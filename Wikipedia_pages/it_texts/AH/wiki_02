{"id": "649140", "revid": "124786840", "url": "https://it.wikipedia.org/wiki?curid=649140", "title": "Babau", "text": "Il Babau (pi\u00f9 raramente Babao, Bob\u00f2, Barabao, Maramao, Baubau, Bau Bau, Mamau, Maumau o Mau Mau) \u00e8, nel folclore italiano e in altri folclori europei, un mostro immaginario dalle caratteristiche non ben definite che viene tradizionalmente evocato per spaventare i bambini (\"se non la smetti chiamo il Babau!\").\nSi pu\u00f2 intendere il Babau come strettamente correlato all'uomo nero e all'orco delle fiabe, o addirittura usare queste diverse denominazioni come sinonimi. In questo senso generico, il \"Babau\" corrisponde sostanzialmente all'inglese \"boogeyman\" (\"boogeyman\", \"bugaboo\").\nLe origini di questa figura non sono accertate. Secondo alcune fonti, il Babau potrebbe essere un retaggio dell'antico timore nei confronti dei Saraceni (IX-X secolo). In questo caso, la parola \"Babau\" potrebbe derivare dall'arabo \"Baban\" (ossia \"Vincitore\"). Un'interpretazione pi\u00f9 diffusa intende invece il nome \"Babau\" come onomatopea, ottenuto per raddoppiamento dal latrato del cane o di un altro animale. L'uso del termine \"Babau\", in ogni caso, \u00e8 accertato anche al di fuori dell'Italia, per esempio nella Linguadoca in Francia.\nRiferimenti al Babau.\nAl Babau \u00e8 dedicato il racconto omonimo di Dino Buzzati (che lo ritrasse anche in diversi dipinti). Alcune traduzioni delle opere dei fratelli Grimm rendono \"Herr Korbes\" (nome di un personaggio e titolo di una fiaba) come \"Messer Babau\". \"Babau\" (o \"Babbau\") \u00e8 il soprannome con cui \u00e8 noto il basso italiano Ruggero Raimondi (soprattutto nella trasmissione radiofonica \"La Barcaccia\" di Radio3), a causa del suono cupo e minacciosamente \"pseudo-slavo\" delle sue vocali.\nNel film \"Nightmare Before Christmas\" di Henry Selick \u00e8 presente una creatura chiamata \"Bau Bau\", fatta di insetti cuciti nella stoffa. Nella versione originale si chiama \"Oogie Boogie\". Nel videogame \"Guild Wars\", MMORPG sviluppato da ArenaNET e NCSoft, la popolazione degli Asura, esseri che abitano le profondit\u00e0 della terra, denominano gli esseri umani \"Babau\", per indicarne l'aspetto selvaggio e poco intelligente, e in ogni caso \u00e8 invocato per spaventare i piccoli di Asura.\nNel 56\u00ba capitolo di Dylan Dog, \"Ombre\", il babau appare sotto forma di ombra di un immenso mostro volante che perseguita Alex Smith fino al momento della sua morte. Il Babau \u00e8 citato nella seconda strofa della canzone \"Bambini venite parvulos\" (\"Mira Mare 19.4.89\") di Francesco De Gregori, nonch\u00e9 nella canzone \"Piccinina\" (Sergio Endrigo - Vin\u00edcius de Moraes - Toquinho) cantata da Vinicius de Moraes. Il Babau \u00e8 anche protagonista in un paio di puntate della serie animata \"The Real Ghostbusters\", trasmessa da Italia Uno negli anni novanta, dove raggiunge le stanze dei bambini attraverso un fitto labirinto di scale che sbuca nei loro armadi.\nIn alcuni libri dell'autore Terry Pratchett \u00e8 presente un Babau e si dice che l'unico modo per disorientarlo era coprirlo con una coperta, facendogli venire un complesso di esistenza, in quanto i Babau spariscono se si \u00e8 sotto le coperte. Il Babau \u00e8 presente anche in un racconto di Stephen King (\"Il Baubau\", appunto) che fa parte della raccolta \"A volte ritornano\".\nNel gioco di ruolo \"Dungeons &amp; Dragons\" il babau \u00e8 un demone minore.\nI \"Tre Babai\".\nNell'antica Repubblica di Venezia la voce popolare identificava come i \"Tre Bab\u00e0i\" i Tre Inquisitori di Stato, ovvero i tre magistrati del \"Tribunale Supremo\" incaricati di perseguire la divulgazione del segreto di Stato, sottolineandone cos\u00ec la fama di giustizia segreta, rapida e inesorabile."}
{"id": "649143", "revid": "8596", "url": "https://it.wikipedia.org/wiki?curid=649143", "title": "Jean Patrick Manchette", "text": ""}
{"id": "649150", "revid": "797031", "url": "https://it.wikipedia.org/wiki?curid=649150", "title": "So.Di.Linux", "text": "So.Di.Linux, Software Didattico per Linux, \u00e8 una raccolta di software didattici per Linux. Contiene quasi unicamente software libero e open source ed \u00e8 distribuito sotto licenza GPL 2.0. \u00c8 una distribuzione del sistema operativo GNU/Linux, avviabile in modalit\u00e0 live, corredato di programmi specifici per l'insegnamento e l'apprendimento.\nLa versione 2017, So.Di.Linux Orizzonti, \u00e8 compatibile con le distribuzioni Linux Mint 18 / Ubuntu Mate 16.04.\nSviluppo.\nSo.Di.Linux \u00e8 realizzato dall'Istituto per le Tecnologie Didattiche (ITD-CNR), nasce da una iniziale collaborazione con AICA (Associazione Italiana per l'Informatica ed il Calcolo Automatico) e viene distribuito in due formati: DVD e CD.\nIn entrambi i casi si tratta di distribuzioni live, cio\u00e8 distribuzioni che possono essere usate senza essere prima installate su disco rigido.\nLe prime versioni di So.Di.Linux sono state pubblicate tra il 2003 e il 2005 e funzionavano su CD-ROM (all'epoca molto diffusi nelle scuole italiane). Dopo una versione del 2017 in cui la distribuzione \u00e8 stata rivista radicalmente, il 12 febbraio 2021 \u00e8 stata rilasciata l'ultima versione (con supporto fino ad Aprile 2025).\nIl 24 febbraio 2021 \u00e8 stata presentata ufficialmente la nuova versione con un webinar..\nIn virt\u00f9 dell'ampia scelta di software didattico libero a disposizione per GNU/Linux, le versioni successive sono state realizzare per funzionare da DVD o da supporto USB, per computer a 32 o 64 bit. Attualmente la versione So.Di.Linux Orizzonti 2025 \u00e8 disponibile solo per computer a 64 bit.\nA partire dal 2014 sono state formalizzate le collaborazioni con i CTS e sono state realizzate altre versioni di SoDiLinux CTS con un\u2019attenzione particolare alla didattica inclusiva ed \u00e8 stato anche creato un repository di software aperto anche agli utenti di altre versioni di Linux.\nCaratteristiche.\nRispetto ad altre distribuzioni didattiche che mettono al centro dell'attenzione l'alunno, So.Di.Linux si rivolge principalmente ai docenti della scuola italiana ai quali offre un ambiente integrato, inclusivo e modellabile secondo le proprie esigenze.\nSo.Di.Linux offre ai docenti un ampio numero di software didattici liberi, strumenti per l'inclusione, guide, manuali e schede informative tratte dal \"Servizio per la documentazione e l'orientamento sul software didattico e altre risorse digitali per l'apprendimento\" gestito da ITD-CNR; tali schede contengono al loro interno informazioni circa il livello scolare, le materie di riferimento e indicazioni circa ulteriore documentazione reperibile online.\nDalla versione denominata \"So.Di.Linux 4 all\" (del 2007) sono disponibili anche le schede di selezione programmi riferibili a vari tipi di disabilit\u00e0.\nSono possibili installazioni anche con lettori di schermo, sintesi vocale e barre Braille per i non vedenti.\nNel 2008 \u00e8 derivata dal progetto in argomento una apposita distribuzione destinata agli ipovedenti, denominata ZoomLinux. (insignita della \u201cGood practice label\u201d durante l\u2019evento \u201cACCESS IT 2009\u201d). \nA partire dal 2010 \u00e8 iniziata una collaborazione gratuita e volontaria con alcuni CTS (Centri Territoriali di Supporto MIUR) che ha consentito diverse sperimentazioni di nuove funzionalit\u00e0 che hanno portato alla pubblicazione di nuove versioni di SoDiLinux (denominate \"SoDiLinux@CTS\").\nSoftware Incluso.\nSo.Di.Linux contiene numerosi software didattici e strumenti per la creazione di contenuti didattici multimediali e per l'interazione con le LIM (Lavagne Interattive Multimediali) organizzati in appositi menu attraverso una categorizzazione -non presente in altre distribuzioni- per livello scolare, finalit\u00e0 d'uso e in ordine alfabetico; \u00e8 inoltre corredata da molteplici strumenti (liberi) per l'inclusione socio-educativa:\nNella versione So.Di.Linux Orizzonti (2017) \u00e8 stata aggiunto anche un menu dedicato alle risorse per i docenti (sia online che offline) e alcuni strumenti per la gestione e l'amministrazione del sistema operativo.\nTutti i software liberi inclusi in So.Di.Linux (ed in particolare nelle ultime versioni) rispondono a tre requisiti fondamentali:\nIl software scelto e categorizzato pu\u00f2 essere installato sulle distribuzioni debian like (Ubuntu e Linux Mint in particolare) anche via repository."}
{"id": "649153", "revid": "363629", "url": "https://it.wikipedia.org/wiki?curid=649153", "title": "Veneziani", "text": ""}
{"id": "649155", "revid": "1005847", "url": "https://it.wikipedia.org/wiki?curid=649155", "title": "Learco Saporito", "text": "Biografia.\nAttivit\u00e0 politica.\nNel 1979 \u00e8 eletto al Senato della Repubblica nelle liste della Democrazia Cristiana.\nViene rieletto nel 1983, nel 1987 e nel 1992, fino al 1994. \u00c8 nominato sottosegretario alla Ricerca Scientifica e Universit\u00e0 per tutta la legislatura nel Governo Goria e nel Governo De Mita. Successivamente aderisce ad Alleanza Nazionale e diviene presidente dell'ANFE (associazione nazionale famiglie emigrati). Nel 1999 \u00e8 assessore ai Servizi sociali alla Provincia di Roma, guidata da Silvano Moffa.\nAlle elezioni politiche del 2001 viene rieletto al Senato della Repubblica nel \"collegio uninominale\" di Civitavecchia per la Casa delle Libert\u00e0, in quota Alleanza Nazionale. \u00c8 nominato Sottosegretario di Stato alla Pubblica Amministrazione nel secondo e terzo governo Berlusconi.\nAlle elezioni politiche del 2006 \u00e8 nuovamente eletto senatore, nella lista di Alleanza Nazionale in Umbria.\nNon \u00e8 ricandidato nel 2008. Nell'Aprile 2009 viene eletto Membro Laico del Consiglio di presidenza della giustizia amministrativa (organo di autogoverno del Tar e del Consiglio di Stato).\nNel 2011 aderisce a Futuro e Libert\u00e0, il partito fondato dall'ex presidente della Camera, Gianfranco Fini. In seguito \u00e8 nominato responsabile nazionale del partito per la Pubblica amministrazione.\nAttivit\u00e0 professionale.\n\u00c8 stato presidente onorario dell'ANFE. e dell'Associazione Forum Pubblici Dipendenti.\nDal 2006 al 2013 \u00e8 stato professore a contratto presso l'Universit\u00e0 degli Studi Niccol\u00f2 Cusano."}
{"id": "649156", "revid": "547992", "url": "https://it.wikipedia.org/wiki?curid=649156", "title": "Amanda Sandrelli", "text": "Biografia.\nFiglia del cantautore Gino Paoli e dell'attrice Stefania Sandrelli, nel 1984 debutta nel cinema col film \"Non ci resta che piangere\", con Roberto Benigni e Massimo Troisi, con il tormentone \"bisogna provare, provare, provare\". Come regista ha diretto il cortometraggio \"Un amore possibile\" (2004) e il documentario \"Piedi x Terra\", prodotto da Leone Crescenzi per Shape Studio nel 2007; quest'ultimo narra della sua esperienza con Mobwuto, il bambino malawita adottato circa dieci anni prima con ActionAid Italia.\nVita privata.\nNel 1994 si \u00e8 sposata con l'attore di origine peruviana Blas Roca-Rey da cui ha avuto due figli, Rocco (1997) e Francisco (2004). Nel settembre 2013 i due annunciano la separazione dopo 20 anni di matrimonio."}
{"id": "649160", "revid": "1318658", "url": "https://it.wikipedia.org/wiki?curid=649160", "title": "Rachel Shelley", "text": "Biografia.\nFrequenta l'Universit\u00e0 di Sheffield dove si laurea in inglese e arti drammatiche. Partecipa poi a diversi film prodotti in Inghilterra e ottiene qualche piccolo ruolo anche negli Stati Uniti (\"The Calling\") e recita in un film italiano \"Canone inverso - Making Love\". Nel 2001 appare in \"Lagaan - C'era una volta in India\".\nIl vero successo arriva nel 2004, quando viene scritturata per la seconda stagione della serie americana \"The L Word\" nel ruolo di Helena Peabody. Nel 2008 recita nel film \"The Children\", un horror del regista Tom Shankland."}
{"id": "649161", "revid": "599013", "url": "https://it.wikipedia.org/wiki?curid=649161", "title": "Incourt", "text": ""}
{"id": "649165", "revid": "124371597", "url": "https://it.wikipedia.org/wiki?curid=649165", "title": "Torre Littoria (Torino)", "text": "La Torre Littoria, recentemente rinominata semplicemente La Torre, \u00e8 un edificio del centro storico di Torino, originariamente il primo e pi\u00f9 alto edificio residenziale della citt\u00e0, nonch\u00e9 uno dei pi\u00f9 noti edifici razionalisti d'Italia.\u00c8 situata nel centro della citt\u00e0, in via Giovanni Battista Viotti, a pochi passi da piazza Castello e da piazza San Carlo.\nStoria.\nL'ubicazione iniziale dell'edificio doveva essere in piazza XVIII Dicembre dove sorse, negli anni sessanta, il grattacielo della sede Rai. Tuttavia, la scelta definitiva cadde sull'attuale ubicazione, scelta probabilmente motivata dal contestuale cantiere della nascente via Roma ma forse anche dal malcelato desiderio di contrapporsi simbolicamente al potere monarchico, storicamente rappresentato dai barocchi edifici sabaudi presenti nell'adiacente piazza Castello. L'edificio, infatti, fu realizzato con l'intento di ospitare, tra i tanti uffici, anche la sede nazionale del PNF; in realt\u00e0 non lo fu mai e la sede nazionale del partito si stabil\u00ec prima a Milano e poi a Roma e quindi divenne interamente propriet\u00e0 della Reale Mutua Assicurazioni, societ\u00e0 che gi\u00e0 finanzi\u00f2 la quasi totalit\u00e0 dei costi e che \u00e8 ancora l'attuale proprietaria dell'intero immobile, come testimonia la grande insegna della compagnia assicurativa ancora presente sulla sommit\u00e0. \nIl progetto nacque nel 1933 dalla collaborazione congiunta dell'architetto Armando Melis de Villa e dell'ingegnere Giovanni Bernocco: un collaudato sodalizio poich\u00e9 furono gli stessi autori della sede della Reale Mutua Assicurazioni. Esso fu redatto e approvato in brevissimo tempo e il cantiere si contraddistinse per il ritmo serrato, interrotto nemmeno nelle ore notturne, che port\u00f2 al celere completamento dell'opera nel 1934 e fino al 1940 detenne il primato di edificio abitato pi\u00f9 alto d'Italia.\nAl suo completamento, nei locali al pian terreno, all'angolo con via Giambattista Viotti, venne aperto lo storico \"Bar Impera\", gestito per oltre un decennio dalla famiglia Chazelettes, produttrice dell'omonimo \"vermouth\".\nDurante il periodo bellico sulla sua sommit\u00e0 era presente una delle 58 sirene di protezione antiaerea della citt\u00e0; l'edificio sub\u00ec lievi danneggiamenti a seguito dei bombardamenti del 13 luglio 1943.\nCaratteristiche.\nL'edificio \u00e8 un chiaro esempio di architettura razionalista con evidenti richiami all'espressionismo tedesco.\nEsso sorge nell'isolato \"Sant'Emanuele\", all'epoca fulcro dell'intervento di riassetto urbanistico del primo tratto di via Roma. Esso forma un contesto unitario con parte di un preesistente edificio di piazza Castello e il restante lotto in stile eclettico affacciato su via Roma, completato nel 1933.\nLa struttura rappresenta, per l'epoca in cui fu costruita, un concentrato di innovazione tecnologica e avanguardia per il largo uso di materiali innovativi come vetrocemento, clinker e linoleum ed \u00e8 anche il primo edificio italiano a essere stato realizzato con struttura portante metallica elettrosaldata, tipica dei grattacieli.Questo primato la contrappone al simbolo ottocentesco di Torino per eccellenza, la Mole Antonelliana, che ha detenuto un doppio primato: il pi\u00f9 alto edificio della citt\u00e0 e la struttura in muratura pi\u00f9 alta del mondo.\nL'edificio occupa poco pi\u00f9 dei due terzi dell'isolato e si compone di un corpo basso di 9 piani che si sviluppa lungo via Giambattista Viotti fino a via Cesare Battisti ed \u00e8 sovrastato dal corpo verticale della torre. Nel lato nord affacciato su piazza Castello la torre si unisce all'antico edificio vittozziano con portici, a sua volta raccordato, in via Roma, a un edificio moderno ma che adempie al doveroso quanto discusso compito di adeguarsi al prospetto barocco dell'antistante piazza.\nIn corrispondenza dell'ottavo piano vi \u00e8 il punto di intersezione con la torre che, contrariamente a quanto prevedeva il progetto originale, ospita un terrazzo di pertinenza del relativo appartamento. Da qui s'innalza il corpo della torre fino a raggiungere gli 87 metri di altezza ma la presenza dell'antenna metallica sommitale permette all'edificio di raggiungere i 109 metri e conta complessivamente 19 piani, per un altrettanto numero di appartamenti; gli altri locali compresi nei primi piani del modulo basso dell'edificio hanno accesso dal lato affacciato piazza Castello e via Cesare Battisti, dove c'\u00e8 anche l'accesso alla \"Libreria Mondadori\" che occupa il piano terreno, quello interrato e il primo piano.\nI prospetti laterali in via Giambattista Viotti e via Cesare Battisti invece mantengono gli stessi elementi caratteristici della torre, evidenziando un andamento orizzontale scandito dalle modanature di intonaco chiaro alternate alle ampie finestre costrette entro le campiture a fasce in laterizio rosso. Da notare sono i terrazzi angolari presenti sul prospetto est della torre che esibiscono un ampio uso del vetrocemento e forme tondeggianti che trovano richiamo nel prospetto retrostante, sull'angolo di via Giambattista Viotti e via Cesare Battisti. Ciascuno di essi, dal 2011, \u00e8 stato dotato da un impianto di illuminazione notturna a luce blu che percorre il perimetro esterno.\nMolti concordano nel dire che l'edificio, pur essendo uno dei maggiori esempi di Razionalismo italiano, sia distonico con il disegno regolare ed elegante della suddetta piazza, che costituisce una splendida testimonianza di architettura barocca. Per questa ragione i torinesi hanno attribuito all'edificio diversi soprannomi goliardici, tra cui \u00abpugno nell'occhio\u00bb, \u00abil telefonino\u00bb, \u00abil dito del Duce\u00bb o anche \u00abla torre arrogante\u00bb.\nL'edificio \u00e8 tuttavia amb\u00ecta sede di uffici, studi professionali, esclusivi appartamenti privati e residenza di noti personaggi torinesi.\nI progetti e la completa ristrutturazione del 2020.\nNel 2011 la Torre \u00e8 stato oggetto di un concorso per la realizzazione di un bar agli ultimi due piani e di un ristorante sul terrazzo dell\u2019ottavo piano affacciato su piazza Castello, ma il progetto \u00e8 stato abbandonato per l\u2019opposizione della Sovrintendenza. Accantonata l'ipotesi che intendeva rendere pubblico l'accesso a parte della Torre Littoria, prevedendo anche la realizzazione di un ascensore esterno a uso turistico per raggiungere la sommit\u00e0, l'edificio \u00e8 stato radicalmente ristrutturato nel 2020 su progetto dell'architetto Benedetto Camerana, dello studio \"Camerana&amp;Associati\".\nI lavori svoltisi tra il 2019 e il 2020 hanno interessato le parti comuni, realizzando un nuovo ingresso nei locali a piano terreno, nuovi spazi dedicati alla palestra condominiale, locali tecnici e di sgombero, una ciclorimessa, nonch\u00e9 la completa ristrutturazione di ben dieci unit\u00e0 immobiliari: otto da 123 mq ciascuna al 4\u00b0, 5\u00b0 6\u00ba, 14\u00ba, 15\u00ba , 16\u00ba piano, nonch\u00e9 altre tre esclusive unit\u00e0 \"duplex\" da 246 mq su due livelli ai piani 7\u00b0 e 8\u00b0, 10\u00b0 e 11\u00b0, 19\u00b0 e 20\u00b0. "}
{"id": "649173", "revid": "1543377", "url": "https://it.wikipedia.org/wiki?curid=649173", "title": "Contea di Hampshire (Massachusetts)", "text": "La contea di Hampshire, Hampshire County in inglese, \u00e8 una contea dello Stato del Massachusetts negli Stati Uniti. La contea, posta nella parte centro-occidentale dello Stato, ha come capoluogo Northampton.\nLa popolazione al censimento del 2000 era di 152.251 abitanti, 156.044 secondo una stima del 2009.\nGeografia fisica.\nCome per altre contee del Massachusetts dal 1999 la contea di Hampshire esprime solo una regione storico-geografica, essendo tutte le funzioni amministrative passate ad altre agenzie dello Stato del Massachusetts.\nLa contea confina a nord con la contea di Franklin, a est con quella di Worcester, a sud con la contea di Hampden ed a ovest con la contea di Berkshire.\nIl territorio \u00e8 collinare ad occidente, dove si elevano le propaggini occidentali delle Berkshire Hills, e nel centro-nord. Per il resto \u00e8 pianeggiante essendo attraversato da nord a sud dalla valle del fiume Connecticut. Ad est, al confine con la contea di Worcester, si stende il grande lago della Quabbin Reservoir, il pi\u00f9 grande dello Stato.\nLa citt\u00e0 pi\u00f9 grande \u00e8 Northampton, posta sul fiume Connecticut al centro della contea. Nel nord \u00e8 situata la citt\u00e0 universitaria di Amherst.\nUniversit\u00e0.\nLa contea vanta importanti istituti di istruzione universitaria. Ad Amherst hanno sede l'Amherst College, l'Hampshire College e l'Universit\u00e0 del Massachusetts (Amherst). A Northampton ha sede lo Smith College, il pi\u00f9 grande college femminile degli Stati Uniti. Infine a South Hadley ha sede il Mount Holyoke College, uno dei pi\u00f9 antichi college femminili del paese."}
{"id": "649174", "revid": "21880", "url": "https://it.wikipedia.org/wiki?curid=649174", "title": "Riserva Naturale Oasi del Simeto", "text": ""}
{"id": "649176", "revid": "57342", "url": "https://it.wikipedia.org/wiki?curid=649176", "title": "Varacolaci", "text": ""}
{"id": "649184", "revid": "123959958", "url": "https://it.wikipedia.org/wiki?curid=649184", "title": "Tigrane II", "text": "La sua paternit\u00e0 \u00e8 discussa, alcuni studiosi affermano che fosse figlio di re Tigrane I, fratello di Artavaside I che non lasci\u00f2 eredi alla sua morte. Altri sostengono che fosse invece figlio di Artavaside I.\nAscesa al trono e alleanza con il Ponto.\nEgli visse in qualit\u00e0 di ostaggio alla corte del re parto Mitridate II (che aveva sconfitto gli Armeni nel 105 a.C.) fino all'et\u00e0 di 40 anni.\nAlla morte del suo predecessore, pot\u00e9 riscattare la propria libert\u00e0, dietro il rilascio di un riscatto di 2.000 talenti e con la cessione del territorio della Media Atropatene (l'attuale Azerbaigian), che in precedenza erano territorio dei Parti.\nDepose l'ultimo re di Sofene, Artane, dopo una contesa. Spinto dalle mire espansionistiche di Mitridate VI del Ponto, invase la regione nel 93 a.C., mentre il suo legame con il Ponto fu rafforzato con l'unione matrimoniale con la figlia di Mitridate VI, Cleopatra.\nIl re di Cappadocia, Ariobarzane I, chiese l'aiuto di Roma, che fu immediato. Roma invi\u00f2 il famoso generale romano Lucio Cornelio Silla che costrinse alla ritirata Tigrane e riport\u00f2 Ariobarzane sul trono.\nMa la guerra civile scoppiata a Roma nel 90 a.C. permise a Tigrane ed al suo alleato Mitridate VI di attraversare nuovamente l'Eufrate e costringere il legittimo sovrano di Cappadocia alla fuga.\nL'invasione dell'Impero Partico.\nAlla morte di Mitridate II di Partia, nell'88 a.C., Tigrane approfitt\u00f2 della confusione del suo alleato, per riappropriarsi delle terre cedute come riscatto e per espandere ulteriormente il suo regno con l'annessione del Gordiene e di parte della Mesopotamia, riportando sotto il dominio armeno quello che un tempo era il territorio dell'antica Urartu.\nL'esercito armeno si spinse fino nella Media superiore mettendo sotto assedio la sua capitale, Ecbatana, in cui Tigrane aveva vissuto come ostaggio.\nLa gloria di Tigrane raggiunse l'apice quando venne invitato ad Antiochia nell'83 a.C. per ricevere la corona della dinastia seleucide.\nSotto il suo regno la Siria, da lungo tempo tormentata da lotte intestine, visse ottant'anni di pace e prosperit\u00e0, ma il dominio di Tigrane and\u00f2 oltre la Siria, estendendosi fino in Palestina a meridione e in Cilicia a occidente.\nTigranocerta, nuova capitale.\nL'espansione del regno e la ridefinizione dei suoi confini, necessitava di una nuova capitale localizzata pi\u00f9 centralmente. La vecchia capitale, Artaxata, era troppo a nord. Fu cos\u00ec che Tigrane studi\u00f2 la creazione di una nuova capitale, nella parte meridionale dell'Armenia, che chiam\u00f2 Tigranocerta (Tigranakert), che ovviamente celebrava anche il suo nome. Essa doveva trovarsi, secondo le indicazioni degli storici antichi, nei pressi di Nissibin, ai piedi delle colline di Tur-Abdin. Sempre secondo fonti antiche, la citt\u00e0 era sontuosa e rivaleggiava con la mitica Ninive, piena di palazzi, giardini e parchi; le sue mura erano alte 50 \"braccia\" (antica unit\u00e0 di misura) ed ai suoi piedi si trovavano enormi stalle per i cavalli. Il palazzo reale si trovava nel suburbio, circondato da un immenso parco, aveva giardini per la caccia e laghetti per la pesca. Per motivi di sicurezza Tigrane fece edificare un forte vicino al palazzo. Per popolare la nuova capitale e per dare ad essa un aspetto cosmopolita, Tigrane attu\u00f2 delle vere e proprie migrazioni di massa, costringendo gran parte della nobilt\u00e0 armena a trasferirsi a Tigranocerta, insieme a molte famiglie di origine greca provenienti dall'Asia Minore. Altri abitanti vennero presi dal Gordiene, dall'Assiria, dalla Mesopotamia araba e da altre regioni conquistate.\nLa guerra contro Roma.\nLe sorti del regno di Tigrane furono legate al suo scontro con Roma, come conseguenza del suo appoggio a suo suocero Mitridate. Nonostante l'armistizio tra quest'ultimo e Silla nell'84 a.C., il governatore romano dell'Asia, Murena, rinnov\u00f2 le ostilit\u00e0. Il generale romano Lucio Licinio Lucullo giunse in Asia con un imponente esercito appoggiato dalla flotta, e costrinse Mitridate, tradito dai suoi generali e dai suoi stessi figli, a trovare rifugio alla corte di Tigrane.\nAlla richiesta di consegnare Mitridate, Tigrane sembra che abbia risposto: \u00abSe accettassi di consegnare il padre di mia moglie il mondo intero e la mia coscienza mi condannerebbero\u00bb.\nLa scelta di appoggiare Mitridate port\u00f2 allo scontro con Roma. Il territorio dell'impero pontico venne preso dai Romani e saccheggiato, le fiorenti citt\u00e0 di Eraclea ed Amiso vennero rase al suolo, poi le truppe di Roma marciarono alla volta di Tigranocerta.\nNonostante Tigrane cercasse di ritardare l'avanzata nemica, uno dei suoi generali, Mihrbarzan, a capo di una divisione di fanteria e 3.000 cavalieri, venne sconfitto da una avanguardia dei romani al comando di Sestello. Alla notizia della disfatta, Tigrane fugg\u00ec al nord lasciando a Tigranocerta mogli e figli. Nel frattempo Sestello prese la citt\u00e0 ed il palazzo reale.\nMa la guerra non era ancora finita, Tigrane disponeva ancora di enormi mezzi in denaro e uomini, attestandosi sul fianco settentrionale del monte Tauro, riorganizz\u00f2 e rinforzo il proprio esercito. In suo aiuto giunsero i re di Adiabene, Albania, Atropatene ed Iberia, ed alcuni capi arabi.\nRaccogliendo cos\u00ec un esercito di 100.000 uomini, Tigrane si diresse verso Tigranocerta per riconquistare il suo trono. Il 6 ottobre del 69 a.C. alla battaglia di Tigranocerta Lucullo sconfisse l'esercito armeno ed i suoi alleati costringendo il re Tigrane il Grande alla fuga.\nDopo aver inseguito Tigrane per tutto l'inverno, Lucullo si scontr\u00f2 con Tigrane e Mitridate nei pressi dell'antica capitale armena Artaxata, ma la battaglia di Artaxata non ebbe esiti decisivi per nessuna delle due parti. Il generale romano rinunci\u00f2 al progetto di impossessarsi del nord del regno e torn\u00f2 verso sud conquistando Nisibis, capitale della Migdonia, governata dal fratello di Tigrane, Guras. Dopo otto anni di campagna in Armenia, Lucullo non riusc\u00ec mai a sconfiggere definitivamente Tigrane ed i suoi alleati, e fu per questo sostituito da Pompeo nel 66 a.C..\nLa sconfitta.\nDopo essersi alleato con uno dei figli di Tigrane II, anch'egli chiamato Tigrane, e con suo suocero, il re Parto Fraate III, Pompeo attacc\u00f2 nuovamente l'antica capitale Artaxata per sconfiggere Tigrane.\nPompeo mise in rotta l'esercito di Mitridate ma Tigrane sconfisse a sua volta l'esercito di suo figlio, costringendolo a cercare rifugio nell'accampamento romano. A questo punto la scelta di Tigrane, ormai ultrasettantenne, di arrendersi port\u00f2 alla fine del conflitto e alla perdita di tutte le conquiste del regno armeno sotto la sua guida. Gneo Pompeo tratt\u00f2 generosamente il vecchio re, a patto che costui rinunciasse alla Siria e all'Asia minore, e pagasse un riscatto di 6.000 talenti d'argento. Nel patto c'era anche il riconoscimento di suo figlio Tigrane come re di Sofene, ma quest'ultimo non pot\u00e9 mai salire al trono perch\u00e9, scoperto a tramare contro suo padre con i Parti, fu portato in catene a Roma insieme alla moglie ed ai suoi figli.\nTigrane II il Grande continu\u00f2 a regnare sull'Armenia fino alla sua morte come suddito di Roma, e a lui succedette suo figlio Artavaside II."}
{"id": "649185", "revid": "125379897", "url": "https://it.wikipedia.org/wiki?curid=649185", "title": "Lorenzo Lippi", "text": "Biografia.\nOrigini e giovinezza.\nSi conosce il suo atto di battesimo, datato 3 maggio 1606, e i nomi dei genitori: Giovanni di Lorenzo Lippi, albergatore, e Maria Bartolini. Nelle Decime Granducali \u00e8 riportato come, nel 1614, suo padre venne a mancare lasciando ai figli, Lorenzo e Bartolomeo, due case e mezzo, testimoniando la relativa agiatezza della famiglia. Nel 1616, con la morte anche dello zio Salvestro, i due fratelli ereditarono anche la met\u00e0 mancante della terza casa, posta in Firenze, alla Croce al Trebbio. Alla morte della madre poi avranno poderi nei popoli di San Lorenzo e di San Giuliano a Settimo, e altri due al Galluzzo. Secondo il Baldinucci, la scomparsa del padre non intacc\u00f2 il buon vivere famigliare, tanto che Lorenzo ebbe garantita un'ottima educazione, divisa tra studi umanistico-letterari e un'intensa partecipazione alla vita religiosa cittadina. \nFu membro col fratello minore della Confraternita dell'Arcangelo Raffaello presso Santa Maria della Scala, dove veniva offerto un programma di educazione religiosa di stampo contemplativo e ascetico, influenzato dai domenicani di San Marco. Ricopr\u00ec vari incarichi all'interno della Compagnia tra il 1617 e il 1657, e compare regolarmente nelle attivit\u00e0 annotate nei libri di \"Ricordi e Partiti di Compagnia\". In particolare fu ben otto volte Cerimoniere, mettendo a disposizione il suo estro e la sua attitudine musicale allo svolgimento delle cerimonie, celebrazioni religiose e delle sacre rappresentazioni. Fu inoltre membro della Compagnia di San Benedetto Bianco, di cui fecero parte molti pittori della sua epoca, e di quella di Santa Maria della Croce al Tempio, per le quali esegu\u00ec anche opere pittoriche di notevole impegno.\nNel 1629 collabor\u00f2 con Baccio del Bianco alle scenografie per la rappresentazione del \"Trionfo di David\" di Jacopo Cicognini, e anche negli anni seguenti realizz\u00f2 scene e apparati per varie festivit\u00e0, a fianco di Pierfrancesco Silvani. Nella Compagnia della Scala fu anche pi\u00f9 volte attore nelle sacre rappresentazioni, spesso \"villano\" o \"servo\" che erano le uniche di carattere buffo. Fu forse Zanni nella Commedia dell'Arte, come lascia intendere qualche indicazione sparsa del Baldinucci. Dal 1633 fu anche membro del'Accademia degli Apatisti, e partecip\u00f2 assiduamente, dal 1630, all'adempimento dei doveri professionali legati agli incarichi interni dell'Accademia delle arti del disegno.\nFormazione artistica.\nA fianco degli interessi letterari, studi\u00f2 disegno e pittura presso Matteo Rosselli, il cui stile si ritrova nelle prime opere di Lippi. Come riferisce il Baldinucci (replicando peraltro uno schema letterario collaudato), l'alunno divenne presto abbastanza bravo da affiancare stabilmente il maestro nella sua bottega (in opere di ampio respiro come la decorazione del Casino di San Marco e della villa del Poggio Imperiale), guadagnandosi talvolta una certa autonomia professionale all'interno di essa, prima di superare il maestro arrivando all'emancipazione. Negli estremi cronologici del 1622 e del 1634 viene comunque collocata la sua attivit\u00e0 giovanile, strettamente debitrice del maestro Rosselli, da cui riprese i modelli compositivi, la ricchezza cromatica, la stesura morbida, l'attenzione ai particolari descrittivi e una certa eloquenza nella rappresentazione di affetti e sentimenti. Nel 1626 \u00e8 ricordato un suo primo incarico indipendente, ma risale al 1628 la sua prima opera conosciuta (le tele di San Pietro a Vaglia, assieme a Domenico Pugliani, altro allievo del Rosselli per\u00f2 pi\u00f9 anziano, originario proprio di Vaglia). Nel 1629 la \"Santa Caterina d'Alessandria\", opera firmata e datata per chiesa di San Martino a Corella (Dicomano) mostra un interesse per lo stile morbido di Francesco Furini e la resa materica di Jacopo Vignali. \nL'iscrizione all'Accademia del Disegno nel 1630 certifica la sua raggiunta maturit\u00e0 artistica e coincide con una sua prima affermazione pubblica importante, la realizzazione per la corte medicea di una \"Predica di Ges\u00f9\" (opera a oggi non rintracciata). \nVerso il 1632, le lunette della cappella Bonsi in San Gaetano mostrano gi\u00e0 alcuni degli stilemi che saranno tipici del Lippi, pur in uno schema compositivo ancora tipico del Rosselli: la definizione nitida e grafica delle mani e le sottolineatura luminosa dei volti rispetto allo sfondo. \nFin da questi primi anni, a fianco della produzione religiosa, per la decorazione di altari e per la rappresentazione delle vite dei santi da esporre durante le cerimonie speciali di Compagnie e Confraternite, il Lippi si dedic\u00f2 anche alla realizzazione di dipinti per raffinati collezionisti privati, su soggetti per lo pi\u00f9 biblici e letterari. Il formato medio e piccolo spesso si affiancava anche a \"quadri da sala\", notevoli per dimensione e per impegno richiesto; i soggetti spesso erano un'esortazione alla virt\u00f9, con scene tratte eterogeneamente dalla Bibbia, dall\"Orlando Furioso\" o dalle \"Metamorfosi di Ovidio\". \nA partire dall'iscrizione dietro una \"Testa di san Giovanni Battista\" in collezione privata, si \u00e8 raccolto un nucleo di opere in cui appare pi\u00f9 evidente l'ascendenza di Francesco Furini, riferibili a una seconda fase artistica (dopo quella rossellesca) negli anni attorno al 1638. Le ombre sono pi\u00f9 avvolgenti, lo sfumato pi\u00f9 evidente, le espressioni pateticamente accentuate, sebbene il risultato finale appaia pi\u00f9 calibrato di intimo lirismo, piuttosto che sensualmente ambiguo come nel Furini. Ne sono esempi significativi il \"Sacrificio di Isacco\" e \"Agar e l'angelo\" del Museo diocesano di San Miniato e un gruppo di \"Madonne col Bambino\" di committenza privata.\nMaturit\u00e0.\nIl 1639 segna la svolta verso lo stile pi\u00f9 noto e riconoscibile del pittore, dopo gli anni di ricerca giovanile. La sua fortuna professionale viene in quegli anni consolidata da una serie di commissioni ecclesiastiche importanti a Firenze, in cui dimostr\u00f2 un preciso indirizzo culturale, ormai indipendente da quello del suo maestro e degli altri pittori fiorentini della sua cerchia. Sicuramente l'apertura di Ferdinando II verso la pittura pi\u00f9 propriamente pittura barocca, con l'invito in citt\u00e0 del celebre Pietro da Cortona, port\u00f2 la variegata scuola locale a confrontarsi con le novit\u00e0, con esiti anche diametralmente opposti: se alcuni andarono incontro alle nuove proposte cercando di aggiornarsi anche alla luce di nuove incursioni nella pittura veneta ed emiliana, altri si chiusero avviando un recupero programmatico della tradizione pi\u00f9 autenticamente disegnativa, sobria e \"fiorentina\". Di questo secondo gruppo fece sicuramente parte il Lippi, divergente dalla corrente artistica pi\u00f9 affermata, e indirizzato a un purismo tra i pi\u00f9 radicali tra gli artisti della sua generazione. \nIl passaggio verso questo nuovo stile si ebbe in un arco di tempo breve, di un paio d'anni, e fu forse innescato da un viaggio a Roma, non documentato, ma intuibile da alcuni dati: l'assenza dai registri cittadini (della Compagnia e delle Accademie) tra l'ottobre 1636 e l'ottobre 1638, e una prima opera del 1639 (il \"Martirio di sant'Andrea\" per San Frediano, oggi in Sant'Agata) in cui si rileva un naturalismo caravaggesco difficilmente spiegabile solo con l'osservazione degli esempi toscani indotti dal grande pittore lombardo. Esempi del genere non mancavano in Toscana in quegli anni (da Rutilio Manetti ad Artemisia Gentileschi, da Teodoro Fiammingo a Cesare Dandini, fino alle opere del Ribera, di Battistello Caracciolo e di Caravaggio stesso nelle collezioni fiorentine) per\u00f2 appare sospetta una conversione cos\u00ec improvvisa e repentina, forse meglio spiegabile con l'esperienza coinvolgente di un viaggio, seppur breve. L'effetto che si manifesta \u00e8 quello di tonalit\u00e0 pi\u00f9 scure, con un maggior ricordo al controluce, una resa pi\u00f9 accurata dei materiali (dalla porosit\u00e0 delle epidermidi alla lucidit\u00e0 delle armature), e una maggior drammaticit\u00e0 delle pose e dell'orchestrazione dei personaggi.\nL'affresco sul soffitto dell'oratorio dei Vanchetoni (\"Sante Caterina, Agata e Cecilia\"), con la sua spiccata visione \"da sott'in su\", mostra un'apertura verso un linguaggio pi\u00f9 tipicamente barocco dei soffitti di Pietro da Cortona e di Angelo Michele Colonna, sebbene coniugata a una purezza di linee e una concentrazione della rappresentazione sulle sole protagoniste. Opere come il \"Trionfo di David\" e \"Giacobbe al pozzo\" della Galleria Palatina di Firenze mostrano una scelta compositiva elegante, che mette i gruppi principali alle estremit\u00e0 dei dipinti lasciando una pausa al centro, dominato dal paesaggio e dal elementi secondari, il tutto unito a una rappresentazione pi\u00f9 netta delle ombre e a un voluttuoso movimento dei panneggi. \nA partire dai primi anni quaranta avviene anche il recupero formale della lezione di Santi di Tito, in chiave purista: dallo studio dei disegni del maestro, scomparso quasi quarant'anni prima nel 1603, trasse il gusto per una linea di contorno ferma e chiusa, per composizioni misuratamente ritmate e solenni, per una rappresentazione delle emozioni sobria e posata. Il Rosa, stando a un aneddoto riportato dal Baldinucci, avrebbe aiutato l'amico a dipingere lo sfondo della \"Fuga in Egitto\" in chiesa di Sant'Agostino a Massa Marittima. \nIn quegli anni lavor\u00f2 molto sia per la committenza ecclesiastica che per quella privata. Per ricchi privati, emuli del cardinale Carlo de' Medici nell'arricchire le loro collezioni di opere varie ma legate da un filo intellettuale e moraleggiante, lavoro al pari di altri pittori al tema delle allegorie: spesso busti di figure inserite anche in ovali o ottagoni. I suoi contributi a questo genere si riconoscono per la chiarezza del soggetto e dei suoi attributi, senza divagazioni o ambiguit\u00e0. In questi anni strinse anche amicizia con Salvator Rosa, arrivato in citt\u00e0 nel 1640, e con numerosi intellettuali che si riunivano all'Accademia dei Percossi, per un certo tempo riunitasi nella sua abitazione alla Croce del Trebbio.\nTra le ultime opere di questa fase figurano gli affreschi della cappella Ardinghelli in San Gaetano, dove si delinea il ricorso a panneggi pesanti e abbondanti. \nInnsbruck.\nAlmeno dal 1641, Lorenzo Lippi lavor\u00f2 spesso per i Medici fornendo nuovi modelli per l'Arazzeria Medicea. \nLippi fu poi scelto come pittore di corte a Innsbruck, al seguito di Claudia de' Medici, vedova di Leopoldo V d'Austria e contessa del Tirolo. La scelta dovette cadere sul pittore per la sua fama, le sue qualit\u00e0 come ritrattista, e, non da ultimo, la raccomandazione dell'influente scultore Francesco Susini, del quale sposer\u00e0 poi la figlia Elisabetta nel 1646. Nonostante alcune discrepanze nelle fonti antiche sugli estremi cronologici del suo soggiorno austriaco, le fonti documentarie (in particolare una lettera di Claudia al fratello Don Lorenzo de' Medici per annunciare il prossimo rientro del pittore e del suo aiutante a Firenze) hanno circoscritto questa esperienza tra il settembre 1643 (data degli ultimi pagamenti per i lavori per l'Arazzeria) e l'aprile del 1644, quindi appena sei mesi.\nDi questo soggiorno resta sicuramente la \"Samaritana al pozzo\" del Kunsthistorisches Museum di Vienna (siglata e datata 1644), e pochi ritratti rintracciati nei depositi delle collezioni asburgiche: dei sei proposti da G\u00fcnther Heinz forse solo quattro sono davvero di sua mano. Nel genere del ritratto ufficiale attinse ai modelli di Giusto Suttermans, risalenti a circa un ventennio prima, ma ancora capaci di rappresentare al meglio la dignit\u00e0 dei regnanti: figure intere minuziosamente descritte nell'abbigliamento, nelle fisionomie e nelle ambientazioni, con sovrabbondanti tendaggi e col ricorso a forti ombreggiature contrastanti con le lumeggiature bianche. Claudia, proprio come aveva fatto Suttermans con Vittoria della Rovere e con le altre granduchesse, venne ritratta nelle vesti di una santa, Cristina, in omaggio alla madre Cristina di Lorena. Alcune parti deboli in questo gruppo di ritratti sono spiegabili col tempo limitato del soggiorno e col ricorso all'aiuto dell'allievo Lorenzo Martelli, figura di cui non si conoscono ancora opere indipendenti. \nA Innsbruck cominci\u00f2 a scrivere il suo poema eroicomico \"Malmantile Racquistato\", cui egli dedic\u00f2 gli ultimi vent'anni della sua vita, e che venne pubblicato solo nel 1688, parecchi anni dopo la sua morte, con lo pseudonimo (quasi) anagrammato di Perlone Zipoli. Si tratta di una giocosa imitazione della \"Secchia rapita\" di Alessandro Tassoni, ricca di salace umorismo, esperimenti linguistici, proverbi toscani e idiotismi fiorentini.\nRientro a Firenze e ultimi anni.\nNella primavera del 1644 l'artista fece dunque ritorno a Firenze, dove nel frattempo l'attivit\u00e0 di Pietro da Cortona a palazzo Pitti aveva innescato un rinnovo in senso barocco della scuola locale. Si pensi anche alla tela di Rubens sulle \"Conseguenze della guerra\" fatta appositamente arrivare in citt\u00e0 nel 1638 su interessamento del Suttermans. Significativa \u00e8 la notizia riferita dal Baldinucci secondo cui il Lippi, di passaggio da Parma, si era rifiutato di andare a visitare le opere del Correggio, che proprio in quegli stessi anni stava vivendo di un'eccezionale riscoperta: si pensi ad esempio al viaggio appositamente organizzato da Don Lorenzo de' Medici per il collega Volterrano appena qualche anno prima per studiare quelle opere, oppure quello negli anni venti di Giovan Battista Vanni. Anche coloro che non partivano, aggiornavano in quegli anni la propria tavolozza a scelte cromatiche pi\u00f9 fluide (Francesco Furini, Felice Ficherelli, Simone Pignoni).\nIn questa scelta del Lippi si pu\u00f2 dunque cogliere una vena polemica sia contro il gusto della corte medicea, sia contro i colleghi che si erano fatti attrarre da queste novit\u00e0 \"forestiere\", mettendo da parte la tradizione pi\u00f9 integra della scuola fiorentina. Fu in quegli anni che la sua adesione all'esempio di Santi di Tito si fece pi\u00f9 marcata e radicale, coincidendo anche con la prevalenza ormai di soggetti religiosi e devozionali, tanto per una clientela pubblica (chiese cittadine e del contado), che privata. Gli stessi ritratti, che erano stati il motivo del suo viaggio a Innsbruck, venivano spesso inglobati in scene sacre, come il \"Trionfo di David\" per Agnolo Galli in cui rappresent\u00f2 tutti e sedici i figli del nobiluomo. Resta comunque un capolavoro di questo periodo il suo \"Autoritratto\" nella collezione degli Uffizi, dalla vivace resa psicologica. \nEsemplare del collegamento con Santi di Tito \u00e8 la \"Crocifissione\" del Museo di San Marco, in cui il Cristo cita fedelmente quello della pala \"Bene scripsisti de me Thoma\" nello stesso museo, opera del suo maestro ispiratore. In questi anni la stesura pittorica si fa pi\u00f9 scarna, nobilitata per\u00f2 da un disegno sempre impeccabile. \nRisalgono al 1653 due pale per gli accademici della Crusca in cui diede prova di una notevole sensibilit\u00e0 per la natura morta in chiave allegorica. Nel 1655 gli atti di un processo che vedeva lo scultore Domenico Pieratti contro il committente Agnolo Galli nominano pi\u00f9 volte il Lippi, chiarendo la sua posizione agiata e la preminenza acquisita tra i pittori fiorentini. Il suo guadagno annuale ammontava a circa 600/700 scudi. \nMor\u00ec di pleurite, non ancora sessantenne, nel 1665 a Firenze, dopo \"l'indefesso camminar che fece un giorno\". Il Baldinucci era stato presente come testimone alla stesura del suo testamento negli ultimi giorni di vita. Fu sepolto nel camposanto di Santa Maria Novella, presso l'avello della famiglia Bartolini. Lasci\u00f2 due figli e tre figlie, tutti minorenni.\nFortuna critica.\nAl Lippi dedic\u00f2 una biografia Filippo Baldinucci, a pochi anni dalla scomparsa del protagonista, che resta la principale fonte di informazioni sulla sua vita e carriera. Tuttavia lo storico fiorentino deline\u00f2 un giudizio fondamentalmente positivo per l'opera letteraria e sfavorevole per l'attivit\u00e0 pittorica, che fece s\u00ec che per secoli la sua figura di artista restasse marginale, ripetendo nella letteratura degli eruditi pi\u00f9 o meno le stesse considerazioni. Fondamentalmente venivano mosse al Lippi le critiche di essere \"troppo tenace\" nel restare fedele al suo stile, fatto di una \"pura e semplice imitazione della natura\", come se fosse stato un artista privo di inventiva propria e poco incline ad abbracciare le novit\u00e0 pittoriche introdotte sulla scena artistica, in particolare le estrosit\u00e0 del barocco. \nBisogna aspettare il 1914 per un contributo consistente alla sua riscoperta, ad opera di Arnaldo Alterocca, che per\u00f2 fu quasi esclusivamente focalizzato alla sua figura di letterato, ed il 1963 quando Fiorella Scricchia procedette a un primo catalogo critico delle opere superstiti, inquadrando finalmente la sua figura nel panorama culturale della Toscana del primo Seicento, e affiancandogli la figura di Giovanni Martinelli (altro pittore fino ad allora pressoch\u00e9 sconosciuto), accomunato da uno stile che emergeva \"per via di luce\". Seguirono gli importanti studi di Mina Gregori e di Carlo Del Bravo (1972) ed episodiche nuove attribuzioni, passaggi sul mercato e qualche chiarimento relativo a date. Il culmine degli studi sul Seicento fiorentino si ebbe in occasione della mostra a palazzo Strozzi del 1986, che ebbe il merito di ricostruire un quadro molto ampio e articolato di quella fase artistica, affiancando alle personalit\u00e0 pi\u00f9 conosciute e studiate dalla critica una serie di figure meno note e fino ad allora trascurate. In seguito gli studiosi delle generazioni successive hanno pubblicato numerosi approfondimenti, chiarimenti e trattamenti cronologici e tematici, che hanno restituito a Lorenzo Lippi un ruolo di primo piano della scena artistica fiorentina del Seicento, ruolo che finalmente si allinea con quello tributatogli ai suoi tempi. \nIn particolare la monografia di Chiara D'Afflitto del 2002 ha avuto il merito, riconosciuto anche da Mina Gregori, di riordinare la cronologia delle opere, ricollocando quelle credute giovanili, caratterizzate da una definizione netta e asciutta, a una fase di ripensamento pi\u00f9 avanzata. Quello che veniva visto come un riallacciarsi agli arcaicismi di Santi di Tito (altro artista comunque massacrato dalla critica fino almeno agli anni settanta del Novecento) venne finalmente inquadrato nel sentire religioso del popolo fiorentino e delle sue confraternite, in contrasto con il gusto della corte medicea legata al fasto e alla sensualit\u00e0 di modelli come quello di Pietro da Cortona.\nOpere.\nArazzi.\nL'artista disegn\u00f2 i cartoni per alcuni arazzi realizzati poi dagli artigiani dell'Arazzeria medicea. "}
{"id": "649186", "revid": "287204", "url": "https://it.wikipedia.org/wiki?curid=649186", "title": "Handknattleiksf\u00e9lag K\u00f3pavogs", "text": "L'Handknattleiksf\u00e9lag K\u00f3pavogs, o pi\u00f9 semplicemente HK K\u00f3pavogur, \u00e8 una societ\u00e0 calcistica islandese con sede nella citt\u00e0 di K\u00f3pavogur. Nella stagione 2019 milita in \u00darvalsdeild, la prima serie del campionato islandese di calcio.\nIl club fu fondato nel 1969 e nel 2006 ha ottenuto la sua prima promozione in \u00darvalsdeild."}
{"id": "649190", "revid": "729019", "url": "https://it.wikipedia.org/wiki?curid=649190", "title": "Hern\u00e1n Mazino", "text": ""}
{"id": "649201", "revid": "5166920", "url": "https://it.wikipedia.org/wiki?curid=649201", "title": "Lon Chaney, Sr.", "text": ""}
{"id": "649203", "revid": "5166930", "url": "https://it.wikipedia.org/wiki?curid=649203", "title": "Lon Chaney, Jr.", "text": ""}
{"id": "649204", "revid": "125370927", "url": "https://it.wikipedia.org/wiki?curid=649204", "title": "Stargate - Linea di confine", "text": "Stargate - Linea di confine fu un programma televisivo italiano di divulgazione pseudoscientifica trasmesso in prima serata la domenica dal 19 settembre 1999 al 7 gennaio 2007 e il marted\u00ec dal 9 gennaio dello stesso anno fino al 4 novembre 2008.\nIl nome della trasmissione \u00e8 ispirato al film fantascientifico \"Stargate\" e alla derivata serie televisiva \"Stargate SG-1\" (che veniva trasmessa inizialmente all'interno del programma con il semplice titolo di \"Stargate\"); anche il logo della trasmissione riprende il dispositivo immaginario dello Stargate (una \"porta\" in grado di aprirsi verso altri mondi).\nTrasmesso per la prima volta il 19 settembre 1999 su Telemontecarlo, per le prime 120 puntate in prima serata \u00e8 stato condotto da Roberto Giacobbo, che ne \u00e8 stato anche l'ideatore e il primo autore. Il programma ha un successo inaspettato registrando ascolti notevolmente superiori alla media della rete del tempo. Nel 2003 Giacobbo abbandona il programma per condurre il programma analogo \"Voyager - Ai confini della conoscenza\" su Rai 2. Alla conduzione di \"Stargate\" subentra nel 2003, per un breve periodo, il giornalista Fabio Tamburini e quindi l'archeologo e scrittore Valerio Massimo Manfredi dal 2004 fino alla chiusura della trasmissione nel 2008.\nInizialmente, dopo una breve introduzione, all'interno del programma veniva trasmesso un episodio del telefilm di fantascienza \"Stargate SG-1\", al termine del quale (verso le 21:40) iniziava la trasmissione vera e propria. In seguito, dopo 41 episodi, LA7 non acquist\u00f2 pi\u00f9 i diritti delle stagioni successive del telefilm e da quel momento Giacobbo, modificando l'iniziale format, cre\u00f2 un programma autonomo, slegato dai telefilm pur con lo stesso nome, che condusse per ulteriori 79 puntate, con inizio dalle ore 21:00.\nGli argomenti trattati durante la gestione di Giacobbo vertevano su cosiddetti \"misteri dell'antichit\u00e0\" (le prime 23 puntate furono dedicate tutte all'antico Egitto), ma anche ad indagini su soggetti contemporanei, argomenti ricorrenti nella programmazione del presentatore, che il giornalista avrebbe poi ripreso e approfondito nella trasmissione \"Voyager\". In seguito nella breve parte di stagione condotta da Tamburini (2003), la trasmissione continuer\u00e0 a trattare misteri sull'antichit\u00e0 con un occhio di riguardo ad argomenti puramente storico-archeologici. Durante questo periodo televisivo, Stargate subisce un cambio radicale nella regia, infatti vengono abbandonate le riprese in studio per sostituirle con quelle solo in esterno.\nCon l'arrivo di Manfredi (dal 2004 al 2008), vi fu una svolta radicale negli argomenti trattati: gli argomenti sensazionalistici introdotti da Giacobbo e i misteri del passato o del presente non trovarono pi\u00f9 spazio nel nuovo format. I temi storici restano comunque il filo conduttore del programma e vennero trattati in modo pi\u00f9 rigoroso tramite ricostruzioni storiche, scientifiche e archeologiche, tratte da filmati di altre TV, sebbene la trasmissione soffrisse per lo scarso budget a disposizione. Dopo quattro anni il programma chiuse."}
{"id": "649208", "revid": "110157", "url": "https://it.wikipedia.org/wiki?curid=649208", "title": "Hamline University", "text": "L'Universit\u00e0 Hamline (Hamline University) \u00e8 un'universit\u00e0 con sede a Saint Paul, Minnesota. \u00c8 stata fondata nel 1854 da Leonidas Lent Hamline.\nL\"Hamline University School of Law\" gestisce in collaborazione con l'universit\u00e0 La Sapienza e con l\"ADR Center\" di Roma un corso internazionale in negoziazione e sistemi alternativi di risoluzione delle controversie."}
{"id": "649209", "revid": "102739", "url": "https://it.wikipedia.org/wiki?curid=649209", "title": "Universit\u00e0 di Hamline", "text": ""}
{"id": "649210", "revid": "16215102", "url": "https://it.wikipedia.org/wiki?curid=649210", "title": "Stargate - Linea di Confine", "text": ""}
{"id": "649212", "revid": "116055094", "url": "https://it.wikipedia.org/wiki?curid=649212", "title": "Narcosi da azoto", "text": "La narcosi da azoto (detta anche ebbrezza da alti fondali o effetto \"Martini\") si verifica talvolta durante le immersioni subacquee in caso di pressioni ambientali superiori a circa 4 atmosfere (quindi a oltre 30 metri di profondit\u00e0) ed \u00e8 accentuata dalla velocit\u00e0 di discesa tenuta per raggiungere tale profondit\u00e0.\nVa comunque detto che la narcosi d'azoto non \u00e8 strettamente legata a questo gas, ma ne coinvolge anche altri presenti nella miscela respirata sott'acqua.\nL'azoto \u00e8 un gas inerte (non reagisce normalmente con altre sostanze,ma pu\u00f2 passare la barriera alveolo capillare) e rappresenta il 78% dell'aria che si respira.\nAll'aumentare della pressione esterna la pressione parziale dell'azoto disciolto nel sangue si innalza, aumentando sensibilmente la possibilit\u00e0 di legarsi all'ossigeno, formando ossido di diazoto (N2O), un analgesico e anestetico noto anche come gas esilarante, provocando quindi un effetto tossico nell'organismo, conosciuto col nome di \"narcosi da azoto\" o \"ebbrezza da alti fondali\".\nIl limite di utilizzo per l'aria compressa \u00e8 stimato intorno ai 70 metri (oltre questa profondit\u00e0 l'ossigeno contenuto nell'aria diventa tossico e bisogna immergersi con miscele particolari), ma il limite per la subacquea ricreativa \u00e8 40 metri ed \u00e8 opportuno che tutti i sommozzatori sportivi non superino mai, e per nessun motivo, questa quota, anche se questo tetto per la narcosi da azoto \u00e8 assolutamente individuale, dipendente anche dall'allenamento alla profondit\u00e0 e pu\u00f2 variare a seconda delle circostanze in modo considerevole (alcuni subacquei non subiscono questa patologia neppure oltre 50 metri, mentre altri ne sono affetti a quote molto inferiori).\nGli effetti in immersione della narcosi da azoto sono molto simili a quelli provocati dall'uso di alcolici e, come in occasione di una bevuta eccessiva, il soggetto inizialmente vive uno stato di lucida euforia ma in seguito, se non inizia immediatamente a risalire, la sua mente si offusca completamente.\nPer ovviare alla narcosi d'azoto sono state messe a punto delle miscele in cui l'azoto \u00e8 stato sostituito da altri gas inerti, fra cui l'elio (nella miscela trimix), che non induce narcosi. Queste miscele sono usate prevalentemente per immersioni professionali (i costi sono molto alti) e il loro uso consente delle immersioni a 100 metri ed anche pi\u00f9. \nNaturalmente esistono delle apposite tabelle che tengono conto sia delle profondit\u00e0 cos\u00ec elevate, sia del diverso comportamento dei gas inerti usati ai fini della desaturazione. Inoltre l'elio, essendo molto volatile, raffredda pi\u00f9 rapidamente il nostro organismo, imponendo quindi un abbigliamento altamente professionale.\nRecentemente si \u00e8 affermata anche per l'uso amatoriale una miscela diversa dall'aria, arricchita di ossigeno detta EAN (Enriched Air Nitrox), o pi\u00f9 semplicemente nitrox. Lo scopo in questo caso non \u00e8 quello di scendere pi\u00f9 in profondit\u00e0, ma di permanere pi\u00f9 a lungo sott'acqua senza soste di decompressione data la minore percentuale di azoto e il conseguente abbassamento del livello di saturazione, infatti le profondit\u00e0 raggiungibili con queste miscele sono sensibilmente minori e inversamente proporzionali all'aumento della percentuale dell'ossigeno presente nella miscela."}
{"id": "649214", "revid": "29244", "url": "https://it.wikipedia.org/wiki?curid=649214", "title": "Ebbrezza da alti fondali", "text": ""}
{"id": "649216", "revid": "16567706", "url": "https://it.wikipedia.org/wiki?curid=649216", "title": "Wah-Wah", "text": ""}
{"id": "649224", "revid": "102739", "url": "https://it.wikipedia.org/wiki?curid=649224", "title": "Universit\u00e0 Hamline", "text": ""}
{"id": "649227", "revid": "5167387", "url": "https://it.wikipedia.org/wiki?curid=649227", "title": "Sistemi operativi real time", "text": ""}
{"id": "649228", "revid": "1598666", "url": "https://it.wikipedia.org/wiki?curid=649228", "title": "T'Keyah Crystal Keym\u00e1h", "text": "La sua fama deriva principalmente dall'interpretazione, dal 2003 al 2005, di Tonya Baxter nella serie di Disney Channel \"Raven\".\nBiografia.\nNata a Chicago (Illinois), a partire dall'et\u00e0 di tre anni, Keym\u00e1h ha intrattenuto la sua famiglia con il canto, la danza, e recitando poesie e storie originali. Ha scritto la sua prima commedia e la sua prima canzone nella scuola elementare. Si \u00e8 esibita con Ali LeRoi e Lance Crouther nel Gruppo Mary Wong Commedy al liceo di Florida A &amp; M University School. Durante e dopo il college, Keym\u00e1h ha insegnato teatro, danza e pantomima. Ha fatto anche molti spettacoli teatrali e film prodotti e diretti da lei. Era Miss Black America dell'Illinois e fu nelle finalissime per il Concorso Nazionale di Miss Black America. Si \u00e8 laureata della Florida A &amp; M University.\nCarriera.\nLa Keym\u00e1h recitato per le prime tre stagioni nella serie Disney \"Raven\" nel ruolo della mamma di Raven, Tanya Baxter. Nella quarta stagione della serie il suo personaggio \u00e8 stato escluso dicendo che partiva per l'Inghilterra per continuare la sua carriera alla facolt\u00e0 di legge.\nCrystal Walker insieme alla Stage Aurora Theatrical Company di Jacksonville hanno scritto uno spettacolo Teatrale chiamato \"T'Keyah Lilve!\" presso lo Stage Aurora Performance Hall in Gateway Town Center in cui \u00e8 stata eseguita il 28 luglio 2008. \nKeymah \u00e8 l'autrice di \"Alcuni dei miei migliori amici: una collezione di personaggi\", versione cartacea della palco si \u00e8 esibita per dieci anni, e \"Natural Woman / Capelli Naturali: A Journey capelli - Acconciature e Storie di Capelli dalla parte anteriore, Semplice, passo per passo Istruzioni sulla cura dei vostri capelli naturali\", un manuale didattico sui capelli con aneddoti sulle sue esperienze quali il fatto che \u00e8 stata una delle prime attrici a esibire i suoi capelli naturalmente in televisione in prima serata (dopo attrici del calibro di Cher).\nT'Keyah Live!\nT'Keyah Live! \u00c8 uno spettacolo di variet\u00e0 ed \u00e8 il quarto autoprodotto di spettacolo teatrale della Keym\u00e1h. Lo show comprende botta e risposta arguta, numeri musicali, personaggi accattivanti, la partecipazione del pubblico, impersonificazioni di personaggi Famosi (Quali quella di Diana Ross, Barbra Streisand, Janet Jackson, Joie Lee e molti altri ancora), presentazioni video, scherzi e un ospite speciale per ogni Serata."}
{"id": "649229", "revid": "5167353", "url": "https://it.wikipedia.org/wiki?curid=649229", "title": "Sistema operativo real time", "text": ""}
{"id": "649234", "revid": "17351", "url": "https://it.wikipedia.org/wiki?curid=649234", "title": "La-15", "text": ""}
{"id": "649237", "revid": "1684799", "url": "https://it.wikipedia.org/wiki?curid=649237", "title": "Wonderland", "text": ""}
{"id": "649242", "revid": "119972674", "url": "https://it.wikipedia.org/wiki?curid=649242", "title": "Partito dell'Indipendenza (Marocco)", "text": "Il Partito dell'Indipendenza (in francese: \"Parti de l'Istiqlal\"; in arabo: \u062d\u0632\u0628 \u0627\u0644\u0625\u0633\u062a\u0642\u0644\u0627\u0644, \"Hizb al-Istiqlal\") \u00e8 un partito politico marocchino di orientamento nazionalista e conservatore fondato nel 1937 su iniziativa di Allal al-Fasi. Il partito fu dominato per decenni dalle antiche famiglie borghesi di F\u00e8s.\nStoria.\nNacque ufficialmente nel 1943 e rimase fedele al sultano Mohammed V quando questi fu deportato in Francia nel 1953.\nDopo la conquista dell'indipendenza del Marocco (1956), attravers\u00f2 un momento di crisi quando l'ala sinistra del partito, guidata da Mehdi Ben Barka, si separ\u00f2 dall'Istiqlal dando luogo all'Unione Nazionale delle Forze Popolari (UNFP) (1959). Durante il regno di Hassan II, si alternarono periodi di collaborazione con la monarchia a periodi di contrapposizione, sebbene sempre appoggiato alla monarchia su argomenti relativi al \"Grande Marocco\", all'annessione del Sahara Occidentale o alla questione di Ceuta, Melilla e il resto degli ultimi possedimenti spagnoli in territorio marocchino lungo la costa mediterranea."}
{"id": "649245", "revid": "1632387", "url": "https://it.wikipedia.org/wiki?curid=649245", "title": "Brasil (Ratos de Por\u00e3o)", "text": "Brasil \u00e8 il quarto album studio della Hardcore band Ratos de Por\u00e3o, pubblicato nel 1989 su Roadrunner Records. Considerato da molti fans della band come l'album migliore della loro produzione, \u00e8 stato il passaporto per la scena mondiale.\nRegistrato a Berlino, e prodotto da Harris Johns, produttore di band come Tankard ed Exumer.\nConsiderato come un vero album crossover che mischia alla perfezione hardcore e metal, \u00e8 stato pubblicato sia in portoghese che in inglese."}
{"id": "649246", "revid": "124123", "url": "https://it.wikipedia.org/wiki?curid=649246", "title": "Kazuyoshi Hoshino", "text": "Ha corso in Formula 1 due soli gran premi: le prime due edizioni del Gran Premio del Giappone: 1976 e 1977.\nCarriera.\nInizia la carriera motoristica nel motocross ove conquista il titolo nazionale con una Kawasaki. Passa alle gare a 4 ruote nel 1969 con la Nissan. A seguito di un ottimo \"palmar\u00e8s\" nelle serie nazionali (vittoria nella Formula 2000 nel 1975) la sua scuderia, la Heros Racing schier\u00f2 una Tyrrell privata nel corso della prima edizione del Gran Premio del Giappone. Hoshino partito ventunesimo riusc\u00ec nel corso dei primi giri ad issarsi addirittura al terzo posto, ma un problema ad uno pneumatico lo costrinse all'abbandono. L'anno seguente la sua scuderia fece correre una vettura del costruttore giapponese Kojima e chiuse la gara all'undicesimo posto, a due giri dal vincitore James Hunt. Nel 1977 si aggiudicher\u00e0 per la seconda volta il titolo nella Formula 2000 del suo paese.\nAbbandonata la Formula 1 continu\u00f2 nelle formule minori giapponesi. Nel 1978 vinse la Formula 2, e nel 1987, 1990 e 1993 la Formula 3000. In seguito nelle gare di durata si impose nell'edizione del 1992 la 24 Ore di Daytona assieme a Toshio Suzuki e Masahiro Hasemi."}
{"id": "649248", "revid": "599013", "url": "https://it.wikipedia.org/wiki?curid=649248", "title": "Tw", "text": ""}
{"id": "649250", "revid": "729019", "url": "https://it.wikipedia.org/wiki?curid=649250", "title": "Strada europea E10", "text": "La strada europea E10 come si evince dalla sigla \u00e8 una dorsale est-ovest principale, per esattezza quella pi\u00f9 a nord tra le strade europee e parte da \u00c5 (Norvegia) giungendo fino a Lule\u00e5 (Svezia) per una lunghezza complessiva di circa 850 km, di cui 397\u00a0km in Norvegia (dove la strada \u00e8 anche denominata \"Kong Olav Vs vei\", \"strada di Re Olaf V\") e 483\u00a0km in Svezia.\nLa denominazione attuale di E10 risale al 1992 mentre, fino al 1985, con la stessa sigla era designata invece la strada che univa Parigi con Bruxelles, Amsterdam e Groninga.\nCaratteristiche e percorso.\nLa strada presenta caratteristiche non autostradali per tutto il suo percorso. In territorio svedese la strada \u00e8 larga solitamente 7-8 metri, rendendo possibile l'innalzamento dei limiti di velocit\u00e0 a 90/110\u00a0km. Il tratto norvegese, invece, \u00e8 molto pi\u00f9 tortuoso e stretto, con una sede stradale larga tra 6 e 7.5m, ed un limite massimo di 80. A partire dai primi anni novanta sono state costruite nuove strade, ma restano tuttora molti tratti larghi 6 metri, che rendono difficile l'incrocio tra mezzi pesanti, nonch\u00e9 bus e caravan, frequenti in una zona turistica come quella delle Lofoten. I primi 50\u00a0km, spesso, hanno addirittura una larghezza pari a 5 metri.\nNel 2007 il percorso iniziale di 880\u00a0km \u00e8 stato accorciato di circa 30 chilometri grazie all'apertura di un nuovo percorso (denominato \"Lofast\") in territorio norvegese tra le localit\u00e0 di Fiskeb\u00f8l e Gullesfjordbotn. Tale percorso ha anche eliminato la necessit\u00e0 di utilizzare traghetti per passare dalle isole Lofoten al continente.\nNorvegia.\nDi seguito sono riportate le principali localit\u00e0 ed opere architettoniche che si trovano lungo il tracciato in territorio norvegese.\nSvezia.\nDi seguito sono riportate le principali localit\u00e0 poste lungo il tracciato in territorio svedese."}
{"id": "649252", "revid": "834", "url": "https://it.wikipedia.org/wiki?curid=649252", "title": "Terawatt", "text": ""}
{"id": "649262", "revid": "599013", "url": "https://it.wikipedia.org/wiki?curid=649262", "title": "Tx", "text": ""}
{"id": "649263", "revid": "1808023", "url": "https://it.wikipedia.org/wiki?curid=649263", "title": "This Is a Recording", "text": "This is a recording \u00e8 un album realizzato da Kevin Moore, musicista statunitense, ex-membro dei Dream Theater, che contiene varie canzoni composte durante gli anni 1994-97. \u00c8 fuori stampa e non verr\u00e0 ristampato.\nTracce.\nDal demo \"Chroma key\" del 1995:"}
{"id": "649265", "revid": "22475", "url": "https://it.wikipedia.org/wiki?curid=649265", "title": "Kluyveromyces", "text": "Kluyveromyces Van der Walt, Antonie van Leeuwenhoek Ned. Tijdschr. Hyg. 22: 271 (1956).\nKluyveromyces Van der Walt, 1956 \u00e8 un genere di lievito della famiglia Saccharomycetaceae.\nLa specie tipo del genere \u00e8 il \"K. marxianus\", forma teleomorfa delle specie di \"Candida\".\nUsi.\nLe specie del genere \"Kluyveromyces\" sono usate in enologia come lievito \"starter\" per le fermentazioni scalari, in cui si inoculano grandi quantit\u00e0 di questo lievito (1 milione cellule/ml) in modo che prenda il sopravvento sui lieviti della fermentazione spontanea come \"Kloeckera\", \"Metschnikowia\" e altri. Ha una bassa produzione di alcol e altrettanto bassa produzione di acido acetico."}
{"id": "649269", "revid": "54253", "url": "https://it.wikipedia.org/wiki?curid=649269", "title": "Vincenzo Tiberio", "text": "Nel 2014 il Dipartimento di Medicina e Scienze della Salute dell'Universit\u00e0 degli Studi del Molise \u00e8 stato intitolato in suo onore. Ai suoi studi sulle muffe \u00e8 dedicato il documentario \"Vincenzo Tiberio, l'uomo che scopr\u00ec gli antibiotici\".\nBiografia.\nInfanzia e adolescenza.\nVincenzo Tiberio nacque in una famiglia molisana benestante: il padre, Domenicantonio, esercitava la professione di notaio, e la madre, Filomena Guacci, apparteneva ad una famiglia dell'agiata borghesia dedita al commercio.\nQuando Vincenzo aveva soli 7 anni e il fratello Sebastiano 9, la madre mor\u00ec e il padre si ritrov\u00f2 vedovo con due figli ancora piccoli da crescere. Per questo motivo, il notaio si rispos\u00f2 con Rosa Palladino di Guardiaregia (figlia del medico Giulio Palladino e di Maria Colomba Lucente), con il pieno consenso di entrambi i figli - tanto che Vincenzo nel suo diario si riferiva a lei con l'appellativo di \u201cmamma\" - decidendo di chiamare Rosa la sua prima figlia.\nNel paese natale Vincenzo comp\u00ec gli studi elementari e quindi quelli medi ginnasiali, frequentando il Ginnasio \u201cCatone\u201d. Nell'anno scolastico 1883/1884 sostenne gli esami di licenza ginnasiale presso il Liceo \"Mario Pagano\" di Campobasso, superandoli brillantemente con il massimo dei voti in greco e in latino. Ottenuta quindi l'ammissione, si trasfer\u00ec a Campobasso per frequentarvi il Liceo, che complet\u00f2 nell'anno scolastico 1888/1889. Conseguita la licenza liceale, si iscrisse alla facolt\u00e0 di Medicina e Chirurgia dell'Universit\u00e0 di Napoli.\nCarriera universitaria.\nPer frequentare l'universit\u00e0 si trasfer\u00ec presso gli zii Graniero ad Arzano, ospite della sorella del padre. Qui ebbe modo di conoscere la cugina Amalia Teresa, della quale si innamor\u00f2, e che sarebbe successivamente diventata sua moglie.\nPrima ancora di terminare gli studi di medicina, egli cominci\u00f2 a frequentare l'istituto di Igiene, dove venne a contatto con le metodiche di laboratorio batteriologico e chimico. Nel 1892 ebbe la nomina di studente interno dell'Istituto d'Igiene, e nel settembre del 1893, in anticipo di un anno sul piano di studi, consegu\u00ec la laurea in medicina.\nNeolaureato si iscrisse al corso di Igiene Pubblica per aspiranti Ufficiali Sanitari, e a questi corsi partecip\u00f2 anche come docente, avendo ricevuto la carica di Assistente Volontario. Nello stesso anno sulla rivista medica \"\"Annali dell'Istituto d'Igiene sperimentale dell'Universit\u00e0 di Roma\" fu pubblicato il suo primo lavoro scientifico, intitolato \u201c\"Esame chimico microscopico e batterioscopico di due farine lattee italiane\"\u201d.\nNel giugno 1894 fu bandito il concorso per titoli all'incarico di Ufficiale Sanitario del Comune di Campobasso. Sebbene il risultato del concorso fosse risultato negativo, ci\u00f2 non costitu\u00ec una battuta d'arresto per la sua carriera, in quanto era gi\u00e0 divenuto assistente ordinario, con nomina annuale rinnovabile, nell'Istituto di Patologia Medica Dimostrativa, diretto dal professor Gaetano Rummo. In quest'Istituto il lavoro era duplice: oltre alla didattica vi era l'obbligo di tenere aperto un ambulatorio pubblico di diagnosi e terapia per tre giorni alla settimana, e in pi\u00f9 c'era l'incarico legato alla redazione del giornale scientifico \"La Riforma Medica\"\", fondato dallo stesso Rummo; quest'ultimo aveva voluto che la rivista da settimanale divenisse un quotidiano contenente articoli firmati e recensioni di gran parte della letterature medica pubblicata nel mondo.\nNel periodo di assistentato, che dur\u00f2 circa un anno, Tiberio recens\u00ec oltre 180 lavori, molti dei quali tradotti dal francese; tra le recensioni ci fu anche quella relativa alle sue ricerche sulle muffe, lavoro pubblicato nel gennaio del 1895, sempre dalla rivista \u201c\"Annali d'Igiene sperimentale\"\u201d, con il titolo \u201c\"Sugli estratti di alcune muffe\"\u201d. In questo lavoro egli individu\u00f2 il potere battericida di alcune particolari muffe, scrivendo:\nQuesto studio faceva parte di una corrente metodologica e di ricerca dell'epoca, come quelle di Sir WIlliam Roberts nel 1874, Louis Pasteur e Ernest Duschesne nel 1897.\nPrima che terminasse il suo anno di assistentato, Tiberio vinse il concorso per Ufficiale medico della Regia Marina, e senza esitazione abbandon\u00f2 la carriera universitaria per quella militare.\nCarriera militare.\nTiberio prese servizio il 1\u00ba gennaio 1896 con il grado di Medico di seconda classe, e fu assegnato al terzo Dipartimento Marittimo.\nNel febbraio dello stesso anno fu imbarcato sulla nave da battaglia \u201cSicilia\u201d, inviata, con una squadra navale internazionale, a Creta, dove erano scoppiati contrasti tra la comunit\u00e0 greca e quella turca. Della squadra navale facevano parte Germania, Austria, Francia, Inghilterra, Russia e Italia; il comando era affidato all'italiano Felice Napoleone Canevaro. Una volta sull'isola, dovette occuparsi della disinfestazione degli alloggi dei marinai e del risanamento della rete idrica, dove vi erano infiltrazioni pericolose per la potabilit\u00e0 dell'acqua. Si trov\u00f2 a curare, infatti, numerosi casi di tifo, paratifo e dissenteria. Si distinse per il suo modo di operare e per l'efficacia del suo metodo, al punto da ricevere una lettera d'encomio dallo statista greco Eleutherios Venizelos, e da guadagnarsi la stima di entrambe le fazioni in lotta.\nRientr\u00f2 in Italia nel 1898 e fu assegnato all'ospedale della Marina di Venezia, nel reparto venereo prima, in quello chirurgico poi, e infine nel laboratorio analisi. Durante tale incarico pubblic\u00f2 \u201c\"Due casi di anchilostomiasi intestinale\"\u201d; \u201c\"Sul modo di fissare le anse di platino\"\u201d; \u201c\"Il vitto dei militari della Regia Marina destinati al servizio a terra sulle navi\"\u201d.\nNel dicembre del 1900, su sua richiesta, fu imbarcato sulla cannoniera \u201cVolturno\u201d diretta in missione a Zanzibar. Giunti sul posto trovarono un'epidemia di vaiolo e dovettero fermarsi alla fonda per nove mesi; l\u00ec il medico dovette risolvere diverse problematiche, dalla potabilizzazione dell'acqua, alla dieta dei marinai e alla cura dei numerosi casi di malaria e beri-beri. La missione termin\u00f2 nel giugno 1902 quando la nave rientr\u00f2 in Italia. Di essa ci resta una pubblicazione dello stesso dottor Tiberio: \u201c\"Alcuni casi di beri-beri osservati sulla regia nave Volturno a Zanzibar\"\u201d. Dalla lettura dei suoi diari emerge tutto il suo orgoglio per l'appartenenza alla Marina, per la divisa da lui indossata e per la Bandiera italiana, essendo stato educato, come tutti gli italiani di quella generazione, allo spirito del Risorgimento e all'amor di patria.\nRientrato in Italia, fu promosso Ufficiale medico di prima classe e prest\u00f2 servizio presso l'ospedale dipartimentale della Maddalena, dove rimase fino al marzo 1903. A questo periodo risale la pubblicazione \u201c\"Note sul vitto degli ospedali della Regia Marina\"\u201d.\nDi seguito si imbarc\u00f2 sulla nave ospedale \u201cRe d\u2019Italia\u201d dove studi\u00f2 e pubblic\u00f2 un lavoro su \u201c\"Ventilazione e riscaldamento delle navi con termosifone\"\u201d. Nel 1904 fu nominato \u201cCapitano medico della Regia Marina\" e fu trasferito al secondo Dipartimento Marittimo.\nIl 28 dicembre 1908 vi fu il tragico terremoto di Messina, e il governo organizz\u00f2 una nave ospedale che fu inviata a Messina, ed il cui direttore sanitario era il Tenente colonnello medico Tacchetti, coadiuvato dal capitano Tiberio. Sulla nave furono imbarcati pi\u00f9 di 2000 tra profughi e feriti, che da Messina furono condotti a Genova. Il suo impegno nella missione gli fece meritare la menzione d'onore \u201c\"per essersi segnalato in operosit\u00e0, coraggio e filantropia\"\u201d.\nNell'aprile del 1912 assunse la direzione del Gabinetto di batteriologia nell'Ospedale Militare Marittimo alla Maddalena; l'incarico dur\u00f2 solo otto mesi poich\u00e9, nel gennaio 1913, conclusa la guerra libica, fu inviato alla base navale di Tobruk, dove gli fu affidata la direzione dell'infermeria con annesso gabinetto scientifico. A questo periodo risalgono gli studi sulle infezioni tifose ed enteriche e sulla patologia tropicale, da cui origin\u00f2 la pubblicazione \u201c\"Patologia libica e vaccinazione antitifica\"\u201d. I risultati ottenuti furono tutt'altro che deludenti: la sua lotta antitifica e l'uso della vaccinazione fece s\u00ec che in tutto il 1913 nella base di Tobruk ci furono solo due casi di paratifo B di lieve entit\u00e0. Grazie ai risultati ottenuti alla base infatti ricevette pubblico elogio dalla Direzione della Sanit\u00e0 militare e promozione a Maggiore.\nIl matrimonio con la cugina.\nNel 1905 spos\u00f2 la cugina, Amalia Teresa Graniero, che fin dall'inizio aveva ricambiato il suo amore. Nonostante la consanguineit\u00e0, il matrimonio fu ben accetto dalla famiglia, poich\u00e9 in essa si erano gi\u00e0 verificati in precedenza casi di matrimonio tra cugini. A spaventare Tiberio era il rischio di una prole con problemi di handicap, rischio aggravato sia dalla consanguineit\u00e0 dei due coniugi, sia dalla presenza congenita di un grave handicap psicofisico nelle due sorelle della moglie. Era questa preoccupazione che lo aveva trattenuto dal dichiararsi subito alla cugina, poich\u00e9 allora le conoscenze sull'ereditariet\u00e0 delle malattie erano ancora in una fase iniziale. Superata tale preoccupazione, un altro ostacolo si poneva di fronte alla loro unione: all'epoca, infatti, un ufficiale in servizio attivo non poteva unirsi in matrimonio senza l'autorizzazione dei comandi, i quali richiedevano non solo le referenze sulla famiglia della sposa, ma l'adeguatezza della dote della nubenda, che non doveva essere inferiore a una cifra stabilita, detta Dote militare. Il matrimonio fu celebrato, mediante autorizzazione Reale, il 5 agosto 1905 nella cappella della casa dei suoceri ad Arzano, e port\u00f2 in seguito alla nascita di tre figlie.\nUltimi anni e morte.\nTorn\u00f2 in Italia nel gennaio del 1914 e fu nominato Direttore del Gabinetto di Batteriologia e Igiene dell'Ospedale Militare Marittimo di Venezia.\nQuando nel resto d'Europa era gi\u00e0 in atto la prima guerra mondiale, alla quale l'Italia ancora si asteneva, venne trasferito a Napoli a dirigere il Gabinetto di Igiene e Batteriologia dell'Ospedale della Marina a Piedigrotta, forse sperando di riprendere gli studi sulle muffe, a cui, durante gli anni di servizio nella Marina Militare e i frequenti trasferimenti, non aveva potuto dedicarsi in maniera costante e prolungata. Gli studi sull'azione battericida richiedevano molta attenzione e non potevano essere fatti con cura nei ritagli di tempo; inoltre le sue ricerche erano indirizzate a tematiche pi\u00f9 attinenti alle attivit\u00e0 di servizio.\nUna volta rientrato a Napoli, non ebbe tuttavia il tempo di portare avanti i suoi studi, poich\u00e9 un infarto miocardico lo stronc\u00f2 il 7 gennaio del 1915, all'et\u00e0 di soli 45 anni.\nA lui sono dedicate quattro strade, a Roma, a Campobasso, a Napoli e ad Arzano. Nel 2007 l'Universit\u00e0 del Molise gli ha dedicato una giornata celebrativa. Nello stesso anno, il Presidente della Regione Molise Michele Iorio ha ufficialmente avanzato la proposta di intitolargli la facolt\u00e0 di Medicina e Chirurgia dell'Ateneo.\nNel 2015, il Dipartimento di Medicina e Scienze della Salute dell'Universit\u00e0 del Molise \u00e8 stato ufficialmente intitolato a Vincenzo Tiberio.\nAttivit\u00e0 scientifica.\nGli studi sull'azione battericida di alcune muffe.\nNegli anni in cui Tiberio la frequent\u00f2, la facolt\u00e0 di Medicina e chirurgia della facolt\u00e0 di Napoli non era solo luogo di istruzione, ma anche e soprattutto di ricerca, soprattutto in campo batteriologico. In quel periodo, infatti, il professor Eugenio Fazio pubblic\u00f2 un lavoro sulla \"Concorrenza vitale tra i batteri della putrefazione e quelli del carbonchio e del tifo\". Il professor Arnaldo Cantani stava sperimentando una terapia per la tubercolosi, applicando il principio dell'antagonismo di Louis Pasteur e Jules Fran\u00e7ois Joubert, ed ottenendo notevoli miglioramenti nei pazienti e la scomparsa del \"Mycobacterium tuberculosis\", o bacillo di Koch.\nIn questo ambiente, Vincenzo Tiberio inizi\u00f2 a frequentare i laboratori di igiene, per verificare alcune sue intuizioni. Nel cortile della casa di Arzano, dove viveva, vi era un pozzo in cui si raccoglieva l'acqua piovana, e la stessa veniva poi usata anche per bere. L'umidit\u00e0 del luogo faceva s\u00ec che sul bordo della cisterna crescesse spesso la muffa, per cui periodicamente era necessario ripulirla. Tiberio not\u00f2 che ogni qual volta il pozzo veniva ripulito, gli abitanti della casa andavano incontro ad enteriti, cosa che non accadeva invece nei periodi in cui erano presenti le muffe. Egli intu\u00ec quindi un collegamento tra la presenza dei miceti e la crescita dei batteri patogeni all'interno dell'organismo umano. Vista oggi, questa intuizione \u00e8 chiaramente errata, perch\u00e9 le penicilline assunte cronicamente non proteggono dalle enteriti, ed \u00e8 pi\u00f9 probabile che l'operazione di pulizia contaminasse l'acqua con qualche prodotto tossico.\nSottoposta a verifica sperimentale tale intuizione, Tiberio riusc\u00ec a dimostrare come l'azione terapeutica delle muffe fosse legata ad alcune sostanze presenti in esse, dotate di azione battericida e chemiotattica. Riusc\u00ec inoltre ad isolare alcune di queste sostanze ed a sperimentarne l'effetto benefico, sia \"in vitro\", sia \"in vivo\" su cavie e conigli, fino ad arrivare alla preparazione di una sostanza con effetti antibiotici. Il lavoro era consistito nel coltivare, su terreni di coltura da lui preparati, alcuni ceppi di ifomiceti, nel preparare un estratto acquoso dei singoli miceti e nello studiare la loro azione su alcuni batteri, quali il bacillo del tifo, il bacillo del carbonchio, il vibrione del colera e vari ceppi di stafilococco. Anche questi dati, rivisti dal punto di vista moderno, sono di difficile interpretazione: Tiberio lavorava su muffe molto differenti (Aspergillus etc) che non producono penicilline, e la attivit\u00e0 antibiotica contro ceppi batterici molto eterogenei con carbonchio, colera e tifo e stafilococco pone il dubbio che si trattasse di un effetto aspecifico ed indiretto.\nI risultati della sua ricerca, raccolti nella gi\u00e0 citata pubblicazione, gli consentirono di osservare che: \u201c\"nella sostanza cellulare delle muffe esaminate sono contenuti dei principi solubili in acqua, forniti di azione battericida.\"\u201d Nel lavoro suddetto sono descritti il metodo di preparazione del terreno di coltura e di prelevamento del liquido dalle piastre, le caratteristiche chimiche ed organolettiche del liquido e le tecniche di studio.\nLe conclusioni a cui giunse furono: \u201c\"1. Il solo liquido avuto dall'Aspergillus flavescens esercita un'azione positiva nelle infezioni sperimentali da bacillo del tifo e vibrione del colera; 2. Come tale questo liquido ha un'azione preventiva \u2026 e terapeutica\u2026 , che per la quantit\u00e0 di liquido iniettato (1% del peso della cavia), e per il suo p.s. 1006, si estende la prima per circa 8 giorni, rimanendo al 10\u00ba giorno quasi nulla, la seconda solo fino a che l'infezione non \u00e8 di tanto progredita da rendere vana ogni azione. 3. Posto questi fatti in relazione con quanto fu osservato nella leucocitosi, si pu\u00f2 asserire che tale azione si esplica in parte per il potere battericida posseduto dalle sostanze cellulari dell'Aspergillus, ma, in massima parte, per l'attiva leucocitosi che suscitano.\"\u201d\nLa capacit\u00e0 di stimolare leucocitosi, ossia di compiere un'attivit\u00e0 chemiotattica, e il potere battericida di vari ceppi dell'Aspergillus sul bacillo del tifo furono successivamente confermati da diversi ricercatori. Questo ulteriormente fa supporre che il fenomeno in cui si era imbattuto non fosse di tipo antibatterico ma di una stimolazione del sistema immunitario causata dagli estratti delle muffe.\nL'attivit\u00e0 scientifica di Tiberio, che complet\u00f2 l'intero ciclo sperimentale dall'osservazione, alla verifica dell'ipotesi iniziale, fino alla preparazione della sostanza antibiotica, dimostra come Tiberio fosse gi\u00e0 molto pi\u00f9 avanti di quanto non lo fosse Alexander Fleming nel 1930. Quest'ultimo, come egli stesso rifer\u00ec, arriv\u00f2 peraltro alla scoperta della penicillina a causa di un errore procedurale, \u201c\"la contaminazione involontaria di una capsula contenente colonie di Staphylococcus aureus con colonie fungine\"\u201d, che aveva poi prodotto \u201c\"un'inibizione della crescita batterica nelle colonie di Staphylococcus aureus\"\u201d. Tuttavia, Fleming non riusc\u00ec poi a preparare sperimentalmente il farmaco, non chiudendo cos\u00ec il ciclo di ricerca, come aveva invece fatto Tiberio. Tuttavia, Fleming aveva certamente identificato una sostanza antibatterica, mentre \u00e8 pi\u00f9 probabile che Tiberio avesse indotto semplicemente una reazione immunitaria aspecifica iniettando vari tipi di muffe (non producenti penicillina) negli animali da laboratorio.\nRitrovamento dei suoi lavori.\nNel 1947, due anni dopo il conferimento del Premio Nobel per la medicina ad Alexander Fleming, il tenente colonnello Giuseppe Pezzi, ufficiale medico della marina italiana, ritrov\u00f2 in biblioteca il primo fascicolo degli \"Annali di Igiene sperimentale\" del 1895, in cui era stato pubblicato un lavoro sperimentale dal titolo \"Sugli estratti di alcune muffe\" a cura del Dott. Vincenzo Tiberio. Il tenente colonnello si occup\u00f2 di diffondere la notizia di tale ritrovamento: un articolo intitolato \"Un italiano precursore degli studi sulla penicillina\" fu pubblicato su due riviste scientifiche del 1947, \"Annali di medicina navale e coloniale\" e \"Pagine di storia della medicina\". Gi\u00e0 nel 1946 troviamo per\u00f2 su \"Minerva Medica\" un articolo a cura di Pietro Benigno, farmacologo dell'Universit\u00e0 di Padova, intitolato \"Un precursore delle ricerche sugli antibiotici\" in cui l'autore affermava: \"Ma le ricerche del Tiberio sono condotte con tale accuratezza di indagine, da meritare un posto fondamentale nella ricerca dei fattori antibiotici.\" Tale ultima pubblicazione, per\u00f2, fu conosciuta solo nelle cerchie ristrette tra gli addetti ai lavori e non ebbe la diffusione degli scritti del colonnello Pezzi."}
{"id": "649274", "revid": "599013", "url": "https://it.wikipedia.org/wiki?curid=649274", "title": "Ty", "text": ""}
{"id": "649276", "revid": "2912", "url": "https://it.wikipedia.org/wiki?curid=649276", "title": "Vincenzo Tiberi", "text": ""}
{"id": "649277", "revid": "1632387", "url": "https://it.wikipedia.org/wiki?curid=649277", "title": "Anarkophobia", "text": "Anarkophobia \u00e8 il quinto album studio della Hardcore band Ratos de Por\u00e3o, pubblicato nel 1991 su Roadrunner Records segue il precedente Brasil del 1989. Come l'album precedente \u00e8 stato registrato a Berlino e prodotto da Harris Johns.\nMusicalmente l'album \u00e8 molto pi\u00f9 vicino al Metal che non all'Hardcore di quanto non lo fossero i precedenti lavori, nonostante questo la band ha incluso una cover di \"Commando\" dei Ramones per ricordare le loro origini Punk.\nLe liriche sono invece molto impegnate nel sociale e nel politico, caratteristica molto pi\u00f9 da gruppo Hardcore che non Metal. Al contrario degli album precedenti, i testi sono cantati interamente in Inglese, abbandonando quindi la precedente miscela di Inglese e Portoghese."}
{"id": "649278", "revid": "287204", "url": "https://it.wikipedia.org/wiki?curid=649278", "title": "Noritake Takahara", "text": "Fu il primo pilota nipponico ad esordire in una gara di Formula 1, anche se non valida per il Campionato Mondiale: il BRDC International Trophy del 1974 su una March, arrivando undicesimo a un giro dal vincitore James Hunt.\nNel 1976 venne ingaggiato dalla Surtees per correre il Gran Premio di casa. Qualificato ventiquattresimo fu capace di chiudere al nono posto, miglior risultato fra i tanti piloti nipponici iscritti.\nNel 1977 con la Kojima chiuse la gara per abbandono dopo essere partito diciannovesimo."}
{"id": "649279", "revid": "404338", "url": "https://it.wikipedia.org/wiki?curid=649279", "title": "Lupiae", "text": ""}
{"id": "649280", "revid": "298055", "url": "https://it.wikipedia.org/wiki?curid=649280", "title": "Angela (Ciclo dell'Eredit\u00e0)", "text": ""}
{"id": "649287", "revid": "1305772", "url": "https://it.wikipedia.org/wiki?curid=649287", "title": "TZ", "text": ""}
{"id": "649293", "revid": "288031", "url": "https://it.wikipedia.org/wiki?curid=649293", "title": "Tz", "text": ""}
{"id": "649297", "revid": "5167899", "url": "https://it.wikipedia.org/wiki?curid=649297", "title": "Sistemi operativi real-time", "text": ""}
{"id": "649302", "revid": "29244", "url": "https://it.wikipedia.org/wiki?curid=649302", "title": "Manovra di Marcante Odaglia", "text": ""}
{"id": "649305", "revid": "110157", "url": "https://it.wikipedia.org/wiki?curid=649305", "title": "Ausserbinn", "text": "Ausserbinn (toponimo tedesco) \u00e8 una frazione di 41 abitanti del comune svizzero di Ernen, nel Canton Vallese (distretto di Goms).\nStoria.\nGi\u00e0 comune autonomo che si estendeva per 4,5\u00a0km\u00b2, nel 2004 \u00e8 stato accorpato al comune di Ernen assieme agli altri comuni soppressi di M\u00fchlebach e Steinhaus.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini della frazione."}
{"id": "649307", "revid": "1776051", "url": "https://it.wikipedia.org/wiki?curid=649307", "title": "Geschinen", "text": "Geschinen (toponimo tedesco) \u00e8 una frazione di 64 abitanti del comune svizzero di Goms, nel Canton Vallese (distretto di Goms).\nStoria.\nGi\u00e0 comune autonomo, nel 2004 \u00e8 stato accorpato all'altro comune soppresso di M\u00fcnster per formare il nuovo comune di M\u00fcnster-Geschinen, il quale a sua volta nel 2017 \u00e8 stato accorpato agli altri comuni soppressi di Blitzingen, Grafschaft, Niederwald e Reckingen-Gluringen per formare il nuovo comune di Goms.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nGeschinen \u00e8 servito dall'omonima stazione, sulla ferrovia del Furka-Oberalp.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini della frazione."}
{"id": "649311", "revid": "104458", "url": "https://it.wikipedia.org/wiki?curid=649311", "title": "M\u00fchlebach", "text": ""}
{"id": "649319", "revid": "880848", "url": "https://it.wikipedia.org/wiki?curid=649319", "title": "Ricevitore AM", "text": "Un ricevitore AM \u00e8 un dispositivo circuitale, costruito per trasformare le onde elettromagnetiche, in arrivo dall'antenna e demodularle per permettere l'ascolto della trasmissione radio che utilizzi la tecnica della modulazione AM (in inglese \"Amplitude Modulation\").\nLa modulazione AM \u00e8 presente oggi su quasi tutte le radio. Il dispositivo \u00e8 un insieme di circuiti, ognuno con un particolare compito.\nTipologie circuitali.\nIl fine suddetto pu\u00f2 essere raggiunto con differenti soluzioni circuitali, ciascuna delle quali ha avuto maggiore successo in differenti epoche della storia della radio:"}
{"id": "649322", "revid": "1776051", "url": "https://it.wikipedia.org/wiki?curid=649322", "title": "Ritzingen", "text": "Ritzingen (toponimo tedesco) \u00e8 una frazione del comune svizzero di Goms, nel Canton Vallese (distretto di Goms).\nStoria.\nGi\u00e0 comune autonomo, nel 2000 \u00e8 stato accorpato agli altri comuni soppressi di Biel e Selkingen per formare il nuovo comune di Grafschaft, il quale a sua volta nel 2017 \u00e8 stato accorpato agli altri comuni soppressi di Blitzingen, M\u00fcnster-Geschinen, Niederwald e Reckingen-Gluringen per formare il nuovo comune di Goms.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini della frazione."}
{"id": "649323", "revid": "1776051", "url": "https://it.wikipedia.org/wiki?curid=649323", "title": "Selkingen", "text": "Selkingen (toponimo tedesco) \u00e8 una frazione del comune svizzero di Goms, nel Canton Vallese (distretto di Goms).\nStoria.\nGi\u00e0 comune autonomo che comprendeva anche le frazioni di Sechsh\u00e4usern e Zeit, nel 2000 \u00e8 stato accorpato agli altri comuni soppressi di Biel e Ritzingen per formare il nuovo comune di Grafschaft, il quale a sua volta nel 2017 \u00e8 stato accorpato agli altri comuni soppressi di Blitzingen, M\u00fcnster-Geschinen, Niederwald e Reckingen-Gluringen per formare il nuovo comune di Goms.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini della frazione."}
{"id": "649324", "revid": "287204", "url": "https://it.wikipedia.org/wiki?curid=649324", "title": "Steinhaus (disambigua)", "text": ""}
{"id": "649325", "revid": "599013", "url": "https://it.wikipedia.org/wiki?curid=649325", "title": "Jason May\u00e9l\u00e9", "text": "Biografia.\nMor\u00ec a 26 anni a causa di un incidente stradale verificatosi a Bussolengo in provincia di Verona il 2 marzo 2002 alle 8:15, quando, alla guida di una Fiat Barchetta, si scontr\u00f2 con un'altra vettura. Alla sua morte il decise di ritirare la sua maglia, numero 30, in suo onore.\nCarriera.\nClub.\nGioc\u00f2 nello dal 1993 al 1999, passando dalla terza serie del campionato francese fino a conquistare la massima serie al termine della stagione 1996-1997. Il primo anno nel massimo campione francese venne notato dal presidente del Cagliari Massimo Cellino che lo acquist\u00f2, lasciandolo ancora un anno in prestito allo Ch\u00e2teauroux.\nArriv\u00f2 al (in Serie A), nell'estate del 1999. Al suo primo anno disput\u00f2 27 gare realizzando una sola rete durante la sfida -Cagliari 1-1. Al termine del campionato la squadra retrocesse in Serie B. Nella serie cadetta collezion\u00f2 20 presenze senza realizzare alcuna rete prima di essere ceduto al ChievoVerona (in Serie A) nel 2001.\nNazionale.\nHa rappresentato la propria nazionale nella Coppa d'Africa 2002 indossando la maglia numero 6."}
{"id": "649326", "revid": "1745361", "url": "https://it.wikipedia.org/wiki?curid=649326", "title": "Maki Engineering", "text": " \u00e8 stato un costruttore giapponese di Formula 1 attivo tra il 1974 ed il 1976. \nPrima casa nipponica a tentare di concorrere nella massima categoria motoristica dopo il ritiro della Honda a fine anni 1960, \u00e8 ricordata tra le squadre meno competitive nella storia della Formula 1.\nContesto.\nLa Maki fu fondata ai primi del 1974 dal ventisettenne Kenji Mimura, gi\u00e0 attivo come costruttore in Formula B americana e in Formula Junior, in societ\u00e0 con l'ingegnere Masao Ono, cui fu affidato l'incarico di progettare la prima vettura. Tutti e cinque i soci fondatori erano al di sotto dei trent'anni.\nCome pilota venne ingaggiato inizialmente il solo neozelandese Howden Ganley (ex BRM e Williams, al quale venne altres\u00ec chiesto di cooperare nel reperimento del materiale tecnico necessario all'impianto della scuderia), affiancato in un secondo momento dal misconosciuto giapponese Shaw Hayami (attivo nelle corse di prototipi e dallo scarso palmar\u00e8s).\nCarriera agonistica.\nLa prima monoposto, battezzata F101, adottava soluzioni tecniche piuttosto convenzionali per l'epoca, con un telaio monoscocca in alluminio, un voluminoso \"airscope\" alle spalle dell'abitacolo e radiatori in posizione avanzata, alloggiati dentro pance laterali piuttosto larghe e lunghe. Il motore era un V8 Ford Cosworth DFV da 465 cv (associato a un cambio Hewland FG400), mentre le gomme erano Firestone; entrambe le forniture erano state ottenute grazie ai buoni uffici di Ganley. La livrea era perlopi\u00f9 bianca e praticamente priva di sponsor: sull'avantreno e ai lati del cofano motore campeggiava il disco solare mutuato dalla bandiera del Giappone.\nLa F101, dopo essere stata presentata alla stampa al Carlton Hotel di Londra, venne testata per la prima volta il 23 marzo 1974 sul circuito di Goodwood dal secondo pilota Hayami, palesando fin da subito i propri limiti. L'aerodinamica era mal concepita, soprattutto per via delle dimensioni molto generose della presa \"airscope\" e dell'estrema avvolgenza del cofano motore: ci\u00f2 \"sporcava\" i flussi d'aria diretti all'alettone posteriore, pregiudicandone il corretto rendimento. In aggiunta la vettura era instabile (si faticava a tenerla dritta in rettilineo e si doveva decelerare considerevolmente per affrontare le curve) e gravemente sovrappeso, con una massa di 725 kg laddove il valore minimo regolamentare era di 575 kg. L'assenza di sufficienti sfiati sulla carrozzeria rendeva anche inefficiente il sistema di raffreddamento, esponendo il motore a un pericoloso surriscaldamento.\nGanley si mise d'impegno per cercare di migliorare la vettura, mettendo anche a disposizione della squadra un garage presso la sua residenza in Inghilterra, ma dovette far fronte a una cronica carenza di materiali e all'imperizia del personale tecnico: gli unici cambiamenti apportati alla vettura consistettero in un alleggerimento dell'insieme, un arretramento dei radiatori (con conseguente riduzione in larghezza delle pance laterali) e una modifica di \"airscope\" e cofano motore, cos\u00ec da \"pulire\" un minimo il flusso d'aria diretto al retrotreno e migliorare il raffreddamento. \nLa macchina (risiglata F101B) rimase tuttavia afflitta da gravi problemi d'assetto, tanto che a giugno il pilota (che aveva iniziato la stagione al volante della March) si rifiut\u00f2 di portarla al debutto al Gran Premio di Svezia; un mese prima la Maki aveva gi\u00e0 tentato di iscriversi al GP di Montecarlo, ricevendo per\u00f2 una risposta negativa.\nL'esordio agonistico avvenne in occasione delle prove del 27\u00ba Gran Premio di Gran Bretagna, sul circuito di Brands Hatch; Ganley non riusc\u00ec per\u00f2 a qualificarsi per la gara, ottenendo il 32\u00ba tempo a 4 secondi dal poleman Niki Lauda (i posti disponibili in griglia erano solo 25).\nIn vista del successivo Gran Premio di Germania la Maki apport\u00f2 nuove modifiche alla monoposto, nel tentativo di renderla pi\u00f9 veloce e sicura. N\u00e9 l'uno n\u00e9 l'altro obiettivo furono raggiunti e Ganley fu anzi protagonista di un incidente durante le prove di qualificazione: al primo giro lanciato, mentre affrontava una curva a destra nel settore dell'Hatzenbach, una sospensione della monoposto si ruppe di schianto, mandando la macchina a sbattere violentemente contro il guard-rail, per poi rimbalzare (con l'avantreno distrutto) e terminare la corsa contro la barriera opposta. Il pilota neozelandese riport\u00f2 gravi fratture a entrambe le gambe: l'incidente \"de facto\" pose fine alla sua carriera in Formula 1.\nScoraggiata, la Maki decise di non presentarsi alle successive gare del 1974 e di proseguire lo sviluppo della monoposto. Un anno dopo, con il modello denominato F101C (o F101-02), riusc\u00ec nell'impresa, in occasione del debutto stagionale, di qualificarsi per il suo primo gran premio. Non si tratt\u00f2 per\u00f2 di una qualifica conquistata per merito quanto dall'ammissione alla corsa di tutti i 25 partecipanti alle prove di qualificazione. Sul circuito di Zandvoort, in occasione del 23\u00ba Gran Premio di Olanda, il pilota giapponese Hiroshi Fushida aveva terminato infatti le prove con un distacco di ben 13 secondi dal poleman Niki Lauda. La Maki non riusc\u00ec comunque a schierarsi sulla griglia a causa della rottura del motore Ford Cosworth.\nFushida tent\u00f2, senza successo, la qualificazione anche al 28\u00ba Gran Premio di Gran Bretagna, disputato sul circuito di Silverstone. Anche in questo caso il distacco dal poleman, Tom Pryce, risulto molto alto: circa sette secondi.\nLa vettura venne quindi affidata al pilota inglese Tony Trimmer che tent\u00f2 di qualificarsi senza successo nei gran premi di Germania, Austria e Italia.\nTrimmer riusc\u00ec a partecipare al 15\u00ba Gran premio di Svizzera, non valido per il mondiale e corso sul circuito francese di Digione. Partito sedicesimo ed ultimo in grigilia, sar\u00e0 qualificato come 13\u00b0 a 6 giri dal vincitore Clay Regazzoni.\nL'anno seguente l'unica apparizione, l'ultima della breve storia della Maki, fu nel corso delle prove del gran premio di casa. Ancora una volta le qualificazioni si rivelarono catastrofiche: Trimmer, al volante del modello F102 motorizzato Ford Cosworth si classific\u00f2 ultimo a ben 18 secondi dal poleman Mario Andretti."}
{"id": "649332", "revid": "486946", "url": "https://it.wikipedia.org/wiki?curid=649332", "title": "Fotocamera reflex", "text": ""}
{"id": "649336", "revid": "5168366", "url": "https://it.wikipedia.org/wiki?curid=649336", "title": "Sistema operativo realtime", "text": ""}
{"id": "649339", "revid": "5168385", "url": "https://it.wikipedia.org/wiki?curid=649339", "title": "Sistemi operativi realtime", "text": ""}
{"id": "649344", "revid": "486946", "url": "https://it.wikipedia.org/wiki?curid=649344", "title": "Montana-Vermala", "text": ""}
{"id": "649360", "revid": "83531", "url": "https://it.wikipedia.org/wiki?curid=649360", "title": "Castello Michajlovskij", "text": "Il castello Michajlovskij (; in italiano \"castello di San Michele\"), conosciuto anche come castello degli Ingegneri (), si trova nel centro di San Pietroburgo ed \u00e8 uno dei monumenti pi\u00f9 originali dell'architettura russa del XVIII - XIX secolo.\nIl progetto del castello fu elaborato da un grande architetto russo, Vasilij Ivanovi\u010d Ba\u017eenov, per incarico dello zar Paolo I, che voleva farne la propria residenza principale.\nLa prima pietra del castello fu posta il 26 febbraio (il 9 marzo) del 1797, diresse i lavori l'architetto Vincenzo Brenna e la costruzione fu terminata il 15 marzo 1800.\nIl castello si trova alla sorgente della Mojka, emissario del fiume Fontanka. Inizialmente il castello era circondato dall'acqua da tutti i lati: i canali, attualmente interrati, rendevano il territorio del castello un'isola artificiale, alla quale era possibile accedere solo attraverso tre ponti levatoi.\nLa facciata principale \u00e8 quella meridionale, decorata dal bassorilievo \"La Storia riporta nelle proprie cronache la gloria della Russia\", eseguito dallo scultore Pietro Staggi. Davanti al castello fu eretto un monumento, opera dello scultore Carlo Bartolomeo Rastrelli, dedicato a Pietro il Grande, il cui piedistallo porta l'iscrizione \u201cIl pronipote al bisnonno\u201d.\nL'impianto del castello non \u00e8 tipico per una citt\u00e0 settecentesca. \nL'edificio \u00e8 a pianta quadrata con il cortile ottagonale e, con la severa eleganza del proprio stile, assomiglia piuttosto ad una fortezza medievale. Ma questo non deve sorprendere, poich\u00e9 era stato progettato proprio come fortezza in quanto Paolo I, sospettando l'esistenza di una congiura contro di lui, cerc\u00f2 di proteggersi dai nemici.\nMa n\u00e9 le mura del castello n\u00e9 i fossati salvarono lo zar dal proprio tragico destino: poco dopo il trasloco nella sua inespugnabile residenza, la notte fra l'11 e il 12 marzo 1801 Paolo I fu ucciso nella propria camera da letto. \nDopo la morte dell'imperatore la famiglia dello zar ritorn\u00f2 nel palazzo d'Inverno e nel 1823 il castello venne occupato dall'Accademia principale di ingegneria, dalla quale l'edificio deriv\u00f2 la seconda denominazione. Dopo la rivoluzione d'ottobre vi si install\u00f2 per pochi giorni il \"Comitato per salvare la Patria e la Rivoluzione\" di Nikolaj Dmitrievi\u010d Avksent'ev. In epoca sovietica nel castello Michajlovskij avevano sede diversi enti, mentre attualmente il castello ospita una filiale del Museo russo statale."}
{"id": "649364", "revid": "4106", "url": "https://it.wikipedia.org/wiki?curid=649364", "title": "Sankt-Niklaus", "text": ""}
{"id": "649373", "revid": "767487", "url": "https://it.wikipedia.org/wiki?curid=649373", "title": "Goppisberg", "text": "Goppisberg (toponimo tedesco) \u00e8 una frazione del comune svizzero di Riederalp, nel Canton Vallese (distretto di Raron Orientale).\nStoria.\nGi\u00e0 comune autonomo, nel 2004 \u00e8 stato accorpato agli altri comuni soppressi di Greich e Ried-M\u00f6rel per formare il nuovo comune di Riederalp.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini della frazione."}
{"id": "649374", "revid": "6923", "url": "https://it.wikipedia.org/wiki?curid=649374", "title": "Sayeret Golani", "text": "La Sayeret Golani \u00e8 un'unit\u00e0 speciale dell'esercito israeliano.\nCreata nel 1951, essa fu inizialmente chiamata \"Machleket Siyur Meyuchedet\", ovverosia \"Plotone Speciale Esplorativo\", e inclusa come componente della 1\u00aa Brigata Meccanizzata Golani.\nLa sua capacit\u00e0 d'intervento, come quella di altre \"sayeret\", l'ha portata a partecipare a operazioni particolarmente complesse che esigevano un elevato addestramento e un'accentuata capacit\u00e0 d'intervento in teatri bellici notevolmente rischiosi.\nLa \"Sayeret Golani\" ha infatti preso parte ad azioni di notevole rilevanza sui fronti libanese e siriano, ma anche a Beirut e in Uganda (liberazione degli ostaggi a Entebbe)."}
{"id": "649376", "revid": "767487", "url": "https://it.wikipedia.org/wiki?curid=649376", "title": "Greich", "text": "Greich (toponimo tedesco) \u00e8 una frazione del comune svizzero di Riederalp, nel Canton Vallese (distretto di Raron Orientale).\nStoria.\nGi\u00e0 comune autonomo, nel 2004 \u00e8 stato accorpato agli altri comuni soppressi di Goppisberg e Ried-M\u00f6rel per formare il nuovo comune di Riederalp.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini della frazione."}
{"id": "649377", "revid": "767487", "url": "https://it.wikipedia.org/wiki?curid=649377", "title": "Sistema a elevato parallelismo", "text": "Nell'ingegneria dei calcolatori, l'elaborazione ad elevato parallelismo \u00e8 un tipo di calcolo parallelo dove centinaia o addirittura migliaia di processori sono usati in modo coordinato all'interno di un unico grande computer. Questo tipo di architettura viene anche indicata con l'espressione a parallelismo massivo o con la sigla MPP, entrambe forme derivate dall'inglese massively parallel computing. Gli esempi iniziali di computer ad elevato parallelismo sono il Distributed Array Processor, il Goodyear MPP e le Connection Machine. I pi\u00f9 potenti degli odierni supercomputer sono tutti sistemi MPP; alcuni esempi sono Earth Simulator, Blue Gene, ASCI White, ASCI Red, ASCI Purple e Red Storm."}
{"id": "649380", "revid": "1776051", "url": "https://it.wikipedia.org/wiki?curid=649380", "title": "Ried-M\u00f6rel", "text": "Ried-M\u00f6rel (toponimo tedesco) \u00e8 una frazione del comune svizzero di Riederalp, nel Canton Vallese (distretto di Raron Orientale).\nStoria.\nGi\u00e0 comune autonomo, nel 2004 \u00e8 stato accorpato agli altri comuni soppressi di Goppisberg e Greich per formare il nuovo comune di Riederalp, del quale Ried-M\u00f6rel \u00e8 il capoluogo.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini della frazione."}
{"id": "649394", "revid": "3082", "url": "https://it.wikipedia.org/wiki?curid=649394", "title": "Tigrane II il Grande", "text": ""}
{"id": "649395", "revid": "486946", "url": "https://it.wikipedia.org/wiki?curid=649395", "title": "Elevato parallelismo", "text": ""}
{"id": "649396", "revid": "486946", "url": "https://it.wikipedia.org/wiki?curid=649396", "title": "Sistemi paralleli", "text": ""}
{"id": "649397", "revid": "77358", "url": "https://it.wikipedia.org/wiki?curid=649397", "title": "Sarduri II", "text": ""}
{"id": "649399", "revid": "2184398", "url": "https://it.wikipedia.org/wiki?curid=649399", "title": "Beverley Mitchell", "text": "\u00c8 nota per il suo ruolo di Lucy Camden KinKirk nella serie televisiva \"Settimo Cielo\".\nBiografia.\nCarriera.\nApparsa per la prima volta in TV nel 1990 nella serie \"Big Brother Jake\" solo nel 1996 ha per\u00f2 interpretato un ruolo importante nel film \"Il corvo 2\". Poco tempo dopo \u00e8 stata selezionata per la parte di Lucy Camden che interpreta fino all'undicesima ed ultima stagione (conclusasi nel 2007).\nVita privata.\nBeverley si \u00e8 diplomata nel 1999. Oltre che lavorare come attrice, studia cinematografia alla \"Loyola Marymount University\". Partecipa sempre attivamente alla \"RADD Kids\" e \"KMART Kids Race Against Drug\". Il 1\u00ba ottobre 2008 si \u00e8 sposata a Ravello, in Costiera Amalfitana, con Michael Cameron.\nNel novembre 2012 Beverley annuncia di essere incinta. Il 28 marzo 2013 nasce la figlia, Kenzie Lynn Cameron.\nDoppiatrici italiane.\nNelle versioni in italiano dei suoi film, Beverley Mitchell \u00e8 stata doppiata da:"}
{"id": "649400", "revid": "28406", "url": "https://it.wikipedia.org/wiki?curid=649400", "title": "Haik", "text": ""}
{"id": "649401", "revid": "1543377", "url": "https://it.wikipedia.org/wiki?curid=649401", "title": "Non ti muovere (romanzo)", "text": "Non ti muovere \u00e8 un romanzo di Margaret Mazzantini, vincitore del Premio Strega 2002, del Premio Rapallo Carige per la donna scrittrice e del Premio Grinzane Cavour 2002. Dal libro, Sergio Castellitto ha tratto un film omonimo.\nTrama.\nUna mattina Angela ha un incidente con il suo scooter. Trasportata d'urgenza in ospedale, viene identificata da una rianimatrice come la figlia di un suo amico, un chirurgo dell'ospedale, Timoteo. Venuto a conoscenza della notizia, l'uomo ripensa al suo passato e si rivolge con un lungo monologo alla figlia, a cui racconta un periodo della sua vita fino ad allora tenuto segreto: la passione per una travagliata ragazza di borgata, Italia, che lo port\u00f2 alla rinascita, alla scoperta di s\u00e9, quando ormai tutto sembrava non avere pi\u00f9 alcun senso. Un amore nato come sfogo orrendo, tramontato quando era sul punto di divenire vita. La morte della donna in seguito a una setticemia causata da un aborto lascer\u00e0 un vuoto incolmabile in Timoteo, che si vedr\u00e0 costretto a riprendere la propria strada e tornare alla sua arida esistenza familiare e alla sua vita di facciata. Solo in seguito, la figura della figlia risaner\u00e0 parzialmente la grande ferita."}
{"id": "649406", "revid": "767487", "url": "https://it.wikipedia.org/wiki?curid=649406", "title": "Umberto Bindi e le sue canzoni", "text": "Umberto Bindi e le sue canzoni \u00e8 il primo album (LP) di Umberto Bindi, datato 1960.\nTracce.\nLATO A\nLATO B"}
{"id": "649408", "revid": "543022", "url": "https://it.wikipedia.org/wiki?curid=649408", "title": "Carlo Massarini", "text": "Biografia.\nCarlo Massarini nasce alla Spezia nel 1952. Nel 1959 si trasferisce con i genitori per tre anni a Ottawa, Canada, dove il padre Aldo Massarini, ufficiale della Marina Militare e gi\u00e0 primo comandante del Gruppo Incursori della Marina Militare, ha l'incarico di addetto militare all'ambasciata. Carlo Massarini si trasferisce nel 1966 a Roma, s'iscrive nel 1970 alla facolt\u00e0 di Medicina presso l'Universit\u00e0 cattolica del Sacro Cuore, ma abbandona presto gli studi universitari per dedicarsi alla musica e alla radio. Dal 1979 \u00e8 iscritto come giornalista pubblicista all'Ordine dei Giornalisti del Lazio.\nDal 1971 al 1974 conduce per Radio Rai, insieme ad altri conduttori, la trasmissione di musica \"rock\" e \"pop\" \"Per voi giovani\". Successivamente (dal 1973 al 1977) conduce le trasmissioni radiofoniche serali \"Popoff\" e \"Radio2 21.29\", nelle quali propone all'attenzione del grande pubblico alcuni artisti fino a quel momento poco conosciuti come Bruce Springsteen, Eric Andersen, Tom Waits, Bob Marley, Joni Mitchell e soprattutto Jackson Browne, che Massarini ha il merito di aver introdotto in Italia traducendone alcuni testi in italiano; anni dopo sar\u00e0 proprio Massarini ad accompagnare Browne nei primi concerti italiani e a intervistarlo in alcuni suggestivi scorci romani in uno speciale per \"Mister Fantasy\", 'Mister Fantasy and Mister Real'.\nNel 1976 assume le redini della rivista \"Popster,\" edita da Publisuono e diretta nei primi tre numeri da Danilo Moroni e Massimo Stefani. Sempre per \"Popster,\" nel 1979 fa l'inviato a New York, prima di passare nel 1980 come collaboratore all'edizione italiana di \"Rolling Stone\".\nDal 1981 al 1984 \u00e8 conduttore e autore di \"Mister Fantasy\", trasmissione di Rai 1 di oltre 150 puntate dedicata alla videoarte e al videoclip. Nel 1986 conduce, sullo stesso canale, il programma \"Non necessariamente\", pionieristico progetto di \"variet\u00e0 tecnologico televisivo\" che impiega tecniche miste (cinematografiche, video e di grafica informatizzata). \u00c8 conconduttore del Festival di Sanremo sia nel 1987 (con Pippo Baudo) sia nel 1988 (con Miguel Bos\u00e9 e Gabriella Carlucci):in entrambe le edizioni cura le presentazioni dei collegamenti dal Palarock, dove si esibiscono le varie stelle internazionali invitate come ospiti al Festival. Sempre per la Rai, \u00e8 autore e conduttore, alla fine degli anni Ottanta, della trasmissione \"Tam Tam Village\".\nDal 1995 al 2002 conduce la trasmissione \"MediaMente\", produzione televisiva di Rai Educational di approfondimento sulla Rete e le nuove tecnologie.\nNel 2009, a 25 anni di distanza dall'ultima puntata di \"Mister Fantasy\" pubblica \"Dear Mister Fantasy\", un fotolibro sugli anni Settanta-Ottanta, da lui vissuti come fotografo e giornalista musicale; nel libro sono contenuti i suoi numerosi incontri con artisti italiani e stranieri; Per il titolo del libro, si ispira all'omonimo brano dei Traffic, suo gruppo \"rock\" preferito dell'epoca.\nNel 2010 realizza sei puntate speciali di \"Mister Fantasy\" intitolate \"Mister Fantasy R&amp;R, Reload &amp; Rewind. Ricarica &amp; Rivedi,\" ambientate al MAXXI di Roma e trasmesse da Rai Sat Extra.\nDal 10 gennaio 2011 conduce la trasmissione \"Cool Tour,\" che va in onda quotidianamente su Rai 5 e che \u00e8 dedicata a tutto ci\u00f2 che fa tendenza nella societ\u00e0 e nello spettacolo: Rete, cinema, arte, moda, danza, musica e teatro; il programma ha come sede centrale la Fabbrica del vapore di Milano ed \u00e8 incentrato soprattutto sulle nuove tendenze della citt\u00e0 meneghina. Dal 16 gennaio 2013 conduce su Rai 5 la trasmissione \"Cool Tour Classic Rock\", in cui si parla di connessioni tra passato, presente e futuro di musica rock e dintorni. Dal 21 gennaio 2014 conduce la trasmissione \"Ghiaccio Bollente\", in onda sempre su Rai 5 tutte le notti a mezzanotte circa: introdotto il marted\u00ec e sabato dal \"Magazine GB\", \u00e8 un flusso notturno di concerti, documentari, e film dedicato alla musica a trecentosessanta gradi: \"rock, blues, soul, jazz\".\nDall'ottobre 2014 conduce su Virgin Radio \"Absolute Beginners\", pillole quotidiane sugli artisti antesignani del \"rock\".\nDall'aprile 2021 torna alla conduzione televisiva con il programma \"Startup Economy - Tutto ci\u00f2 che fa innovazione\" in onda ogni domenica su LA7."}
{"id": "649410", "revid": "486946", "url": "https://it.wikipedia.org/wiki?curid=649410", "title": "Elaborazione ad alto parallelismo", "text": ""}
{"id": "649411", "revid": "5169051", "url": "https://it.wikipedia.org/wiki?curid=649411", "title": "Dragonfly BSD", "text": ""}
{"id": "649413", "revid": "5169075", "url": "https://it.wikipedia.org/wiki?curid=649413", "title": "DragonflyBSD", "text": ""}
{"id": "649414", "revid": "767487", "url": "https://it.wikipedia.org/wiki?curid=649414", "title": "Umberto Bindi (album)", "text": "Umberto Bindi \u00e8 il secondo album (LP) di Umberto Bindi, datato 1961."}
{"id": "649416", "revid": "5169103", "url": "https://it.wikipedia.org/wiki?curid=649416", "title": "Dragonflybsd", "text": ""}
{"id": "649417", "revid": "5169114", "url": "https://it.wikipedia.org/wiki?curid=649417", "title": "Dragonfly bsd", "text": ""}
{"id": "649419", "revid": "34928", "url": "https://it.wikipedia.org/wiki?curid=649419", "title": "Perlone Zipoli", "text": ""}
{"id": "649421", "revid": "1737581", "url": "https://it.wikipedia.org/wiki?curid=649421", "title": "Con il passare del tempo", "text": "Con il passare del tempo \u00e8 il terzo album (LP) di Umberto Bindi, datato 1972 e arrangiato da Bill Conti."}
{"id": "649422", "revid": "36426", "url": "https://it.wikipedia.org/wiki?curid=649422", "title": "Sistemi ad elevato parallelismo", "text": ""}
{"id": "649423", "revid": "287204", "url": "https://it.wikipedia.org/wiki?curid=649423", "title": "Ramillies", "text": ""}
{"id": "649424", "revid": "834", "url": "https://it.wikipedia.org/wiki?curid=649424", "title": "Io e il mare", "text": "Io e il mare \u00e8 il quarto album (LP) di Umberto Bindi, datato 1976. Gli arrangiamenti sono di Bruno Battisti D'Amario. L'album contiene ben quattro brani orchestrali."}
{"id": "649440", "revid": "767487", "url": "https://it.wikipedia.org/wiki?curid=649440", "title": "D'ora in poi (Umberto Bindi)", "text": "D'ora in poi \u00e8 il quinto album (LP) di Umberto Bindi, datato 1982.\nQuest'album \u00e8 stato poi ripubblicato in CD dalla D.V. More Records con il titolo Le voci della sera."}
{"id": "649444", "revid": "78273", "url": "https://it.wikipedia.org/wiki?curid=649444", "title": "Autostrada della Valle d'Aosta", "text": ""}
{"id": "649445", "revid": "121422", "url": "https://it.wikipedia.org/wiki?curid=649445", "title": "Autostrada Alpe Ligure", "text": ""}
{"id": "649449", "revid": "2176804", "url": "https://it.wikipedia.org/wiki?curid=649449", "title": "Il Vangelo secondo Ges\u00f9 Cristo", "text": "Il Vangelo secondo Ges\u00f9 Cristo \u00e8 un romanzo dello scrittore portoghese Jos\u00e9 Saramago, pubblicato nel 1991. Si tratta di una rivisitazione fittizia della vita di Ges\u00f9 Cristo: lo dipinge come un personaggio umanizzato, con passioni e dubbi, ponendo grande enfasi sulla prima parte della sua esistenza. Attingendo sia dall'Antico sia dal Nuovo Testamento, Saramago interviene con spirito razionalista e critico, volutamente dissacratorio, per modificare gli eventi tramandati dai vangeli canonici, senza rispettarne la cronologia; contestualizzando l'intero racconto ricostruisce la quotidianit\u00e0 dei contemporanei della Palestina del I secolo d.C.\nTrama.\nNel piccolo borgo di Nazaret, la visita di un angelo travestito da mendicante annuncia la futura nascita a Giuseppe e Maria. L'indizione, da parte delle autorit\u00e0 romane, di un censimento, induce la coppia a lasciare il villaggio per recarsi a Betlemme, luogo di provenienza della stirpe di Giuseppe, per registrarsi come prescritto; proprio qui, in una grotta utilizzata come stalla, alle porte della citt\u00e0, vede la luce Ges\u00f9. Mentre lavora a Gerusalemme per mantenere la famiglia, Giuseppe viene fortunosamente a conoscenza dell'iniziativa di Erode, re della Giudea, di inviare a Betlemme un corpo di mercenari perch\u00e9 uccida tutti i bambini al di sotto dei tre anni d'et\u00e0 che troveranno; \u00e8 quella che la tradizione cristiana chiama \"strage degli innocenti\". Combattuto tra l'istinto di proteggere la propria famiglia, e l'impulso di avvertire tutti gli abitanti del villaggio, Giuseppe opera la scelta pi\u00f9 egoistica, condannando a morte venticinque bambini del villaggio, e infliggendo a s\u00e9 stesso un incubo ricorrente, che lo perseguiter\u00e0 ogni notte.\nLa sacra famiglia lascia dunque Betlemme, fa ritorno a Nazaret, e qui passano gli anni, al primogenito si aggiungono altri pupilli; quando Ges\u00f9 ha tredici anni e suo padre trentatr\u00e9, nel corso di un sanguinoso rastrellamento di ribelli zeloti condotto dai legionari di Roma nei pressi del villaggio di Sefforis, Giuseppe, corso a sincerarsi delle condizioni di un suo vicino di casa, viene catturato e muore in croce. A scoprire il corpo sono Maria, distrutta dalla perdita del marito, e Ges\u00f9, al quale, inusitatamente, si trasmette, sebbene leggermente modificato, l'incubo del padre. Una richiesta di chiarimenti alla madre porta Ges\u00f9 a scoprire la verit\u00e0 sull'eccidio di Betlemme e ad allontanarsi dalla propria casa, venendo meno ai doveri di primogenito.\nGes\u00f9 si reca dunque a Gerusalemme (sulla strada viene assalito e derubato da due briganti), interroga un sacerdote del Tempio circa l'ereditariet\u00e0 della colpa, si reca poi a Betlemme, dove incontra l'anziana schiava che gli ha fatto da levatrice, Zelomi, e ottiene informazioni pi\u00f9 circostanziate sulla strage di quattordici anni prima. Nel deserto, incontra un uomo che si fa chiamare semplicemente Pastore, lo stesso angelo che ha annunciato a Maria la nascita di Ges\u00f9, e che la donna ha gi\u00e0 incontrato pi\u00f9 volte nel corso della narrazione. Nonostante la condotta, agli occhi di un ebreo, immorale e irreligiosa tenuta da Pastore, Ges\u00f9 trascorre quattro anni della propria vita con lui, a condurre un enorme gregge, vivendo con grande semplicit\u00e0, evitando pressoch\u00e9 ogni contatto con la gente. Al compiersi dei quattro anni, Ges\u00f9, inviato da Pastore a cercare una pecora smarrita nel deserto, incontra Dio, sotto forma di una colonna di fumo: viene informato del fatto che la sua vita appartiene, e pi\u00f9 di tutte le altre, inesorabilmente a Dio, e suggella con lui un patto grazie al quale, dopo morto, ricever\u00e0 potere e gloria.\nL'angelo che si fa chiamare Pastore scaccia Ges\u00f9; il ragazzo, appena diciottenne, si trova a percorrere, con i piedi piagati, la strada per tornare a Nazaret. Lungo il percorso, dovendosi fermare per medicare una ferita che ha preso infezione, Ges\u00f9 incontra Maria di Magdala, una prostituta che, innamoratasi follemente di lui, rinuncia alla professione per divenire la sua amante e compagna. Dopo otto giorni trascorsi con lei, Ges\u00f9 fa ritorno a casa, dove, alla rivelazione dell'incontro nel deserto, viene accolto freddamente dalla madre e dai fratelli minori. Si risolve a tornare da Maria di Magdala, le racconta di aver incontrato Dio, decide di partire con lei per la costa del Lago di Tiberiade, dove inizia a compiere prodigi, indicando con precisione ai pescatori dove gettare le reti, perch\u00e9 questi le ritirino a bordo cariche di pescato. Un nuovo miracolo lo compie acquietando una tempesta, la sua fama inizia a diffondersi, per la prima volta in vita sua Ges\u00f9 stringe amicizia con quelli che poi diventeranno i suoi discepoli e apostoli.\nAlle nozze di Cana, Ges\u00f9 compie il noto miracolo, tramutando l'acqua in vino; \u00e8 l'ultima occasione in cui vede sua madre. Tornato sulle rive del lago, Ges\u00f9 ha un altro incontro con Dio, che dura quaranta giorni, avviene su una barchetta circondata dalla nebbia e vede anche la partecipazione del Diavolo, che si scopre essere l'angelo che apriva il racconto, il pastore con cui Ges\u00f9 ha trascorso gli anni dell'adolescenza nel deserto. La conversazione che avviene a questo punto \u00e8, se possibile, ancor pi\u00f9 surreale della prima: Dio spiega a Ges\u00f9 che ci\u00f2 che esige \u00e8 l'acquisizione di una maggior estensione della devozione nei suoi riguardi, e il solo modo per ottenerla \u00e8 sacrificare il proprio figlio, il figlio di Dio, infliggendogli una morte dolorosa e infame, come la crocifissione, per avvicinare gli \"humiliores\" alla fede, in cambio di una generica promessa di una qualche forma di vita dopo la morte. Lunga e dolorosa \u00e8 l'elencazione delle conseguenze che la morte di Ges\u00f9 porter\u00e0: Dio si dilunga nell'esporre martiri e martirii, guerre di religione e punizioni corporali di cui saranno autori e protagonisti i fedeli della religione che nascer\u00e0 da quella croce, da quel sacrificio.\nInizia la predicazione di Ges\u00f9, iniziano i miracoli e le guarigioni prodigiose; a Betania, villaggio natale di Maria di Magdala, Ges\u00f9 incontra la sorella della compagna, Marta, e il fratello, Lazzaro. Da qui Ges\u00f9 e i suoi discepoli si recano al Tempio di Gerusalemme, dove rovesciano i banchi dei cambiavalute e le gabbie che imprigionano le colombe da offrire in sacrificio. Di poco successivo \u00e8 l'incontro con Giovanni Battista, precursore del Messia.\nIl romanzo, a questo punto, corre velocemente verso la fine: il Battista viene arrestato da Erode Antipa e fatto decapitare; Lazzaro muore, ma Maria di Magdala sconsiglia Ges\u00f9 dal resuscitarlo, e questi, obbediente, non tenta di farlo. Proprio a Betania un Ges\u00f9 disperato, disgustato dalla figura di un Dio insensibile, sanguinario e crudele, ermetico e quasi folle, inscena l'ultimo tentativo di una titanica ribellione, un tentativo che, com'\u00e8 prevedibile, si dimostrer\u00e0 inutile e vano, e sancir\u00e0 il trionfo di un Dio carnefice implacabile, astuto giocatore di scacchi.\nCritiche.\n\"\u00abCome tutti i figli degli uomini, il figlio di Giuseppe e Maria nacque sporco del sangue di sua madre, vischioso delle sue mucosit\u00e0 e soffrendo in silenzio\u00bb\".\n\"Il Vangelo secondo Ges\u00f9 Cristo\" ha suscitato, fin dalla sua uscita, forti reazioni del clero cattolico, sia portoghese, che italiano, a causa del tema trattato, delle libert\u00e0 prese rispetto alla tradizione evangelica e della durezza con cui vengono descritti fatti e pensieri. La storia narrata \u00e8 quella conosciuta, la vita di Ges\u00f9 dalla nascita alla morte, ma ci\u00f2 che caratterizza questo romanzo \u00e8 la figura del protagonista, il Profeta, visto come una persona normale, un giovane, con le sue debolezze, le sue paure, le sue ansie, la sua inesperienza, un uomo del tutto uguale agli altri uomini, che strada facendo impara e cresce, fino a diventare un punto di riferimento per molti, il portatore di un nuovo pensiero.\nQuesti sono, in linea di massima, i punti pi\u00f9 controversi:\nLa Nascita.\nSaramago vede la nascita di Ges\u00f9 come quella di un qualsiasi essere umano, il frutto non tanto di un evento sovrannaturale ma di un normale amplesso tra due persone. Per lo scrittore portoghese la figura del Profeta \u00e8 n\u00e9 pi\u00f9 n\u00e9 meno quella di un qualsiasi altro uomo. Cos\u00ec la sua istruzione, che avviene tramite lo studio delle sacre scritture al tempio, come era uso al suo tempo. Saramago integra la storia dei personaggi con gli usi e costumi dell'epoca e cerca in questo modo di spiegare il perch\u00e9 di certi luoghi comuni o errate interpretazioni della Bibbia. Ad es., il viaggio di Giuseppe e Maria per andare a Betlemme non avviene in solitudine, poich\u00e9 a quel tempo si preferiva spostarsi in gruppo, in carovane, per dividere le spese e le fatiche del viaggio. Ma si viaggiava separati, uomini davanti e mogli e figli minorenni a seguire, a debita distanza.\nSolo in un secondo momento, poi, si verr\u00e0 a conoscenza della reale paternit\u00e0 di Ges\u00f9: l'origine divina del protagonista di questo Vangelo verr\u00e0 rivelata prima per bocca di un indemoniato, che si fa chiamare Legione, incontrato a Gadara ed esorcizzato, poi confermata dallo stesso Dio nel suo secondo incontro con Ges\u00f9.\nMaddalena.\nL'incontro tra Ges\u00f9 e Maria di Magdala \u00e8 un altro dei punti caldi del romanzo. Per Saramago si tratta dell'incontro tra una persona che ha passato molto tempo in solitudine (Ges\u00f9), una persona che ha le sue necessit\u00e0, ma che \u00e8 ancora un ragazzo, pecca di inesperienza, cui soprattutto manca una persona che provi nei suoi riguardi del vero e autentico affetto. La Maddalena dal canto suo \u00e8 una prostituta di alto bordo, vive in una casa modesta ma dignitosa e ha un forte bisogno di essere trattata come una donna. Ecco che allora l'unione delle due persone \u00e8 inevitabile, entrambe alla ricerca di una stabilit\u00e0, di sicurezza. Il Ges\u00f9 di Saramago sa cogliere la vera essenza di quella donna, pi\u00f9 anziana di lui, oppressa da un passato di cui non fatica a liberarsi, e che, per amore, \u00e8 disposta a rinunciare alla vita precedente, e ad aspettare e accompagnare il suo \"diletto\" fino alla fine, che sa esser costellata di atroci tormenti.\nLe pagine in cui vengono raccontati l'incontro e il successivo innamoramento tra i due personaggi abbondano di citazioni tratte dal Cantico dei Cantici, sapientemente miscelate e inserite nella narrazione.\nMaria di Magdala \u00e8 effettivamente l'unica persona che soffrir\u00e0 in modo indicibile per la morte di Ges\u00f9, mentre Maria, madre di Ges\u00f9, che la tradizione vuole ai piedi della croce al momento della crocifissione, sar\u00e0 distante e dimenticata, assente nell'ora della prova suprema.\nIl rapporto con Dio.\nIl rapporto tra Ges\u00f9 e Dio \u00e8 un rapporto conflittuale, segnato da inganni e menzogne, il rapporto con un Dio che mette sempre alla prova suo figlio, che lo affida al Diavolo perch\u00e9 gli insegni a vivere, un Dio che vuole usarlo per i suoi fini, ignoti e imperscrutabili. \u00c8 un Dio profondamente cattivo e vendicativo quello descritto da Saramago, che si contrappone in modo assai evidente alla bont\u00e0, la compassione, la fiducia e l'ingenuit\u00e0 di Ges\u00f9. \nIl primo incontro tra Dio e Ges\u00f9 avviene nel deserto, e vede la richiesta, da parte di Dio, di un sacrificio cruento per suggellare la nuova Alleanza con Ges\u00f9; il secondo, invece, si tiene in un lago avvolto dalla nebbia, e vi partecipa anche il Demonio, al tempo stesso sinonimo e contrario di Dio. Ci\u00f2 che emerge dal dialogo che ne scaturisce \u00e8 qualcosa di raccapricciante e insensato, il motivo per cui Dio vuole condannare al patibolo il proprio figlio. Ges\u00f9 diventa lo strumento di un essere inumano, che si servir\u00e0 ora di lui e pi\u00f9 avanti di martiri innocenti (vengono elencati, per voce di Dio, centinaia di martiri e i loro supplizi, elenco che riempie numerose pagine del libro) per i suoi fini.\nIl Dio che Saramago tratteggia ne \"Il Vangelo secondo Ges\u00f9 Cristo\" \u00e8 una figura inquietante e spietata, assetata di gloria e di sangue: nelle scene ambientate nel Tempio di Gerusalemme, e in quella in cui Ges\u00f9 sacrifica una pecora per suggellare il patto con Dio, la divinit\u00e0 ci viene presentata come intenta a godere letteralmente del sangue versato in suo nome; sangue animale o umano, e tale \u00e8 quello di Ges\u00f9, che scola lentamente in una coppa, mentre Dio, apparso sulle nuvole a sovrastare il suo figlio crocifisso (immagine, questa, fortemente simbolica e riassuntiva del rapporto esistente tra Dio e Ges\u00f9), esprime a gran voce il suo incontenibile compiacimento; Ges\u00f9, vedendo fallire il suo tentativo di sottrarsi alla volont\u00e0 del Padre, con un rovesciamento tragico della versione canonica della sua morte, prende atto della propria impotenza di burattino, in mano a una forza superiore, capricciosa e inaccessibile, che annulla il libero arbitrio sopprimendo ogni deviazione dal destino che ha architettato, tracciato e sapientemente indirizzato, con la frase rassegnata:\n\u00ab\"Uomini, perdonatelo, perch\u00e9 non sa quello che ha fatto\"\u00bb.\nNon \u00e8 che l'ultima, definitiva resa di fronte a una divinit\u00e0 scorretta ed egoista, la cui presenza oscura e infida domina l'opera fin dalle prime pagine."}
{"id": "649458", "revid": "1869172", "url": "https://it.wikipedia.org/wiki?curid=649458", "title": "Bindi (album)", "text": "Bindi \u00e8 il sesto album (LP) di Umberto Bindi, datato 1985. Gli arrangiamenti sono di Vladi Tosetto e Armando Franceschini."}
{"id": "649459", "revid": "124605382", "url": "https://it.wikipedia.org/wiki?curid=649459", "title": "Michele Sanmicheli", "text": "Dopo aver soggiornato a Roma per compiere la sua formazione studiando l'arte di Bramante, Raffaello, Sansovino e Sangallo, rientr\u00f2 a Verona dove ricevette, nel corso della vita, numerose e prestigiose commissioni.\nIngaggiato dalla Serenissima come architetto militare, disegn\u00f2 numerose fortificazioni nella vasta repubblica veneziana, assicurandosi cos\u00ec una grande fama. Infatti, si possono trovare le sue opere a Venezia, Verona, Bergamo e Brescia, lavor\u00f2 molto in Dalmazia, a Zara e Sebenico, Creta e Corf\u00f9. Grazie ai soggiorni in queste ultime localit\u00e0 fu probabilmente l'unico architetto italiano del XVI secolo ad aver avuto l'opportunit\u00e0 di vedere e studiare l'architettura greca, possibile fonte di ispirazione per l'uso di colonne doriche senza basi.\nInstancabile lavoratore, oltre alle costruzioni di carattere militare si occup\u00f2 anche della progettazione di palazzi e architetture religiose di grande pregio.\nBiografia.\nInfanzia.\nMolte delle notizie riguardo alla vita di Michele Sanmicheli sono note grazie al suo primo biografo, Giorgio Vasari, che scrive dell'architetto veronese nella sua celebre opera \"Le vite de' pi\u00f9 eccellenti pittori, scultori e architettori\", fornendo per\u00f2 scarne notizie per tutto il periodo della formazione tra Verona e Roma.\nSanmicheli nacque a Verona, a quel tempo parte della Repubblica di Venezia. Impar\u00f2 le basi della sua professione, insieme al fratello Jacopo (che mor\u00ec per\u00f2 giovane) e al cugino Matteo Sanmicheli, da suo padre Giovanni e da suo zio Bartolomeo, entrambi scalpellini a Verona, originari di Cima, frazione di Porlezza sul lago Ceresio, o di Lugano. La bottega di famiglia era un semplice laboratorio artigianale, anche se in contatto con diversi \"atelier\" di elevata qualit\u00e0. Probabilmente Michele ebbe modo in giovane et\u00e0 di acquisire stimoli intellettuali anche dalla frequentazione della sua famiglia con Bernardino e Matteo Mazzola, scalpellini e umanisti, con cui collaborarono alla realizzazione della Loggia del Consiglio.\nVerso il finire del 1505 il giovane Sanmicheli era gi\u00e0 orfano di entrambi i genitori mentre un fratello, Jacopo, era prossimo alla morte, e un altro fratello, Alessandro, era chiuso in un convento a Bologna. Questa situazione gli dava ben pochi motivi per trattenersi nella citt\u00e0 natale e allora, vendute alcune propriet\u00e0 familiari ad Azzano, decise di trasferirsi a Roma.\nPrimi incarichi a Roma e Orvieto.\nSanmicheli si rec\u00f2 in giovane et\u00e0 (intorno ai vent'anni) a Roma, forse per lavorare come assistente di Antonio da Sangallo. Nell'Urbe, dove riusc\u00ec probabilmente a traferirsi grazie all'appoggio di due dei suoi fratelli, che occupavano posizioni di rilievo nella congregazione dei canonici regolari di Sant'Antonio, ebbe l'opportunit\u00e0 di studiare la scultura e l'architettura classica. A Roma frequent\u00f2 inoltre l'architetto e intarsiatore Fra Giovanni da Verona, attivo presso la corte papale, e la cerchia dei bramanteschi. Ben presto ottenne apprezzamenti, tanto che il Vasari scrisse che \u00abin poco tempo divenne, non pure in Roma, ma per tutti i luoghi che sono all'intorno, nominato e famoso\u00bb.\nNel 1509 si rec\u00f2 quindi a Orvieto, dove rimase per i successivi due decenni. Nel 1512 gli si present\u00f2 una grande occasione: gli venne proposto di assumere il ruolo di capomastro presso il cantiere del Duomo di Orvieto, incarico che gli permise non solo di seguire i lavori di una delle maggiori opere dell'Italia centrale, ma anche di essere il successore di una fitta schiera di grandi architetti che avevano preso precedentemente parte al progetto. Questo incarico gli rec\u00f2 un grande prestigio e l'esperienza che ne ricav\u00f2, soprattutto nella gestione delle maestranze, gli si riveler\u00e0 utilissima quando, in futuro, verr\u00e0 incaricato della ri-fortificazione dello stato veneziano.\nSempre nel 1512, con la qualifica di \"marmoraio\", si rec\u00f2 a Rieti come garante in una controversia per un pagamento ad uno scultore, mentre nel 1516 si spost\u00f2 a Spello per una stima del ciborio conservato nella collegiata di Santa Maria Maggiore.\nGrazie alla fama ottenuta per esser stato capomastro al duomo, Sanmicheli riusc\u00ec a ottenere alcuni importanti incarichi privati, ad esempio il 19 aprile del 1516, sempre a Orvieto, gli venne commissionata dal mercante senese Girolamo Petrucci la cappella familiare nella chiesa di San Domenico, a cui lavor\u00f2 fino al 1524 e che divenne una delle sue opere pi\u00f9 importanti.\nTra il 1525 e il 1526 lavor\u00f2 per approntare, su incarico del cardinale Alessandro Farnese, il primo disegno del Duomo di Montefiascone, un edificio ottagonale sormontato da una cupola in stile bramantesca, che richiama quello della chiesa di Santa Maria di Loreto a Roma. Di questo edificio rimane traccia solamente del colonnato con trabeazione, a causa dell'incendio del 1670 e della conseguente radicale ristrutturazione ad opera di Carlo Fontana. Durante il tempo trascorso a Montefiascone visse anche una storia d'amore di cui non parl\u00f2 molto ma che lo port\u00f2 ad avere una figlia.\nNei primi mesi del 1526 effettu\u00f2, per volere di Clemente VII, una perlustrazione delle fortificazioni dei confini settentrionali dello Stato Pontificio, minacciati da Carlo III di Borbone, a cui segu\u00ec una dettagliata relazione sottoscritta con Antonio da Sangallo il Giovane. Dalle fonti esistenti non \u00e8 immediato capire per quale motivo il papa si rivolse a Sanmicheli piuttosto che ad un'altra persona per un incarico cos\u00ec delicato; forse gli venne conferito su raccomandazione del cardinale Alessandro Farnese oppure, pi\u00f9 probabilmente, per volere dello stesso Antonio da Sangallo. Questo incarico rappresent\u00f2 un'ulteriore svolta nella sua carriera in quanto ebbe cos\u00ec occasione di visitare le pi\u00f9 avanzate architetture militari e di frequentare i pi\u00f9 illuminati architetti e ingegneri dell'epoca, che lo influenzarono in maniera determinante nel suo modo di progettare.\nRitorno a Verona e incarico presso la Serenissima.\nTerminato il servizio per Clemente VII Sanmicheli decise di fare ritorno, nel 1527, a Verona: Vasari scrisse che venne il \u00abdisiderio a Michele dopo tanti anni di rivedere la patria et i parenti e gl'amici, ma molto pi\u00f9 le fortezze de' viniziani\u00bb. Dopo aver trascorso nella citt\u00e0 natale alcuni giorni, si rec\u00f2 a Treviso e a Padova per studiarne le architetture militari. Della sua permanenza nella citt\u00e0 patavina esiste una leggenda che vuole che sia stato posto agli arresti in quanto sospettato di attivit\u00e0 spionistica, visto il suo grande interesse per le strutture difensive. In una sua successiva permanenza a Legnago per il rinnovamento della fortezza, incontr\u00f2 il capitano generale della Repubblica Veneta, Francesco Maria della Rovere, grazie alla cui conoscenza, oltre che alla fama che ormai aveva acquisto, gli venne offerta la carica di ingegnere militare per la Serenissima. In questo modo, alla stregua di Jacopo Sansovino, egli divenne un ufficiale salariato della Repubblica: fu cos\u00ec che l'apprezzamento presso i veneziani e la tragedia rappresentata dal sacco di Roma convinceranno Sanmicheli a non fare pi\u00f9 ritorno nel Lazio.\nIl suo primo incarico in questo ruolo \u00e8 a Verona, tra il 1527 e il 1528, dove venne chiamato da Giovanni Emo, podest\u00e0 della citt\u00e0, a occuparsi del restauro del ponte Nuovo sull'Adige. Inoltre, intorno alla fine del 1527, la nobildonna Margherita Pellegrini gli offr\u00ec di progettare una cappella in memoria del figlio Nicol\u00f2 presso la chiesa di San Bernardino di Verona: a questo lavoro l'architetto si applic\u00f2 con notevole entusiasmo, realizzando un'opera molto apprezzata dalla committente. La cappella Pellegrini fu poi oggetto di successivi ritocchi da parte di Bartolomeo Giuliari nel 1793. Il 28 ottobre 1530, quando l'opera privata era ormai completata, venne ufficialmente nominato soprintendente alle fabbriche militari di Verona (carica che manterr\u00e0 fino alla morte). Con questo ruolo progett\u00f2 le monumentali porte della citt\u00e0: porta Nuova (1532), porta San Zeno (1541) e porta Palio (1547); inoltre inizi\u00f2 a trasformare le fortificazioni di Verona usando il sistema a bastioni. Contemporaneamente (tra il 1531 e il 1532) si occup\u00f2 di studiare e disegnare il riassetto della Cittadella viscontea veronese, in collaborazione con il nipote Giangirolamo Sanmicheli che fu suo fedele collaboratore e continuatore.\nGrazie ai lavori compiuti a Verona le capacit\u00e0 di Sanmicheli come architetto militare vennero conosciute e apprezzate anche al di fuori dei confini della Repubblica, fu cos\u00ec che Francesco II Sforza, nel 1531, ottenne il consenso di poterlo avere per una consulenza sulle piazzeforti di Vigevano, Pavia, Alessandria, Lodi e Como per il ducato lombardo. Nel 1539 anche Carlo V fece richiesta alla Serenissima, per\u00f2 respinta, di poter usufruire dei suoi servizi per fortificare Anversa.\nLa sua fama di architetto \u00e8 legata non solo a opere a carattere militare, ma anche ad architetture civili di stile rinascimentale. Infatti nel 1530 Ludovico di Canossa, vescovo di Bayeux rientrato a Verona nel corso degli anni venti, gli commission\u00f2 il progetto di una dimora cittadina nei pressi di Castelvecchio, tra porta Borsari e l'arco dei Gavi, e una villa di campagna a Grezzano di Mozzecane. Palazzo Canossa venne completato poco dopo la morte del vescovo, avvenuta nel 1532; tra l'altro l'architetto, proprio tramite Ludovico, ebbe modo di conoscere i fratelli Giovan Francesco, Antonio e Gregorio Bevilacqua, che gli affidarono sul finire degli anni venti la realizzazione di palazzo Bevilacqua, che and\u00f2 a fronteggiare quello dei Canossa lungo l'attuale corso Cavour, e il restauro del castello di Bevilacqua, nel 1532.\nNel 1531 inizi\u00f2 degli interventi (che si prolungheranno fino al 1537) sulla cinta muraria di Orzinuovi, mentre nell'anno successivo comp\u00ec degli studi per le fortificazioni di Treviso e di Brescia, e per la ristrutturazione di piazza Contarena a Udine. L'anno successivo fu a Padova per degli approfonditi studi che porteranno alla realizzazione del bastione Cornaro.\nNel 1533 fu molto attivo a Verona, dove costru\u00ec i portali dei palazzi del Capitanio e del Podest\u00e0 per volont\u00e0 dei rettori veneti Dolfin e Giustinian, e ristruttur\u00f2 la sua abitazione familiare; si rec\u00f2, inoltre, a Pesaro e a Senigallia per delle consulenze relative ai porti.\nFortificazione di Venezia e dei confini orientali.\nNell'ottobre 1534 Sanmicheli part\u00ec per Zara su richiesta del Senato della Repubblica, non prima, per\u00f2, di aver dettato testamento al notaio veneziano Giovanni Cavani. Tornato a Venezia il Consiglio dei Dieci lo incaric\u00f2 di redigere un rapporto segreto sulle difese della laguna, un documento che dimostra l'ottima metodologia utilizzata dal Sanmicheli, un metodo ancora attuale; con tale documento l'architetto riusc\u00ec a mettere in luce le complesse problematiche del territorio e a formalizzare una riprogettazione in un'ottica di efficienza non soltanto militare, ma anche civile. A questo incarico segu\u00ec immediatamente, il 27 gennaio, la commissione per la progettazione del forte di Sant'Andrea, sull'omonima isola di fronte al Lido di Venezia, e di altre fortificazioni lagunari. Questi lavori gli frutteranno la nomina, avvenuta il 14 aprile, a ingegnere capo della Repubblica, \u00absi per la cavacion et bisogno di queste nostre lagune, si etiam per la fortificazione de li lochi [...] da terra et da mar\u00bb.\nL'intensa attivit\u00e0 di architetto militare non gli imped\u00ec, comunque, di occuparsi anche di opere civili: in questi anni infatti progett\u00f2 per la famiglia Cornaro una villa a Piombino Dese (da non confondersi con villa Cornaro, realizzata dal Palladio), demolita poi nel 1795.\nTra il 1537 e il 1540 il Sanmicheli visse un periodo di intenso lavoro, durante il quale viaggi\u00f2 quasi ininterrottamente per verificare le fortificazioni orientali insieme con il nipote, con il quale aumentarono i legami personali e professionali; visit\u00f2 la Dalmazia, Zara, Sebenico, Corf\u00f9, Creta e altri luoghi dello Stato da Mar. Al ritorno dal lungo viaggio continu\u00f2 ad occuparsi delle fortificazioni della Terraferma (in particolare Orzinuovi e Chioggia), ma non manc\u00f2 di recarsi anche a Vicenza per delle consulenze sul costruendo palazzo della Ragione, occasione durante la quale, molto probabilmente, incontr\u00f2 l'architetto Andrea Palladio.\nGli ultimi anni.\nNegli anni seguenti l'architetto veronese viaggi\u00f2 ancora molto nei vasti Domini di Terraferma per svolgere perizie e rilievi circa le varie strutture difensive, anche se dovette rinunciare a una nuova missione nei territori orientali a causa di precarie condizioni fisiche. Si occup\u00f2 molto anche di perlustrazioni di controllo delle reti idrauliche, e non manc\u00f2 di seguire e aprire numerosi cantieri a Verona e Venezia.\nTrasferitosi stabilmente a Verona, si dedic\u00f2 ai progetti di numerose sontuose residenze patrizie della citt\u00e0, oltre che della realizzazione della cupola della chiesa di San Giorgio in Braida e della facciata (rimasta incompiuta) di Santa Maria in Organo. Nel 1540 fin\u00ec i lavori per il palazzo Pompei, commissionatogli dalla ricca famiglia Lavezzola, una delle opere pi\u00f9 riuscite del maestro veronese.\nNel 1541 realizz\u00f2, a Venezia, il palazzo Corner Mocenigo, che si affaccia sul campo San Polo nell'omonimo sestiere, i quali medesimi elementi innovativi si ritrovano nei suoi lavori successivi: palazzo Roncale a Rovigo, palazzo degli Honorij a Verona (1553-54) e palazzo Grimani di San Luca a Venezia (dal 1556 circa), che \u00e8 anche il suo ultimo capolavoro.\nNel 1555 produsse dei disegni per il rifacimento del deposito del Bucintoro presso l'arsenale di Venezia, mentre l'anno successivo si occup\u00f2 della realizzazione di un arco trionfale per l'entrata di Bona Sforza a Padova.\nProvato duramente dalla perdita dell'amato nipote Giangirolamo, in cui vedeva il suo valido successore, termin\u00f2 la carriera con il disegno della chiesa a pianta centrale della Madonna di Campagna, terminata da Bernardino Brugnoli, vicino a Verona. Il 29 aprile 1559 dett\u00f2 testamento indicando come erede universale suo cugino Paolo, e verso la fine di agosto dello stesso anno si spense nella citt\u00e0 natale a causa di una violenta febbre. Le sue spoglie sono custodite nella chiesa di San Tomaso Cantuariense.\nInfluenze e stili.\nSanmicheli \u00e8 stato pi\u00f9 volte definito un architetto dallo stampo manierista. Questa, tuttavia, \u00e8 una definizione inadeguata, infatti se nelle realizzazioni architettoniche di Michelangelo o Giulio Romano si trovano le deliberate trasgressioni tipiche di questo stile, in Sanmicheli la deliberata violazione delle regole classiche appare assente: semmai le sue trasgressioni non erano finalizzate alla voglia di stupire l'osservatore, ma erano necessarie per poter mischiare elementi antichi con le esigenze dei progetti moderni.\nLo stile di Sanmicheli, che appare sicuramente riconoscibile e inconfondibile, si manifesta come risultato di influenze alto rinascimentali (in particolare di Bramante e Raffaello) apprese durante il suo soggiorno in Italia centrale e delle predilezioni di architetti che gi\u00e0 lavoravano a Verona e Venezia. L'architetto veronese apprese le regole canoniche dell'architettura dall'opera di Vitruvio, tanto che l'Arentino lo nomin\u00f2 in un ristretto gruppo di architetti definiti come \u00abVitruvii in li edifici belli\u00bb. In alcune opere, per\u00f2, Sanmicheli non si limit\u00f2 ad applicare pedissequamente le prescrizioni dell'architettura vitruviana, ma le applic\u00f2 in modi nuovi. Appare inoltre piuttosto chiaro, nonostante non abbia lasciato documentazione grafica, come avesse una perfetta conoscenza dell'architettura antica, in particolare di quella veronese, visto che numerose sono le ispirazioni tratte dall'Arena, dall'arco dei Gavi, dal distrutto arco di Giove Ammone, dal teatro romano e dalle porte Borsari e Leoni.\nAnche se nel corso della sua vita Sanmicheli appare piuttosto coerente con un'idea di architettura, si possono comunque trovare nelle sue opere un mutamento dello stile. Nel periodo giovanile risult\u00f2 essere pi\u00f9 incline a realizzare progetti dotati di maggior complessit\u00e0 e lavorazioni pi\u00f9 fini (come palazzo Bevilacqua e cappella Pellegrini), mentre al termine della vita privilegi\u00f2 uno stile pi\u00f9 sobrio ma pi\u00f9 monumentale (come nella chiesa della Madonna di Campagna, ultima opera dell'architetto).\nSanmicheli committente di artisti.\nAll'apice della carriera Sanmicheli apparteneva all\"\u00e9lite\" del panorama artistico veneziano, al pari di Tiziano e Sansovino; questa condizione gli permise di essere a contatto con gran parte della nobilt\u00e0 locale, inoltre la sua attivit\u00e0 di architetto lo poneva nella situazione di poter consigliare il committente circa le decorazioni dell'opera in costruzione. A fronte di tutto ci\u00f2, ebbe la possibilit\u00e0 di raccomandare molti pittori e scultori a lui graditi, diventando una sorta di mecenate.\nTra i pittori che pi\u00f9 beneficiarono del rapporto con Sanmicheli vi furono Francesco Torbido, Battista del Moro, Giovanni Battista Zelotti e Paolo Veronese, quest'ultimo uno dei pi\u00f9 importanti esponenti della pittura veneta di quel tempo, ma anche Vasari fu raccomandato per alcuni lavori, in particolare per la realizzazione di nove pannelli per uno dei soffitti di palazzo Corner Spinelli. Nonostante molte opere scultoree necessarie per i suoi progetti fossero realizzate dallo stesso Sanmicheli, egli ne commission\u00f2 alcune ad altri scultori, specialmente ad Alessandro Vittoria, Pietro da Sal\u00f2 e Danese Cattaneo.\nA seguito di queste considerazioni, l'influenza di Sanmicheli sull'arte veneziana non pu\u00f2 essere relegata solamente all'architettura, bens\u00ec estesa anche alla pratica della pittura e della scultura.\nEredit\u00e0 artistica.\nVerso la fine del XVI secolo l'arte del Sanmicheli influenzava fortemente i lavori degli architetti contemporanei, anche se dopo la sua morte, col passare del tempo, il suo influsso and\u00f2 diminuendo fino a scomparire del tutto. Uno degli architetti che pi\u00f9 di ogni altro trasse ispirazione dall'opera del maestro veronese fu certamente Jacopo Sansovino, come si pu\u00f2 osservare da alcune sue opere, quali la biblioteca Marciana e palazzo Corner. A sua volta anche Sanmicheli prese spunto dai lavori di Sansovino; questo fa pensare che tra i due rivali ci fossero comunque buoni rapporti e che condividessero talvolta alcune idee.\nUn altro grande architetto che venne fortemente influenzato dall'opera del veronese fu Andrea Palladio, tanto che potrebbe averlo inizialmente considerato il suo mentore, tuttavia l'ascendente sull'architetto padovano and\u00f2 scemando man mano che egli matur\u00f2, finendo per esaurirsi quasi del tutto. Altri architetti ispirati dal Sanmicheli furono Bartolomeo Ammannati e Michelangelo che, come ricorda il Vasari, nutriva simpatia e rispetto verso il collega veronese. I seguaci pi\u00f9 stretti del Sanmicheli furono per\u00f2 i membri della sua famiglia: il giovane Bernardino Brugnoli e i nipoti Giangirolamo Sanmicheli e Domenico Curtoni furono tra quelli che pi\u00f9 di ogni altri accolsero l'eredit\u00e0 artistica del loro celebre parente. Grazie a loro, lo stile sanmicheliano visse fino alla met\u00e0 del XVII secolo, quando la crescente popolarit\u00e0 dell'approccio all'architettura del Palladio lo offusc\u00f2.\nBisogner\u00e0 aspettare ben oltre l'inizio del XVIII secolo con Bartolomeo dal Pozzo grazie alla sua opera \"Le vite de' pittori, de gli scultori et architetti veronesi\" e soprattutto con Scipione Maffei e la sua \"Verona illustrata\", perch\u00e9 venga riscoperto l'interesse verso l'opera del Sanmicheli. Questo rinnovato interesse si trova, in seguito, anche negli studi e nei lavori di Alessandro Pompei, nonch\u00e9 in Adriano Cristofali e in Luigi Trezza. Nell'Ottocento ci furono ulteriori architetti e studiosi veronesi che si occuparono dei suoi lavori, come Michelangelo Castellazzi, che disegn\u00f2 palazzo Ottolini (in piazza Bra) modellandolo sulla struttura di palazzo Canossa, e Bartolomeo Giuliari, che nel 1816 realizz\u00f2 una monografia su cappella Pellegrini. Nel 1823, Francesco Ronzani e Girolamo Luciolli produssero infine una meticolosa raccolta delle opere di Sanmicheli.\nA dimostrazione di questo ritrovato apprezzamento verso i lavori di Sanmicheli, la citt\u00e0 di Verona gli dedic\u00f2 una statua, realizzata da Gianbattista Troiani, che si trova tuttora in corso Porta Nuova.\nOpere principali.\nNel culmine della sua carriera Sanmicheli godette di ampia considerazione presso la classe dirigente veneziana e occup\u00f2 una posizione di rilievo sugli altri architetti a servizio della Serenissima. La sua carica di \"Architetto presso l'illustrissimo impero ducale veneziano\" lo port\u00f2 a soprintendere a numerosi progetti nei vasti territori della Serenissima, sia nei Domini di Terraferma, ovvero nell'Italia nord-orientale, che nei lontani possedimenti di Corf\u00f9, Creta e Croazia.\nAll'inizio del XVI secolo il governo veneziano era molto preoccupato riguardo alla difesa dei suoi confini, timori che si erano acuiti in seguito alla guerra della Lega di Cambrai, avvenuta tra il 1509 e il 1516. Per la salvaguardia della Repubblica si decise di intraprendere un progetto di miglioramento delle strutture difensive, cos\u00ec i veneziani trovarono in Sanmicheli l'uomo adatto per compiere questo delicato compito. Per lui, nel 1535, crearono \"ad hoc\" la carica di ingegnere soprintendente a tutte fortificazioni dell'impero.\nNonostante la sua fama fosse soprattutto legata alle opere militari, l'architetto veronese si prodig\u00f2 anche nella realizzazione di opere civili, quali edifici ecclesiastici e residenziali di grande pregio, tanto da suscitare gli apprezzamenti anche di altri architetti contemporanei, come Sebastiano Serlio e Jacopo Sansovino.\nAnche se nella prima parte della carriera fu impegnato nelle citt\u00e0 del centro Italia, il luogo a cui pi\u00f9 di ogni altro leg\u00f2 il suo nome fu senz'altro Verona. Oltre alla citt\u00e0 natale, in cui fu attore principale della scena architettonica, fu chiamato spesso per consulti o per progetti anche al di fuori dei territori della Serenissima.\nOpere militari.\nVasari, che lo conobbe a Venezia, attribuisce a Sanmicheli fondamentali innovazioni nel campo delle fortificazioni in un momento di generale rinnovamento nel campo delle opere militari per il quale si parla di \"fortificazione alla moderna\". Tuttavia almeno per la prima di tali innovazioni, l'invenzione del bastione angolato, occorre ricordare che la storiografia moderna l'attribuisce a Giuliano da Sangallo e ad Antonio da Sangallo. In effetti Sanmicheli compie la sua formazione a contatto con l'attivit\u00e0 dei due fratelli e del loro erede Antonio da Sangallo il Giovane con il quale collabora a lungo.\nFortificazioni.\nSanmicheli fu chiamato in molti luoghi per progettare o consigliare circa le fortificazioni a difesa delle citt\u00e0:\nPalazzi e architetture civili.\nNella progettazione di palazzi il Sanmicheli fu uno degli architetti pi\u00f9 innovativi del XVI secolo: caratteristica delle sue opere \u00e8 il mescolare elementi classici, frequenti nelle opere di Bramante e Raffaello, ad altri elementi appartenenti alla tradizione architettonica locale. Se \u00e8 a Orvieto che Sanmicheli inizi\u00f2 la sua carriera di costruttore di palazzi (grazie all'amicizia con Girolamo Petrucci), \u00e8 per\u00f2 a Verona che ebbe modo di dimostrare le sue vere capacit\u00e0.\nOpere religiose.\nNonostante Sanmicheli sia conosciuto soprattutto come architetto militare e per alcuni suoi palazzi, non mancano nella sua produzione edifici a scopo religioso. Il suo primo incarico in completa autonomia fu quello relativo alla soprintendenza dei lavori sul duomo di Orvieto.\nTutte le chiese e le cappelle realizzate dal Sanmicheli hanno la caratteristica di presentare una pianta centrale o comunque facenti parte di strutture con lo spazio centralizzato. Questa predilezione dell'architetto si rif\u00e0, probabilmente, al suo studio di edifici religiosi del XV secolo, i quali presentavano le medesime caratteristiche."}
{"id": "649462", "revid": "102789", "url": "https://it.wikipedia.org/wiki?curid=649462", "title": "Emmy N\u00f6ther", "text": ""}
{"id": "649466", "revid": "125068120", "url": "https://it.wikipedia.org/wiki?curid=649466", "title": "Sabayon Linux", "text": "Sabayon Linux \u00e8 una distribuzione GNU/Linux italiana, creata da Fabio Erculiani e basata su Gentoo, prodotta in Trentino-Alto Adige e precedentemente conosciuta con il nome di RR4.\nSabayon segue la filosofia OOTB (Out of the Box), cercando quindi di mettere in mano all'utente fin dall'ambiente live un vasto numero di applicativi ed un sistema operativo configurato automaticamente. Il nome Sabayon deriva dal dessert italiano zabaione.\nCome Gentoo segue la filosofia del pacchetto binario: ogni applicazione viene scaricata in file binario e successivamente compilata dal PC; se da una parte questo aumenta il tempo di installazione nelle macchine poco potenti, dall'altro si traduce in una successiva ottimizzazione del sistema (andando a compilare unicamente i sorgenti necessari alla macchina presa in esame).\nCaratteristiche principali.\nSabayon \u00e8 progettata per offrire ambienti di lavoro sia live che installabili estremamente semplici da utilizzare e dal design accattivante, un ottimo riconoscimento dell'hardware ed un vasto parco software installato (in linea con la filosofia \"out of the box\", che vuole che tutto sia pronto ed immediatamente pronto per l'uso) ed installabile, aggiornato con costanza. Sono supportate le architetture x86 ed X86-64.\nFanno eccezione le versioni base, che escono senza alcun supporto grafico e sono indirizzate agli esperti del mondo Linux. La filosofia di questo sistema \u00e8 quella di offrire una base estremamente leggera e veloce all'utente esperto per lasciarlo poi gestire autonomamente il completamento e la configurazione del sistema.\nVersioni.\nOriginariamente, a partire dalla versione 4.1 alla versione 5.4, sabayon era rilasciata in due edizioni separate basate, rispettivamente sugli ambienti grafici GNOME e KDE. Nelle versioni precedenti entrambi gli ambienti erano preinstallati all'interno del DVD. Sia le versioni GNOME che KDE sono corredate anche dall'ambiente ultraleggero Fluxbox. A queste si aggiungeva la versione \"CoreCD\", sprovvista di ambiente grafico.\nCon l'introduzione e lo sviluppo di un metatool per la creazione delle immagini CD/DVD della distribuzione nominato Molecule, \u00e8 stato possibile rendere Sabayon la prima distribuzione a fornire delle immagini aggiornate giornalmente dette DAILY, disponibili solo ai tester ma che vengono settimanalmente rese pubbliche sui vari mirror che ospitano i rilasci.\nI rilasci ufficiali di versioni stabili altro non sono che snapshot delle versioni DAILY che ricevono un testing approfondito. L'adozione di questo particolare ciclo di rilascio ha portato a rinominare le varie versioni della distribuzione.\nAllo stato attuale, le versioni disponibili sono:\nTuttora lo sviluppo procede come rolling release e le immagini ISO scaricabili del sistema vengono rilasciate a scadenza bimestrale, numerate con anno e mese del rilascio (13.04, 13.06, etc.), simile alla numerazione dei rilasci di Ubuntu. Installando una versione precedente sar\u00e0 comunque possibile aggiornare l'intero sistema (kernel compreso) all'ultima versione disponibile.\nRiconoscimento hardware.\nSabayon incorpora sia i driver proprietari Nvidia che ATI che vengono selezionati di default fin dalla versione live se viene rilevato hardware compatibile. Diversamente, sia per schede di differenti produttori che per schede grafiche non supportate ufficialmente da nVidia ed ATI, vengono selezionati driver opensource. Questa caratteristica consente di avere un compositor funzionante su tutto l'hardware supportante accelerazione 3D in Linux prima ancora di installare il sistema operativo sul sistema.\n\u00c8 automatica anche la configurazione di schede di rete, wireless e webcam. Le stampanti sono rilevate automaticamente ma richiedono di essere manualmente installate tramite l'interfaccia web di CUPS.\nGestione pacchetti.\nSabayon si differenzia dalla maggior parte delle altre distribuzioni Linux per il sistema di gestione dei pacchetti. Infatti essa utilizza ben due gestori: il primo, Portage, ereditato da Gentoo, ed un secondo, Entropy, appositamente sviluppato per Sabayon Linux. Mentre Portage si basa sullo scaricamento e compilazione su macchina del sorgente dell'applicazione, Entropy gestisce direttamente pacchetti binari.\nLa gestione dei pacchetti in Entropy avviene tramite equo da riga di comando, mentre in ambiente desktop abbiamo Rigo, che dalla versione 9.0 ha preso il posto del vecchio \"gestore grafico\": \"Sulfur\".\nFra le caratteristiche di Entropy va ricordata la possibilit\u00e0 di creare contenuto generato dagli utenti allegato ai pacchetti, votando e allegando immagini e files.\nI due sistemi sono interoperabili: le modifiche effettuate da Entropy sul sistema sono reversibili utilizzando Portage e viceversa. L'adozione di un doppio sistema di package management ha due scopi principali: da una parte consente agli utenti esperti di sfruttare tutta la flessibilit\u00e0 del sistema Gentoo, dall'altra consente ad utenti inesperti di avere un sistema veloce ed affidabile per gestire le proprie applicazioni e gli aggiornamenti.\nApplicazioni.\nIl sistema operativo viene distribuito su DVD ed \u00e8 conseguentemente pi\u00f9 dotato di applicazioni preinstallate rispetto alle distribuzioni diffuse via CD. La suite di applicazioni comprese varia in maniera sensibile a seconda che si scelga la versione Gnome o KDE. Spicca la presenza del media center XBMC, avviabile anche direttamente come ambiente operativo senza il caricamento dell'ambiente desktop normale. La tabella seguente riassume, in maniera non esaustiva, il software incluso nelle versioni Gnome e KDE.\nA questi software si aggiungono i numerosi presenti nel repository di Entropy e nel tree di Portage. Fra i pi\u00f9 interessanti Adobe Reader, aMSN, Celestia, Eclipse, Google Earth, Inkscape, Kdenlive, Mozilla Firefox, Mozilla Sunbird, Mozilla Thunderbird, Nero Burning ROM, Opera, Picasa, Skype, VirtualBox, Vuze, Wireshark. A questi si aggiunge una consistente quantit\u00e0 di giochi, liberi e non, fra cui \"Doom 3\", \"Nexuiz\", \"Quake\", \"Quake 2\", \"Quake 3\", \"Quake 4\", \"\", \"The Battle for Wesnoth\", \"Unreal\", \"Unreal Tournament\", \"Warsow\" e \"Warzone 2100\".\nInstallazione.\nL'installer \u00e8 stato sviluppato in Anaconda, derivandolo da quelli di Red Hat e Fedora. Esso \u00e8 progettato per essere comprensibile a qualunque utente di GNU/Linux, anche al pi\u00f9 acerbo, la parte di installazione che richiede pi\u00f9 cura \u00e8 quella riguardante la scelta delle partizioni. L'installazione pu\u00f2 richiedere pi\u00f9 o meno tempo a seconda della velocit\u00e0 del drive ottico e del computer; in media circa 20 minuti.\nL'installazione pu\u00f2 essere eseguita sia dopo aver avviato il sistema operativo cliccando sull'apposita icona presente sul desktop, in modalit\u00e0 Live e sia (dalla 3.2 in poi) selezionando l'opzione all'avvio disco tra un'installazione GUI o command-line.\nSe non si ha un lettore DVD, \u00e8 possibile utilizzare il tool UNetbootin per creare una pen drive USB bootabile. L'installazione e l'esecuzione della versione live da un simile sistema \u00e8 anche consistentemente pi\u00f9 rapida rispetto al DVD.\nSicurezza e stabilit\u00e0.\nSabayon eredita i pregi ed i difetti, in tema di sicurezza e stabilit\u00e0 del sistema, dell'architettura Linux. Esso risulta quindi estremamente resistente a programmi dannosi come virus, adware, spyware o malware. L'architettura di un sistema operativo Linux lascia, infatti, poca o nessuna libert\u00e0 d'azione ad un programma nocivo. Anche se un programma nocivo sfruttasse una falla, l'architettura del sistema operativo ne impedirebbe l'utilizzo, almeno nella stragrande maggioranza dei casi, e il danno rimarrebbe circoscritto nell'home directory dell'utente che ha causato il danno.\nSabayon prevede la creazione, accanto all'account dell'utente root, di almeno un altro account \"ordinario\" (senza cio\u00e8 i poteri di amministratore).\nQuesto riduce la pericolosit\u00e0 dei programmi installati.\nScegliendo applicazioni dal repository ufficiale \u00e8 difficile trovare applicazioni malware, dato che l'eventuale codice nocivo verrebbe notato e subito eliminato.\nVi sono anche benefici in termini di stabilit\u00e0, soprattutto rispetto alla famiglia dei sistemi operativi Microsoft Windows. Linux non soffre, ad esempio, di problemi di frammentazione del file system, n\u00e9 l'installazione o la disinstallazione di applicazioni \"sporcano\" il sistema o ne rallentano l'avvio o la chiusura, a meno che esse non vengano inserite nella lista di applicazioni da avviare automaticamente. Inoltre il crash di un'applicazione, nella maggior parte dei casi, non blocca l'intero sistema.\nRequisiti di Sistema.\nArchitetture supportate.\nSabayon esce in due versioni. La prima supporta architetture di tipo x86, ed \u00e8 sconsigliata (seppure correttamente funzionante) su macchine che supportano estensioni AMD64 o EM64T, per le quali esiste un'apposita versione."}
{"id": "649467", "revid": "767487", "url": "https://it.wikipedia.org/wiki?curid=649467", "title": "Di coraggio non si muore", "text": "Di coraggio non si muore \u00e8 l'ottavo album (CD) di Umberto Bindi, datato 1996.\nTracce.\nNOTE: Nel brano \"L'approdo,\" Renato Zero recita un suo testo dedicato a Bindi sul suono dell'orchestra."}
{"id": "649468", "revid": "858648", "url": "https://it.wikipedia.org/wiki?curid=649468", "title": "Fausto Brizzi", "text": "Biografia.\nNato a Roma, figlio di un avvocato originario di Minervino Murge e di una dirigente ministeriale, si diploma in regia al Centro sperimentale di cinematografia nel luglio 1994. Dopo varie esperienze teatrali e la realizzazione di alcuni apprezzati cortometraggi dal 1994 inizia a dedicarsi alla scrittura televisiva e cinematografica. A partire dal 1998 sono andate in onda delle fiction per la tv scritte da Brizzi. Scrive successivamente diverse sceneggiature per alcuni film di Natale diretti dal regista Neri Parenti. \"Notte prima degli esami\", il primo film che ha diretto, ha avuto numerosi riconoscimenti tra i quali il David di Donatello, il Ciak d'oro, il Telegatto, lo Sky Award e il premio del pubblico al Festival di Annecy ed \u00e8 stato il fenomeno cinematografico del 2006, incassando oltre 12 milioni di Euro al botteghino. Al film \u00e8 seguito un newquel dal titolo \"Notte prima degli esami - Oggi\" che ha superato al box office il successo del primo. Dal 2006 Brizzi scrive racconti e articoli per il quotidiano \"Il Messaggero\".\nNel 2007 ha vinto un Nastro d'argento speciale come \"personaggio dell'anno\" e scritto il film d'esordio di Marco Martani dal titolo \"Cemento armato\", un noir metropolitano con Giorgio Faletti e Nicolas Vaporidis. Nel gennaio 2008 riceve il secondo Telegatto consecutivo per \"Notte prima degli esami - Oggi\" quale miglior film dell'anno. Nel 2008 ha sceneggiato il film \"Oggi sposi\" per la regia di Luca Lucini. A dicembre dello stesso anno, alle Giornate Professionali del Cinema, il film \"Natale in crociera\" si aggiudica il \"Biglietto d'Oro\" per il numero di biglietti venduti al botteghino. Nel febbraio 2009 \u00e8 uscito il terzo film che ha diretto: \"Ex\", una commedia che ha come tema quello degli amori finiti. \"Ex\" ha ricevuto 10 candidature al David di Donatello 2009. Al mercato del Festival di Cannes 2009 \u00e8 stato il film italiano pi\u00f9 venduto. Al film \u00e8 stato assegnato un Nastro d'argento alla migliore commedia.\nNello stesso anno Brizzi ha sceneggiato il film horror \"La valle delle ombre\" di Mih\u00e1ly Gy\u00f6rik, presentato al Festival di Locarno 2009. Alla fine del 2009 ha fondato una societ\u00e0 di produzione la \"Wildside\" con Marco Martani, Saverio Costanzo, Mario Gianani e Lorenzo Mieli. Il primo film prodotto \u00e8 tratto dal best seller \"La solitudine dei numeri primi\" per la regia di Saverio Costanzo. Nel 2010 \u00e8 uscito il film \"Maschi contro femmine\", a cui ha fatto seguito nel febbraio 2011 \"Femmine contro maschi\", candidati al Nastro d'argento come miglior commedia.\nCon \"Maschi contro femmine\" ha vinto il premio \"Diamanti al cinema\" nella categoria \"Miglior Regia\" al Festival di Venezia 2011. Ha scritto il soggetto e ha collaborato alla sceneggiatura del film d'esordio di Massimiliano Bruno, \"Nessuno mi pu\u00f2 giudicare\". Il 10 febbraio 2012 \u00e8 uscito il film \"Com'\u00e8 bello far l'amore\", girato con la tecnologia 3D.\nIl 24 gennaio 2013 \u00e8 uscito il film \"Pazze di me\" con Francesco Mandelli e Loretta Goggi, diretto da Brizzi. Nel film compare in un cameo Marianna Madia, futuro ministro del Governo Renzi. A Natale 2013 \u00e8 uscito \"Indovina chi viene a Natale?\", grande successo al botteghino. Nello stesso anno ha pubblicato il suo primo romanzo \"Cento giorni di felicit\u00e0\", tradotto in oltre trenta paesi, a cui faranno seguito \"Se mi vuoi bene\" e il romanzo autobiografico \"Ho sposato una vegana,\" seguito, un anno dopo, da \"Se prima eravamo in due\". Nel marzo 2016 arriva nelle sale \"Forever Young\", una commedia corale dedicata al fenomeno dei finti giovani. A Natale dello stesso anno esce la commedia \"Poveri ma ricchi\", con Christian De Sica e Lucia Ocone, maggior incasso italiano del periodo natalizio, di cui Brizzi ha girato anche il sequel \"Poveri ma ricchissimi\", che ha ripetuto il successo del primo.\nTorna al cinema con la commedia \"Amici come prima\" che vede il ritorno della coppia Boldi-De Sica e di cui Brizzi ha curato il soggetto. Il 21 febbraio 2019 esce al cinema il suo film \"Modalit\u00e0 aereo\" seguito poi da \"Se mi vuoi bene\" e \"La mia banda suona il pop.\" \nNel 2021 \u00e8 regista degli spot promozionali del Festival di Sanremo con Maurizio Lastrico e della Regione Liguria, con Lastrico, Nicolas Vaporidis e Claudia Potenza.\nVicende giudiziarie.\nNel novembre 2017, in alcuni servizi della trasmissione televisiva \"Le Iene\", il regista viene accusato di presunte molestie sessuali da una decina di aspiranti attrici, molte delle quali a volto coperto. Tre di queste hanno presentato querela all'autorit\u00e0 giudiziaria per presunti episodi avvenuti nel 2014, 2015 e 2017. La Procura di Roma, dopo aver aperto un fascicolo con l'ipotesi di violenza sessuale e aver svolto accertamenti per tutti e tre gli episodi, non ravvisando profili penali nel luglio del 2018 ha chiesto l'archiviazione perch\u00e9 \u00abil fatto non sussiste\u00bb. Nel gennaio del 2019, il Giudice per le indagini preliminari del Tribunale di Roma ha accolto la richiesta di archiviazione della Procura perch\u00e9 \u00abil fatto non sussiste\u00bb per tutti e tre gli episodi.. Il regista aveva comunque sempre respinto ogni accusa, dichiarando di non aver mai avuto rapporti non consenzienti.\nImpegno politico.\nHa preso parte a diversi appuntamenti politici che Matteo Renzi ha organizzato alla Stazione Leopolda di Firenze, firmando i filmati promozionali per le edizioni 2011, 2012 e 2013 e intervenendo pi\u00f9 volte sul palco.\nVita privata.\n\u00c8 stato fidanzato dal 2008 al 2012 con l'attrice Giorgia W\u00fcrth.\nIl 19 luglio 2014 ha sposato l'attrice fiorentina Claudia Zanella, con cui aveva lavorato in \"Pazze di me\". Il 28 febbraio 2016 \u00e8 nata la loro figlia, Penelope Nina.\nLa coppia si \u00e8 in seguito separata. \nIl 14 novembre 2020 Brizzi convola a nozze con l'attuale vicepresidente del Comitato olimpico nazionale italiano Silvia Salis. La coppia devolve i 20.000 euro ricevuti dalla Regione Liguria per gli spot promozionali per il Festival di Sanremo all'Ospedale Giannina Gaslini, portando anche doni per Pasquetta ai bambini ricoverati. Nello stesso anno la coppia, insieme all'Acquario di Genova, realizza il passaggio sotterraneo che consentir\u00e0 ai bambini ricoverati al Gaslini di accedere direttamente alla spiaggia e di godere dei benefici dell'elioterapia."}
{"id": "649484", "revid": "729019", "url": "https://it.wikipedia.org/wiki?curid=649484", "title": "Cosmos 670", "text": "Cosmos 670 fu una missione priva di equipaggio del programma Sojuz sovietico per testare il nuovo tipo di navicella spaziale Sojuz 7 K-S. Era solito per il regime sovietico indicare esclusivamente missioni concluse con successo con una denominazione ufficiale. Le missioni che comportarono insuccessi vennero di solito nascoste all'opinione pubblica, e le missioni di collaudo camuffate sotto l'unica denominazione di \"Cosmos\". Infatti tutti i velivoli spaziali sovietici, sia di carattere civile che militare, per i quali non si voleva dare delle informazioni pi\u00f9 precise, vennero numerati come velivoli di questa serie. Per questo motivo la numerazione cronologica aument\u00f2 in continuazione ed entro breve tempo e pertanto risulta di difficile individuazione una descrizione esatta di tutti i velivoli lanciati sotto questa denominazione. Basti pensare che gi\u00e0 verso la met\u00e0 degli anni 70 si raggiunger\u00e0 il numero 1000. Pertanto di questa missione si pu\u00f2 indicare con sicurezza esclusivamente che si tratt\u00f2 del ventottesimo volo nell'ambito del programma Sojuz sovietico, mentre l'indicazione del numero di volo non equipaggiato di questa capsula varia da quattordicesimo a diciassettesimo e 19-esimo."}
{"id": "649486", "revid": "38120", "url": "https://it.wikipedia.org/wiki?curid=649486", "title": "Il mio mondo (album Umberto Bindi 2005)", "text": "Il mio mondo \u00e8 un CD antologico, contiene sette brani inediti oltre ad alcuni grandi successi di Umberto Bindi, ed \u00e8 stato pubblicato nel 2005, a tre anni dalla morte dell'artista.\nTracce.\nFranco Simone ha interpretato la canzone \"Il nostro concerto\" nell'album \"VocEpiano\" (1990) ed \"Il mio mondo\" nell'album DVD \"Dizionario (rosso) dei sentimenti\" (2003)."}
{"id": "649487", "revid": "287204", "url": "https://it.wikipedia.org/wiki?curid=649487", "title": "Galactron", "text": "La Galactron \u00e8 una ditta italiana, nata a Roma nel 1966, specializzata nella produzione di apparecchiature elettroniche.\nInizialmente, la produzione fu di genere prettamente artigianale: del CC50 e il PA25, un pre e finale mono, vennero realizzati solo 50 esemplari.\nNel settore professionale, venne rilasciato il Galactron \"MKII\": mixer/preamplificatore integrato ad un finale di potenza stereo erogante 120+120 W (cui si affianc\u00f2 l\"MKI\" di potenza inferiore). Questi apparecchi furono destinati principalmente alle discoteche e a listino fino al 1969, anno in cui furono sostituiti dall'MK10, recensito anche dalla rivista tedesca Hi-Fi Stereophonie.\nNel 1971 furono presentati il preamplificatore MK-16 ed il finale MK-160, e nel 1973 venne presentato un secondo finale stereofonico, l'MK-10.\nSi afferm\u00f2 nel settore dell'Alta fedelt\u00e0 raggiungendo il suo massimo storico nella met\u00e0 degli anni settanta, con una produzione variegata che includeva amplificatori, preamplificatori ed altri apparecchi destinati sia all'uso professionale che a quello amatoriale di alto livello.\nNella produzione di questo scorcio di decennio rientrano l'MK-120, che riprendeva l'estetica e parte delle funzionalit\u00e0 di un precedente apparecchio.\nNella seconda met\u00e0 del decennio, nonostante gli ampliamenti ed i lavori effettuati grazie ai fondi della Cassa del Mezzogiorno, una serie di motivi (l'allontanamento di Aris Bernardini, la scomparsa del socio di maggioranza Strampelli) lasciarono l'azienda senza un piano progettuale e commerciale preciso; la gestione venne affidata ad una finanziaria e gi\u00e0 nel 1980 venne cessata ogni produzione. Nel 1984 la Galactron fu dichiarata fallita.\nAgli inizi degli anni novanta rinasce il marchio con la Nuova Galactron (che successivamente torna a produrre con il solo marchio \"Galactron\") che dichiara di impegnarsi nella costruzione fonti sonore dalla prospettiva - fisica e mentale - di chi ascolta. \u00c8 un modo per posizionarsi diversamente rispetto ai concorrenti multinazionali; un progetto multidisciplinare che coinvolge otorini, psicologi, ingegneri. Il risultato sono una prima serie di apparecchi basati su un'unica piattaforma: il modulo ibrido GSM 001. La nuova linea di apparecchi esce sul mercato nel 1994 ed \u00e8 chiamata serie MK 2000 e comprende due integrati: \"MK 2060\" e \"MK 2120\"."}
{"id": "649488", "revid": "729019", "url": "https://it.wikipedia.org/wiki?curid=649488", "title": "Maximilian von Prittwitz", "text": "Vita privata.\nVon Prittwitz nacque da una famiglia slesiana di antica aristocrazia. Suo padre era Gustav von Prittwitz, un giudice prussiano, e sua madre era Elizabeth von Klass.\nSpos\u00f2 Olga von Dewitz, figlia del possidente terriero Kurt von Dewitz, il 19 maggio 1874.\nL'unico figlio, Erdmann, cadde in guerra a poco pi\u00f9 di un anno dalla sua morte.\nCarriera militare.\nDopo aver frequentato la scuola ad Oels (oggi Ole\u015bnica, in Polonia) si un\u00ec al \"3. Garde-Grenadier-Regiment\" (3\u00ba Reggimento granatieri della Guardia) con cui combatt\u00e9 nella guerra austro-prussiana; nominato sottotenente ed aiutante di battaglione nel \"38. F\u00fcsilier-Regiment\" (38\u00ba Reggimento fucilieri) prese parte anni dopo alla guerra franco-prussiana.\nIn seguito frequent\u00f2 l'accademia militare ed assegnato col grado di tenente al \"6.J\u00e4ger-Bataillon\" (6\u00ba Battaglione \"J\u00e4ger\"); dopo un corso di addestramento prest\u00f2 servizio in successione nello Stato maggiore del VI Corpo d'armata, della 12\u00aa Divisione, della 6\u00aa Divisione, e nel governatorato di K\u00f6nigsberg.\nDopo aver servito come comandante di compagnia nel 76\u00ba Reggimento fanteria e come comandante di battaglione nel 43\u00b0, venne nominato a capo di stato maggiore del IX Corpo d'armata.\nRaggiunse il grado di colonnello generale (\"Generaloberst\") nel 1913.\nAllo scoppio della Prima guerra mondiale fu messo a capo dell'Ottava Armata, incaricata di difendere la Prussia Orientale da un previsto attacco da parte della Russia imperiale. Quando l'avanzata russa lo minacci\u00f2 alle spalle, in seguito alla battaglia di Gumbinnen (19-20 agosto 1914), von Prittwitz sugger\u00ec una ritirata ad ovest della Vistola. Ci\u00f2 avrebbe significato l'abbandono della Prussia Orientale, cosa che lo Stato maggiore generale tedesco riteneva inaccettabile. Prittwitz fu quindi sostituito al comando dell'8\u00aa Armata da Paul von Hindenburg nel tardo agosto 1914. Hindenburg, ed il suo aiutante di campo, Erich Ludendorff, riuscirono ad arrestare l'avanzata russa con le vittorie alla battaglia di Tannenberg e alla Prima battaglia dei laghi Masuri.\nNel frattempo von Prittwitz si ritir\u00f2 a vita privata a Berlino, dove visse ancora tre anni prima di morire per un attacco cardiaco. Fu sepolto presso il Cimitero degli Invalidi, sito nella stessa citt\u00e0."}
{"id": "649492", "revid": "125591396", "url": "https://it.wikipedia.org/wiki?curid=649492", "title": "Le voci della sera", "text": "Le voci della sera \u00e8 un romanzo breve di Natalia Ginzburg pubblicato nel 1961 da Giulio Einaudi Editore. \nTrama.\nIl romanzo si svolge in un paesino non specificato della campagna piemontese. Il fulcro della vita del paese e delle vicende della maggior parte dei personaggi \u00e8 la fabbrica. "}
{"id": "649507", "revid": "941725", "url": "https://it.wikipedia.org/wiki?curid=649507", "title": "Nekomata", "text": "Il \u00e8 uno y\u014dkai, una creatura soprannaturale della mitologia giapponese evolutasi da un gatto e caratterizzata dalla presenza di una coda biforcuta o addirittura di una seconda coda e dalla capacit\u00e0 di camminare sulle zampe posteriori.\nCome per il \"cugino\" bakeneko e la kitsune, la trasformazione avviene solitamente quando il gatto raggiunge un'et\u00e0 avanzata (10 anni, secondo alcuni racconti): per questo motivo, fino al XVII secolo ai gatti spesso veniva mozzata la coda, secondo la credenza che questo avrebbe impedito la loro trasformazione in nekomata; tale superstizione potrebbe col tempo aver contribuito all'allevamento del bobtail giapponese, una razza di gatti privi di coda.\nTradizionalmente, la distinzione tra nekomata e bakeneko \u00e8 molto sfumata, tanto che secondo alcuni racconti l'uno potrebbe trasformarsi nell'altro avanzando ancora con l'et\u00e0 oppure per aiutare una persona cara. In ogni caso, diversamente dal bakeneko, nel nekomata il legame col mondo dei morti \u00e8 molto forte, tanto che si dice si nutra di carogne e possegga poteri necromantici e sciamanici come la capacit\u00e0 di far muovere i morti a proprio piacimento, semplicemente agitando le sue code, un po' come un marionettista fa coi suoi pupazzi. Di solito usa questo potere esclusivamente per il proprio divertimento, tuttavia, essendo estremamente vendicativo, \u00e8 solito rianimare i parenti defunti di coloro che l'hanno maltrattato per perseguitarli e rivalersi di ci\u00f2 che ha subito fino a che non venga placato con offerte in cibo, scuse e attenzioni.\nUn'altra caratteristica che, secondo alcune leggende relativamente pi\u00f9 recenti, avvicina i nekomata ai bakeneko, sarebbe quella di possedere la capacit\u00e0 di trasformarsi in donne umane \u2014 . Rispetto ai bakeneko per\u00f2, essi appaiono come donne pi\u00f9 mature, meno raffinate e circondate da un'atmosfera tetra e malsana, in grado di indurre malattie in chi rimane loro accanto troppo a lungo.\nIl mito.\nSi racconta che secoli fa, nella casa di un samurai dell'Echigo di punto in bianco cominciarono a verificarsi inspiegabili fenomeni notturni: una strana fiammella vagava a qualche centimetro dal pavimento e fuggiva verso gli alberi dei vicini quando si cercava di prenderla, il filatoio prendeva a girare da solo, oggetti venivano trovati lontano da dove erano stati lasciati...Un giorno il padrone di casa, che non si era lasciato impressionare da nessuna di quelle stranezze, not\u00f2 un grosso gatto rossiccio che, comodamente appollaiato sul grande albero in giardino, si guardava intorno con circospezione. Convintosi che esso fosse in qualche modo collegato a quanto accadeva la notte in casa sua, decise di porre fine al tutto prendendo il proprio arco e scagliando una freccia contro l'animale. Il colpo fu preciso e per l'animale, nonostante qualche frenetico tentativo di liberarsi del dardo, non ci furono speranze. Accorso ad esaminare il corpo del gatto, il samurai not\u00f2 che aveva dimensioni enormi, forse raggiungeva il metro e mezzo di lunghezza, ma soprattutto aveva due code.Fatto sta che da quel giorno nella casa del samurai non si verific\u00f2 pi\u00f9 nulla di anomalo."}
{"id": "649513", "revid": "729019", "url": "https://it.wikipedia.org/wiki?curid=649513", "title": "Cosmos 672", "text": "Cosmos 672 fu una missione priva di equipaggio del programma Sojuz sovietico. Era solito per il regime sovietico indicare esclusivamente missioni concluse con successo con una denominazione ufficiale. Le missioni che comportarono insuccessi vennero di solito nascoste all'opinione pubblica, e le missioni di collaudo camuffate sotto l'unica denominazione di \"Cosmos\". Infatti tutti i velivoli spaziali sovietici, sia di carattere civile che militare, per i quali non si voleva dare delle informazioni pi\u00f9 precise, vennero numerati come velivoli di questa serie. Per questo motivo la numerazione cronologica aument\u00f2 in continuazione ed entro breve tempo e pertanto risulta di difficile individuazione una descrizione esatta di tutti i velivoli lanciati sotto questa denominazione. Basti pensare che gi\u00e0 verso la met\u00e0 degli anni settanta si raggiunger\u00e0 il numero 1000. Pertanto di questa missione si pu\u00f2 indicare con sicurezza esclusivamente che si tratt\u00f2 del ventinovesimo volo nell'ambito del programma Sojuz sovietico, mentre l'indicazione del numero di volo non equipaggiato di questa capsula varia da quindicesimo a diciottesimo e ventesimo.\nMissione.\nSi tratt\u00f2 del secondo volo in preparazione del Programma test Apollo-Sojuz da realizzarsi in collaborazione con la NASA americana. La navicella spaziale Sojuz era dotata non del solito congegno d'aggancio, bens\u00ec di uno decisamente modificato che consentiva l'aggancio al modulo di collegamento APDS (\"Androgynous Peripheral Docking System\"), il congegno americano necessario per l'adattamento delle due diverse atmosfere presenti a bordo delle navicelle Sojuz rispettivamente Apollo. Infatti l'atmosfera a bordo dell'Apollo era composta da ossigeno puro, con un pressione del 34% dell'atmosfera terrestre. A bordo della Sojuz invece si respirava dell'aria \"normale\", cio\u00e8 composta dalla miscela azoto con ossigeno. La pressione solita a bordo della Sojuz di 100% dell'atmosfera terrestre, verr\u00e0 abbassata esclusivamente per la missione ASTP al 68% affinch\u00e9 il passaggio da una navicella spaziale verso l'altra potesse avvenire creando il meno inconvenienti possibili per l'adattamento della respirazione.\nLa capsula di collaudo Cosmos impegnata in questa missione venne dotata di due pannelli solari. Obbiettivo principale di questa missione fu il raggiungimento della traiettoria d'orbita necessaria per eseguire la manovra di aggancio tra la Sojuz e la capsula dell'Apollo. Il 14 agosto la Cosmos 672 aveva raggiunto l'obbiettivo della missione volando sulla traiettoria d'orbita di "}
{"id": "649517", "revid": "46291", "url": "https://it.wikipedia.org/wiki?curid=649517", "title": "Genista demarcoi", "text": "La ginestra di De Marco (Genista demarcoi ) \u00e8 una pianta appartenente alla famiglia delle Fabaceae, endemica della Sicilia.\nMorfologia.\n\u00c8 una pianta arbustiva caducifoglia, con rami flessuosi, alta massimo 1\u00a0m, con fiori odorosi di colore giallo raggruppati in infiorescenze racemoidi.\nAppartiene al complesso ciclo di \"Genista ephedroides\": inizialmente assimilata con l'affine Genista cilentina, \u00e8 stata distinta come buona specie nel 1995 da Salvatore Brullo \"et al.\"\nDistribuzione e habitat.\nEndemismo puntiforme della Sicilia, \"Genista demarcoi\" \u00e8 esclusiva del territorio di Isnello (Madonie), \u00e8 rinvenibile in contrada Santa Maria del Ges\u00f9, montagna Grotta Grande e sulle pendici di Pizzo dell'Occhio. Qui assume un comportamento casmofilo partecipando alla formazione di una vegetazione rupicola rappresentata dall'Anthemido-Centauretum busambarensis, associazione del Dianthion rupicolae. In seguito ai processi di degradazione della vegetazione forestale essa tende a insediarsi sui versanti rocciosi molto acclivi, dove partecipa alla costituzione di una gariga ricca di arbusti termofori da riferire ai Cisto-Micromerietea"}
{"id": "649520", "revid": "729019", "url": "https://it.wikipedia.org/wiki?curid=649520", "title": "Taunton", "text": "Taunton \u00e8 un borgo dell'Inghilterra sud-occidentale, capoluogo della contea del Somerset. Conta 64.621 abitanti.\nLe maggiori attrattive della cittadina sono la chiesa di St. Mary Magdalene e il museo del Somerset.\nNella cittadina sono anche presenti due college inglesi molto importanti: il \" ed il \".\nLa cittadina \u00e8 inoltre sede del \"Taunton flower show\", la pi\u00f9 importante mostra floreale del Somerset."}
{"id": "649525", "revid": "1234826", "url": "https://it.wikipedia.org/wiki?curid=649525", "title": "Quattro Imperatori", "text": "I sono un gruppo presente nel manga \"One Piece\" di Eiichir\u014d Oda; essi compaiono anche nella serie televisiva anime e nelle altre opere derivate.\nConsiderati i pirati pi\u00f9 potenti di \"One Piece\", a capo delle rispettive ciurme (molto numerose e dotate di membri eccezionali) dominano il Nuovo Mondo come dei veri e propri sovrani e sono i pi\u00f9 vicini al titolo di Re dei pirati; assieme alla Marina e alla Flotta dei Sette formano inoltre uno dei tre grandi poteri che equilibrano il mondo di \"One Piece\". Nonostante la sua importanza, tuttavia, il gruppo non \u00e8 basato su regole precise: ciascuno degli Imperatori, infatti, agisce in piena libert\u00e0 e talvolta anche in contrasto uno con l'altro.\nAll'inizio della storia il gruppo \u00e8 formato da Shanks, Edward Newgate, Charlotte Linlin e Kaido; dopo la morte di Barbabianca, tuttavia, il suo posto nel gruppo viene preso da Marshall D. Teach e, in seguito agli avvenimenti di Tottoland, Monkey D. Rufy viene nominato \"quinto Imperatore\" pur non facendo ufficialmente parte del gruppo.\nShanks.\n \u00e8 il primo Imperatore a comparire nella storia e il dei pirati del Rosso. \u00c8 un uomo di media statura con una cicatrice sull'occhio sinistro, il braccio sinistro mancante e i capelli rossi, motivo per il quale \u00e8 soprannominato . \u00c8 spensierato, amichevole, rispettoso e devoto verso i suoi amici; l'unica cosa che non tollera \u00e8 proprio che si manchi di rispetto o si minacci questi ultimi: l'autore ha affermato che nel delineare la personalit\u00e0 calma e fredda di Shanks si sarebbe ispirato a s\u00e9 stesso. \u00c8 il primo personaggio a rivelare l'utilizzo dell'Ambizione, con cui si dimostra in grado persino di danneggiare l'ambiente circostante, ed \u00e8 noto anche per le sue grandissime capacit\u00e0 da spadaccino, tali da permettergli di affrontare ad armi pari Drakul Mihawk, suo buon amico e rivale. Le sue abilit\u00e0 fisiche sono riconosciute anche da Barbabianca, il quale afferma che, nonostante la perdita del braccio, non ha perso niente della sua abilit\u00e0 combattiva. La sua autorit\u00e0 e la sua influenza sono riconosciute persino da personaggi del calibro di Sengoku, che accetta la sua richiesta di porre fine alla guerra di Marineford, e dei Cinque Astri di Saggezza, che arrivano a riceverlo in udienza a Marijoa durante il Reverie. La sua taglia ammonta a 4.048.900.000 berry.\nNato in un'isola del Mare Occidentale, da ragazzo fece parte, assieme a Bagy, della ciurma di Gol D. Roger in qualit\u00e0 di mozzo, senza per\u00f2 giungere assieme a loro a Raftel per via di una febbre improvvisa del compagno. Dopo lo scioglimento della ciurma cre\u00f2 una sua banda pirata: in questi anni entr\u00f2 in contratto con Marshall D. Teach, che durante uno scontro gli procur\u00f2 la cicatrice sull'occhio. Durante le loro scorribande assaltarono una nave del governo, sconfiggendo il membro della CP9 Who's Who e rubando loro il Frutto del diavolo Gom Gom. In seguito approdano al villaggio di Foosha nel Mare orientale, dove conoscono Monkey D. Rufy, un ragazzino che sogna di unirsi a loro e che si nutre per errore del Frutto in loro possesso. Quando questi viene assalito da un mostro marino Shanks riesce a salvarlo a costo del suo braccio sinistro: a seguito di ci\u00f2 Rufy promette a Shanks che in futuro sarebbe diventato il re dei pirati, ricevendo dal capitano il suo cappello di paglia come pegno della promessa; entrato poi nella Rotta maggiore e raggiunto il Nuovo mondo riesce a diventare uno degli Imperatori. Anni dopo, quando scopre che Portuguese D. Ace, fratello adottivo di Rufy, sta dando la caccia a Teach chiede a Barbabianca di fermarlo, non ritenendolo in grado di tener testa all'avversario. Quando Barbabianca a seguito della sconfitta e della cattura di Ace si dirige a Marineford per liberarlo Shanks interviene contro Kaido, intenzionato a fermarlo, e in seguito al quartier generale della Marina per porre fine alla guerra recuperando anche i corpi di Ace e Barbabianca, caduti in battaglia. Due anni dopo viene a conoscenza degli eventi di Tottoland, a seguito dei quali Rufy viene nominato imperatore, per poi presentarsi ai Cinque Astri di Saggezza a Marijoa, intenzionato a parlare di un certo pirata. \u00c8 doppiato da Sh\u016bichi Ikeda e Nobunaga Shimazaki da giovane. In italiano da Giorgio Bonino (ep. 4-151), Diego Sabre (ep. 279-400), Paolo Sesana (ep. 461-505) e Alessandro Zurla (ep. 573).\nPirati del Rosso.\nI , conosciuti anche come , sono il gruppo di pirati capitanati da Shanks. Come il loro capitano si dimostrano uomini allegri e spensierati, ma sanno rivelarsi anche dei combattenti formidabili. Si vedono per la prima volta al villaggio di Foosha con un Rufy ancora bambino e dieci anni dopo a Marineford, dove intervengono per porre fine alla battaglia tra la Marina e la ciurma di Barbabianca. Dopo gli eventi di Dressrosa vengono mostrati in compagnia del capitano mentre partecipano ad un matrimonio. Il commodoro Brandnew li definisce come la ciurma pi\u00f9 unita e, in termini di forza, la pi\u00f9 equilibrata tra le odierne ciurme dei quattro imperatori. La nave ammiraglia della ciurma \u00e8 la , una nave dalla polena rappresentante un drago, cosa che le d\u00e0 un aspetto vagamente simile a un drakkar.\nEdward Newgate.\n, conosciuto soprattutto come , \u00e8 uno dei Quattro Imperatori, il capitano dei pirati di Barbabianca, nonch\u00e9 grande rivale e amico di Gol D. Roger; \u00e8 un uomo molto alto e muscoloso e ha dei grossi baffi bianchi a forma di mezzaluna, motivo del suo soprannome. Malgrado la sua et\u00e0 (72 anni) e le sue precarie condizioni di salute, fino alla sua morte Barbabianca viene considerato l'uomo pi\u00f9 potente del mondo e il pirata pi\u00f9 vicino allo One Piece. Ha mangiato il frutto Paramisha e ci\u00f2 lo rende un \"uomo-terremoto\", capace di dar vita a violente vibrazioni che si propagano in ogni mezzo; possiede poi tutti e tre i tipi di ambizione e come arma utilizza un grosso \"bisento\" appartenente alle Wazamono supreme. Tiene molto a tutta la sua ciurma, al punto che considera ogni membro o alleato come un figlio adottivo, e crede fermamente che ogni uomo debba vivere con un minimo di dignit\u00e0 e di umanit\u00e0, considerando il tradimento il pi\u00f9 grave dei crimini; infatti, contrariamente a molti pirati interessati solo alle ricchezze il suo desiderio pi\u00f9 grande \u00e8 quello di avere una famiglia. Prima della sua morte, la sua taglia ammonta a 5.046.000.000 berry.\nNato in un villaggio del Nuovo mondo, rimase orfano da ragazzino a seguito delle scorrerie dei pirati e dei criminali essendo il suo paese troppo povero per permettersi la protezione del Governo. Imbarcatosi a sua volta su una nave pirata inizi\u00f2 a inviare tutti i suoi guadagni al villaggio natio, guadagnandosi la fama di pirata disinteressato al denaro. Successivamente fece parte per un certo periodo dei pirati Rocks: a seguito della loro sconfitta per mano di Roger e Garp cre\u00f2 una sua ciurma, con la quale divenne noto come uno dei pirati pi\u00f9 forti al mondo. Anni dopo naufrag\u00f2 nel paese di Wa dove conobbe Kozuki Oden che, dopo un'iniziale reticenza di Barbabianca, si un\u00ec alla ciurma assieme a Izo, Cane-tempesta, Gatto-vipera e alla futura moglie Toki; quattro anni dopo Newgate permise a Oden e ai compagni, seppur controvoglia, di abbandonare la ciurma per unirsi a quella di Roger nel suo viaggio finale; Izo fu l'unico a rimanere. Dopo la conquista di Roger della Rotta maggiore i due si incontrarono per l'ultima volta: il Re dei pirati si offr\u00ec di rivelare la posizione di Raftel al vecchio rivale ma Barbabianca rifiut\u00f2, preferendo invece scoprire il significato della D.. Dopo l'esecuzione di Roger, Newgate pose sotto la sua protezione l'isola degli uomini pesce in nome di una vecchia amicizia con il re Nettuno, in modo da fermare le ruberie dei pirati. Circa vent'anni dopo conobbe Portuguese D. Ace, il quale era intenzionato a ucciderlo per farsi un nome: dopo averlo sconfitto gli propone di unirsi alla sua ciurma, scoprendo anche che era il figlio di Roger. Anni dopo, quando Marshall D. Teach decide di uccidere un suo compagno per appropriarsi del Frutto Dark Dark, Ace si lancia al suo inseguimento intenzionato a ucciderlo, ma viene sconfitto e consegnato alla marina: Barbabianca si mobilita quindi per salvarlo, scatenando una guerra contro la marina alla quale si unisce anche Rufy, giunto assieme ad alcuni compagni per salvare il fratello. La guerra si conclude per\u00f2 con la morte sia di Ace, ucciso dall'ammiraglio Akainu, che di Barbabianca, ucciso dallo stesso Teach che si appropria anche del potere del frutto Gura Gura. I loro corpi vengono recuperati da Shanks, giunto per fermare la guerra, e seppelliti sull'isola natale di Barbabianca. \u00c8 doppiato da Kinry\u016b Arimoto e Ry\u016bzabur\u014d \u014ctomo (Episodio 962+) e in italiano da Marco Balbi (ep. 460+).\nCiurma di Barbabianca.\nI sono la ciurma pirata capitanata da Edward Newgate. Essa conta 1600 uomini suddivisi in sedici flotte o divisioni; ognuna di esse ha quindi un centinaio di uomini ed \u00e8 comandata da un subordinato di Barbabianca di alto grado. In aggiunta i pirati di Barbabianca potevano contare sull'appoggio di numerose altre ciurme subordinate che costituivano la flotta di Barbabianca. I pirati di Barbabianca sono noti per tenere in grande considerazione i loro compagni e per il loro alto livello di cameratismo; lo stesso Barbabianca considera tutti i suoi sottoposti e tutti i suoi alleati come figli ed \u00e8 disposto a vendicarli nel caso qualcuno li uccida. Partecipano alla battaglia di Marineford, ma vengono sconfitti. Un anno dopo la battaglia, i pirati di Barbabianca, guidati da Marco, attaccano la ciurma di Barbanera. Vengono per\u00f2 sconfitti duramente e da quel momento i capitani delle varie divisioni iniziano a vivere nell'ombra. Di questa ciurma hanno fatto parte anche Marshall D. Teach, Kozuki Oden, Amatsuki Toki, Cane-tempesta e Gatto-vipera. La nave ammiraglia della ciurma \u00e8 la , una nave di grandi dimensioni la cui polena rappresenta il muso di una balena bianca, distrutta dall'ammiraglio Akainu durante la battaglia di Marineford; il nome e l'aspetto della nave sono tratti dalla balena protagonista dell'omonimo libro di Herman Melville.\nMarco.\n \u00e8 il comandante della prima flotta di Barbabianca, nonch\u00e9 medico della ciurma. Sulla sua testa pende una taglia di 1.374.000.000 berry. \u00c8 un tipo paziente, calmo, sicuro di s\u00e9 e un po' arrogante, che solitamente non lascia trasparire alcuna emozione. Ha mangiato il frutto Zoo Zoo mitologico , che lo trasforma, appunto, in una fenice; da ci\u00f2 deriva il suo soprannome, . Marco non pu\u00f2 essere ferito da attacchi diretti che distruggono il suo corpo, dato che pu\u00f2 rigenerare le parti attaccate col fuoco, come la fenice si rigenera dalle sue ceneri; in pi\u00f9, pu\u00f2 attaccare ricoprendo il suo corpo di fiamme blu fino ad assumere le sembianze di una fenice e, una volta trasformato, \u00e8 anche in grado di volare. Le fiamme hanno anche poteri curativi, e possono essere utilizzate per sanare ferite e acciacchi di altre persone. A Marineford Marco ingaggia un breve scontro con Kizaru e salva Rufy da un attacco di Aokiji. Nel pieno della battaglia, distratto dopo essersi accorto del peggiorare delle ferite di Barbabianca, viene ammanettato con l'agalmatolite dal viceammiraglio Onigumo e viene quindi ferito da Kizaru. Pi\u00f9 tardi, grazie all'aiuto di Mr. 3, riesce a liberarsi dalle manette e a rigenerare le sue ferite. Al termine della battaglia si incarica di seppellire insieme a Shanks i corpi di Barbabianca e Ace su un'isola del Nuovo Mondo. Un anno dopo la guerra di Marineford, Marco guida la restante flotta di Barbabianca contro la ciurma di Barbanera in cerca di vendetta, ma \u00e8 sconfitto. Successivamente si stanzia nel vecchio villaggio di Barbabianca, dove utilizza i suoi poteri per curare gli abitanti. Durante il raid su Onigashima, impedisce ai Pirati di Big Mom di entrare a Wano per impedire loro di interferire con la battaglia decisiva dei Pirati di Cappello di paglia contro i Pirati delle Cento Bestie, e in seguito fronteggia King e Queen. \u00c8 doppiato da Masakazu Morita e Davide Albano.\nPortuguese D. Ace.\n \u00e8 il comandante della seconda flotta di Barbabianca. Figlio naturale del re dei pirati Gol D. Roger e fratello maggiore adottivo di Monkey D. Rufy, muore tra le braccia di quest'ultimo durante la battaglia di Marineford per mano dell'ammiraglio Akainu. Possiede il frutto Rogia Foco Foco, col quale \u00e8 in grado di trasformarsi in fuoco.\nJaws.\n \u00e8 il comandante della terza flotta. \u00c8 silenzioso e taciturno. Ha ingerito il frutto Paramisha che gli permette di trasformare il suo corpo in diamante, e ci\u00f2 gli \u00e8 valso il suo soprannome, . Dimostra anche una micidiale forza fisica in quanto riesce a bloccare un fendente di Mihawk e a sollevare un colossale iceberg a mani nude e a scagliarlo contro i marines; questo, per\u00f2, viene sciolto facilmente dall'ammiraglio Akainu grazie al suo potere di sprigionare magma dal corpo. Durante la battaglia, attacca Crocodile ma viene bloccato da Do Flamingo. Successivamente paga cara la disattenzione cagionata dal ferimento di Barbabianca e Marco: Aokiji, contro cui stava combattendo, ne approfitta per congelarlo mettendolo fuori combattimento e causandogli la perdita del braccio destro. \u00c8 doppiato da Takashi Nagasako e Marco Pagani.\nVista.\n \u00e8 il comandante della quinta flotta di Barbabianca. \u00c8 un abilissimo spadaccino, soprannominato . Prende parte alla battaglia di Marineford, combattendo prima contro il viceammiraglio Ronse e poi, incitato da Marco a proteggere Rufy, contro Mihawk, riuscendo a tenergli testa con le sue due spade. Interrotto lo scontro, Vista protegge Rufy dagli attacchi della Marina per permettergli di raggiungere il patibolo e liberare Ace. In seguito all'uccisione di Ace per mano di Akainu, attacca l'ammiraglio insieme a Marco, senza tuttavia riuscire a ferirlo. \u00c8 doppiato da Masaya Takatsuka e Massimiliano Lotti.\nIzo.\n \u00e8 il comandante della sedicesima flotta di Barbabianca; ha una taglia di 510 milioni di berry. Originario del Paese di Wa, \u00e8 il fratello maggiore di Kikunojo ed erede della scuola di ballo ; rimasto orfano, si un\u00ec insieme al fratello ai seguaci di Kozuki Oden, nel periodo in cui quest'ultimo andava affermandosi a Wa, fino a divenire un suo vassallo insieme ai Foderi Rossi. Segu\u00ec Oden sulla nave di Barbabianca, inizialmente per convincerlo a tornare a Wa; sebbene in un primo momento avesse preso in antipatia Newgate, dopo che lui, Oden, Toki, Cane-tempesta e Gatto-vipera furono accettati nella ciurma, cambi\u00f2 radicalmente opinione decidendo di restarvi anche dopo che il suo signore e i suoi compagni si unirono a Gol D. Roger. Indossa un kimono e un trucco pesante che lo fanno assomigliare a una geisha. A Marineford, lo si vede combattere sia con due pistole che con una spada. Dopo circa trent'anni, fa ritorno a Wa, ricongiungendosi al fratello e ai vecchi compagni nello scontro contro Kaido, venendo sconfitto insieme a loro dopo un estenuante combattimento. \u00c8 doppiato da Y\u016bsei Oda e Matteo Zanotti.\nAlleati di Barbabianca.\nLittle Odr Jr..\n, chiamato Ozu Jr. nella versione italiana dell'anime, \u00e8 un discendente di Odr e, come questi, appartiene ad una stirpe di giganti quattro volte pi\u00f9 grandi dei normali giganti. La sua taglia ammonta a 550 milioni di berry. \u00c8 un alleato di Barbabianca. In passato Ace gli costru\u00ec un \"kasa\", con il quale il gigante pot\u00e9 ripararsi dal sole e dalla pioggia. Interviene nella battaglia di Marineford per tentare di salvare il suo amico Ace, ma \u00e8 attaccato da Orso Bartholomew, Donquijote Do Flamingo, che riesce a tagliargli la gamba destra, e Gekko Moria. Sebbene versi in condizioni critiche, si riprende in tempo per aiutare Barbabianca nella sua impresa di liberare Ace. In seguito viene di nuovo abbattuto dai cannoni della Marina. \u00c8 doppiato da Keiji Hirai e Dario Oppido.\nSquardo.\n \u00e8 un alleato di Barbabianca, capitano dei . Sulla sua testa pende una taglia di 210 milioni di berry. Il nome della ciurma che comanda deriva dal suo soprannome, . Ingannato da Sengoku e Akainu nel credere che Barbabianca avrebbe negoziato con la Marina il rilascio di Ace in cambio delle teste dei suoi 43 capitani alleati, a Marineford Squardo trafigge Barbabianca con la sua lunga spada, credendo cos\u00ec di guadagnarsi il perdono per s\u00e9 e per la propria ciurma. Squardo capisce l'inganno solo dopo essere caduto nella trappola, cadendo nello sconforto pi\u00f9 totale; Barbabianca, tuttavia, lo abbraccia affermando di volergli bene ugualmente. In seguito cerca di riscattarsi, portando la sua nave sulla terra e cercando di raccogliere i pirati di Barbabianca e portarli in salvo dai marine. \u00c8 doppiato da Seiji Sasaki e Mario Zucca.\nCharlotte Linlin.\n, nota soprattutto come , \u00e8 l'unica donna dei Quattro Imperatori, capitano dei pirati di Big Mom, nonch\u00e9 matriarca della famiglia Charlotte e regina di Tottoland. \u00c8 una gigantesca donna di 68 anni caratterizzata da un appetito pantagruelico e uno smisurato amore per i dolci. Quando Big Mom esige un determinato dolce e non lo ottiene perde la ragione e comincia a distruggere e divorare ogni cosa intorno a s\u00e9, arrivando ad uccidere anche i suoi stessi figli. Nonostante la crudelt\u00e0, coltiva il sogno di rendere Tottoland un luogo in cui ogni razza del mondo possa vivere libera da segregazioni e discriminazione; l'unica razza con cui non intrattiene rapporti sono i giganti. Big Mom ha ottenuto il potere del frutto Paramisha , che le permette di manipolare le anime: grazie a quest'abilit\u00e0 \u00e8 in grado di rimuovere l'anima dalle persone solo toccandole, completamente o parzialmente accorciando loro la vita. \u00c8 in grado di inserire i frammenti di anime altrove, che siano oggetti inanimati o altri esseri viventi, rendendoli cos\u00ec in grado di parlare e muoversi come gli uomini; queste creazioni prendono il nome di . Big Mom ha creato quattro Homeys speciali utilizzando la sua anima: il proprio cappello , la nuvola , un sole chiamato e una nuvola chiamata . Grazie a questi ultimi riesce a generare delle vere e proprie tempeste: tale potere ha diffuso la diceria che sarebbe in grado di controllare i fenomeni atmosferici. La sua taglia ammonta a 4.388.000.000 berry.\nAbbandonata da piccola su Erbaf dai propri genitori a causa delle sue dimensioni venne accolta da , una suora che gestiva un orfanotrofio dove accudiva bambini di ogni razza: ella not\u00f2 tanto il carattere dolce della bambina quanto la sua forza smisurata, che raramente riusciva a controllare. Un giorno, in preda a un raptus per la fame, Linlin uccise uno dei capi del villaggio dove abitavano, rovinando per sempre i suoi rapporti con i giganti e costringendo Carmel, in realt\u00e0 una trafficante intenzionata a venderla al Governo, e gli altri bambini dell'orfanotrofio a trasferirsi in un altro luogo. Qui, durante la festa per il compleanno di Linlin, Carmel e gli altri bambini scomparvero improvvisamente: Linlin, avendo gli occhi pieni di lacrime di gioia, non si accorse di ci\u00f2 che successe realmente trovandosi cos\u00ec inspiegabilmente abbandonata. Venne accolta da Streusen, cuoco ed ex pirata, che la spinse a diventare una piratessa per realizzare il suo sogno di creare un paese dove tutti si potessero sentire accettati. In seguito fece parte dei pirati Rocks assieme a Kaido e Barbabianca e entr\u00f2 in conflitto con Roger, che la super\u00f2 nel raggiungere Raftel. Divenuta imperatrice, dopo la morte di Barbabianca pone sotto la sua protezione l'Isola degli uomini-pesce in cambio di dieci tonnellate di dolciumi mensili: Rufy, dopo la sconfitta dei nuovi pirati uomini-pesce, mangia la quota di quel mese attirando le ire di Big Mom. Accordatasi con i Vinsmoke per far sposare Sanji a sua figlia Pudding lo fa rapire e portare a Tottoland: qui, durante il ricevimento per il matrimonio, viene attaccata da un'alleanza tra Capone Bege, Jinbe e Rufy, giunto sull'isola per salvare Sanji: nonostante il loro piano non funzioni riescono a fuggire, con grande scorno dell'imperatrice. Questa si lancia quindi all'inseguimento di Rufy giungendo al paese di Wa dove, dopo una temporanea perdita di memoria che permette ai sottoposti di Kaido di catturarla, si allea con quest'ultimo per eliminare il giovane pirata. \u00c8 doppiata in giapponese da Toshiko Fujita (ep. 571) e Mami Koyama (ep. 786+) e in italiano da Cristina Giolitti.\nFamiglia Charlotte.\nLa \u00e8 un clan matriarcale guidato da Big Mom e composto da 129 persone: 43 mariti, 46 figli e 39 figlie. Tale famiglia \u00e8 il nucleo della ciurma di Big Mom e l'imperatrice continua a fare sposare i suoi figli e le sue figlie con famiglie molto potenti in modo da aumentare la propria sfera d'influenza. Big Mom \u00e8 solita rapire i suoi mariti e li fa allontanare dopo avere avuto figli, di conseguenza non si preoccupa di nessuno di loro, e li considera estranei dalla famiglia; alcuni dei suoi figli sembrano condividere questo suo punto di vista.\nCharlotte Perospero.\n \u00e8 il primo figlio di Big Mom e il . La sua taglia \u00e8 di 700 milioni di berry. Individuo sadico, si \u00e8 cibato del frutto Paramisha che gli permette di modellare le caramelle in ogni forma che vuole e anche di controllarle a distanza; se una persona viene intrappolata nelle caramelle muore dopo tre minuti e diventa commestibile. Punto debole del suo potere \u00e8 il calore, in quanto \u00e8 in grado di sciogliere le sue creazioni. Su ordine di Big Mom, utilizza i suoi poteri per costruire un enorme laboratorio identico a quello di Caesar Clown su Punk Hazard. Minaccia poi Caesar di trasformarlo in una caramella se non rispetter\u00e0 la scadenza di due settimane per preparare il siero in grado di rendere le persone in giganti. Tenta di uccidere i Vinsmoke durante il ricevimento del t\u00e8 per poi provare a impedire la fuga degli avversari. Dopo il crollo del castello dice alla madre, in preda ad una crisi, che la ciurma di Cappello di paglia le ha rubato la torta nuziale di riserva, e si getta con lei al loro inseguimento. Giunti alla Sunny viene intercettato da Pedro, che si sacrifica facendosi esplodere per tentare di eliminarlo, causandogli solo la perdita di un braccio. \u00c8 doppiato da Y\u016bya Uchida.\nCharlotte Katakuri.\n \u00e8 il secondo figlio di Big Mom nonch\u00e9 e uno dei tre Generali dei dolci; sulla sua testa pende una taglia di 1.057.000.000 berry. A detta di Brulee non solo non \u00e8 mai stato sconfitto ma addirittura non \u00e8 mai stato atterrato. Ha una bocca molto larga e irta di zanne che tiene sempre nascosta da una sciarpa e che scopre solo quando deve mangiare: in questi momenti si isola completamente, arrivando ad uccidere chiunque lo veda anche solo per sbaglio. Freddo e solitario, in pubblico mostra un atteggiamento molto posato e raffinato mentre nel privato si rivela goloso senza alcun ritegno tanto quanto Big Mom; nonostante ci\u00f2 ha un grande senso della lealt\u00e0 e dell'onore verso gli avversari che ritiene degni di merito. Possiede i poteri del frutto Paramisha , di cui riesce ad utilizzare anche il risveglio, che gli consente di produrre dal suo corpo del mochi che usa per intrappolare e percuotere i suoi avversari; se bagnato, tuttavia, il mochi diviene inefficace. Utilizza come armi una lancia a tridente e spesso anche delle caramelle, che pu\u00f2 lanciare con una forza tale da provocare danni o ferite gravi; ha inoltre sviluppato la sua Ambizione della percezione al punto da permettergli di vedere brevemente nel futuro: grazie a ci\u00f2 riesce a prevedere con estrema precisione gli attacchi avversari e a modificare il proprio corpo grazie al suo frutto del diavolo rendendosi praticamente intangibile anche qualora l'avversario usasse l'Ambizione dell'armatura, a condizione per\u00f2 che sia calmo; \u00e8 inoltre in grado di utilizzare anche gli altri due tipi di Ambizione. Durante il matrimonio tra Sanji e Pudding tenta di fermare il piano messo in atto da Capone Bege ma fallisce; in seguito prova a catturare i fuggitivi per poi dirigersi alla Thousand Sunny: l\u00ec viene affrontato da Rufy, che lo porta con s\u00e9 nel mondo degli specchi di Brulee. Nonostante l'intervento della sorella minore, Katakuri esce sconfitto dopo un lungo ed estenuante combattimento a causa anche del potenziamento dell'Ambizione della percezione di Rufy. \u00c8 doppiato da Tomokazu Sugita.\nCharlotte Brulee.\n \u00e8 l'ottava figlia di Big Mom. \u00c8 una donna di mezza et\u00e0, alta e magra, dall'aspetto spaventoso molto simile a quello di una strega. Si mostra molto sadica con le ragazze pi\u00f9 belle ed avvenenti, ma \u00e8 anche abbastanza maldestra e infatti in molte occasioni \u00e8 stata catturata e sfruttata per i suoi poteri, derivati dal frutto Paramisha che ha ingerito: il suo frutto del diavolo l'ha resa una \"donna-specchio\", con la capacit\u00e0 di creare uno specchio artificiale con cui pu\u00f2 riflettere qualsiasi cosa. Pu\u00f2 creare l'esatto riflesso di una persona e pu\u00f2 riflettere l'attacco del medesimo nemico per poi scagliarglielo contro. Pu\u00f2 anche intrappolare i nemici all'interno di una dimensione chiamata mondo degli specchi. Attacca Rufy nel Bosco ammaliatore, imitandolo e mettendolo in seria difficolt\u00e0. Dopo aver imprigionato Chopper e Carrot all'interno del mondo degli specchi, tenta di catturare Nami, ma grazie a Pound questa si libera e costringe Br\u00fbl\u00e9e a ritirarsi. All'interno del mondo degli specchi continua a combattere contro Chopper e Carrot ed \u00e8 infine sconfitta. Dopo averla presa prigioniera, sfruttando i suoi poteri Chopper e Carrot sono in grado di spostarsi a piacimento per il mondo degli specchi e di affiorare in qualsiasi specchio dell'isola, recuperando cos\u00ec i vari membri della ciurma. Viene successivamente coinvolta nel piano orchestrato da Capone per eliminare Big Mom ma, a seguito del suo fallimento, \u00e8 recuperata dal fratello Katakuri. Assiste allo scontro tra Rufy e Katakuri, soccorrendo quest'ultimo dopo la sua sconfitta. \u00c8 doppiata da Y\u016bko Mita.\nCharlotte Cracker.\n, soprannominato \u00e8 il decimo figlio di Big Mom nonch\u00e9 il e uno dei tre Generali dei dolci. Uomo abbastanza violento, impulsivo e spietato, ha un fisico minuto e prestante, sebbene si presenti pi\u00f9 spesso con il suo aspetto enorme e squadrato, conferitogli dal potere del suo frutto del diavolo. Cracker ha infatti ingerito il frutto Paramisha , che gli permette di generare biscotti in quantit\u00e0 illimitata e utilizzarli a proprio piacimento; data la loro estrema durezza, ne fa uso soprattutto a scopo difensivo, creando scudi, armature o veri e propri soldati viventi, ma quando vengono bagnati diventano fragili e commestibili. In combattimento usa inoltre una grossa spada e uno scudo enorme a forma di cracker. Sulla sua testa pende una taglia di 860 milioni di berry. Dopo la sconfitta di Snack ha battuto il responsabile della disfatta di quest'ultimo, la supernova Urouge. Quando la ciurma di Cappello di paglia arriva alla base di Big Mom, si reca nella Foresta della seduzione di Whole Cake Island per aiutare sua sorella Brulee contro Rufy e Nami; dopo che il ragazzo di gomma gli impedisce di uccidere Pound, inizia un duro scontro con lui; dopo ben undici ore di lotta, durante le quali Rufy riesce a divorare, grazie all'aiuto di Nami, tutti i soldati creati da Cracker, quest'ultimo viene sconfitto da Cappello di paglia e scagliato lontano. \u00c8 doppiato da Takuya Kirimoto.\nCharlotte Chiffon.\n \u00e8 la ventiduesima figlia di Big Mom nonch\u00e9 la moglie della supernova Capone Bege, da cui ha avuto un figlio, Pez. \u00c8 la sorella gemella di Laura e ricopre il ruolo di . Fa amicizia con Nami, a cui spiega che, quando Laura abbandon\u00f2 il matrimonio con il principe dei giganti Loki provarono a mettere lei al suo posto, ma il trucco non riusc\u00ec. Da quel momento in poi, a causa della sua somiglianza con Laura, Big Mom la tratta con disprezzo, arrivando a picchiarla duramente, avendole fatto perdere l'occasione di ottenere l'esercito dei giganti. Si rivela infine essere partecipe del complotto all'attentato di Big Mom orchestrato da Capone, non considerando pi\u00f9 Big Mom sua madre e che la sua unica famiglia sono il marito e il figlio, tagliando ogni rapporto con lei. In seguito al fallito attentato, aiuta Sanji e Pudding a cucinare la torta per calmare l'imperatrice, per poi fuggire dall'arcipelago insieme alla ciurma del marito. Ricompare nelle miniavventure, dove riesce a ricongiungersi con la sorella Laura e col padre Pound. \u00c8 doppiata da Aya Hisakawa.\nCharlotte Pudding.\n \u00e8 la trentacinquesima figlia di Big Mom e la promessa sposa di Sanji, in base a un accordo stipulato tra sua madre e la famiglia Vinsmoke. All'apparenza sembra una ragazza dolce, innocente e gentile, ma in realt\u00e0 \u00e8 una farsa che serve a nascondere la stessa personalit\u00e0 crudele di sua madre. \u00c8 un ibrido mezzo sangue appartenente alla trib\u00f9 dei , per cui possiede un terzo occhio in mezzo alla fronte che tiene nascosto con la frangetta poich\u00e9 da bambina, a causa del suo aspetto, \u00e8 stata maltrattata dagli altri ragazzini e da Big Mom stessa, tanto da scoppiare in lacrime quando Sanji per la prima volta le fa un complimento riguardo ad esso. Dopo questo evento Pudding inizia a soffrire di una sorta di disturbo bipolare, oscillando tra il voler aiutare Sanji, del quale si \u00e8 innamorata, e compagni e l'augurar loro la morte. Pudding ha mangiato il frutto Paramisha , che le consente di manipolare la memoria altrui. Quando Rufy e compagni giungono all'arcipelago lei li indirizza verso Whole Cake, cos\u00ec da farli cadere in trappola. In seguito cattura e ferisce Reiju per testare le nuove armi create per uccidere i Vinsmoke, rivelandole il piano di Big Mom per poi cancellarle la memoria ma venendo udita, a sua insaputa, da Sanji stesso. Durante il matrimonio quest'ultimo le fa un complimento riguardante il suo terzo occhio e Pudding, commossa e ormai realmente innamorata del cuoco, non riesce a portare a termine il compito di ucciderlo. Dopo il fallimento del piano di Rufy e Bege si allea segretamente con loro, aiutandoli a fuggire all'insaputa della famiglia. \u00c8 doppiata da Miyuki Sawashiro.\nCiurma di Big Mom.\nI sono la ciurma capitanata da Charlotte Linlin. Essa raccoglie buona parte dei figli e figlie dell'imperatrice e dispone di vari alleati, dal momento che Big Mom \u00e8 solita far sposare i propri figli e figlie con persone molto forti e influenti, per far s\u00ec che la loro intera famiglia o ciurma diventi sua sottoposta. Nella scala gerarchica, subito sotto di lei ci sono i , i primi ufficiali della ciurma. Tutti i ministri di Tottoland fanno parte della ciurma e alcuni di loro hanno il comando di una flotta di navi personali. I gradi dei combattenti della ciurma richiamano i pezzi degli scacchi. Mediante il matrimonio tra Aladin e Charlotte Praline, entrano cos\u00ec a far parte della ciurma i pirati del Sole. Nel corso dei due anni intercorrenti tra la prima e la seconda met\u00e0 della storia, il territorio di Big Mom viene preso di mira dalle supernove Eustass Kidd, Scratchmen Apoo, Capone Bege e Urouge. Quest'ultimo riesce a sconfiggere , uno dei quattro generali dei dolci, per poi venire battuto da un altro di essi, Cracker; Kidd e Apoo vengono invece scacciati, mentre Capone decide di allearsi con l'Imperatrice, sposandone la figlia Chiffon e subordinando cos\u00ec i pirati Firetank alla ciurma di Big Mom. La nave ammiraglia della ciurma \u00e8 la , una nave di dimensioni colossali dalla forma e dall'aspetto di un'enorme torta; tale nave \u00e8 uno degli innumerevoli Homeys creati da Big Mom, essendo essa in grado di parlare e cantare.\nPekoms.\n \u00e8 un visone di tipo leone. Nato su Zo, Pekoms crebbe come un delinquente. Un giorno abbandon\u00f2 l'isola insieme a Pedro alla ricerca dei Poignee Griffe, i due diventarono pirati ed arrivarono a Tottoland, dove furono sconfitti. Successivamente Pekoms si un\u00ec ai pirati di Big Mom. Ha una taglia di 330 milioni di berry. Ha mangiato il frutto Zoo Zoo , che gli permette di trasformarsi in una tartaruga con il guscio duro come il diamante, e possiede l'Ambizione dell'armatura. Come molti membri della ciurma di Big Mom, Pekoms \u00e8 responsabile della riscossione dei pagamenti in caramelle dalle diverse isole sotto la protezione del suo capitano. Dopo avere riscosso il tesoro all'isola degli uomini-pesce insieme al compagno Tamago, atterra facilmente Caribou che aveva tentato di aggredirli. Si reca a Zo insieme a Capone Bege per catturare Sanji e Caesar Clown, tuttavia, grato ai pirati di Rufy per avere salvato i suoi simili dopo l'attacco di Jack, decide di contravvenire agli ordini di Big Mom e di tornare da lei con il solo scienziato e per questo viene colpito a tradimento da Capone. Rimasto in convalescenza sull'isola riceve la visita di Rufy, il quale gli chiede di portarlo al ricevimento del t\u00e8 per riprendere Sanji. Tornato sull'isola, lascia un messaggio alla ciurma, consigliando loro di andarsene, per poi venire apparentemente giustiziato da Bege. Salvato dai Pirati del Sole, quando Pekoms racconta loro del piano di Bege per uccidere Big Mom, essi lo legano per impedire che possa dare l'allarme in quanto complici. Dopo essere stato liberato, si reca nel mondo degli specchi per aiutare Rufy a fuggire, per rendere omaggio al sacrificio di Pedro. \u00c8 doppiato da Nobuo Tobita e Gianluca Iacono.\nTamago.\n, conosciuto anche come , \u00e8 un pirata della ciurma di Big Mom appartenente alla trib\u00f9 dei gambelunghe, con il rango di cavaliere. Sulla sua testa pende una taglia di 429 milioni di berry. \u00c8 solito intercalare le sue frasi con parole francesi, tra cui \"bon\", \"soir\" e \"s'il vous plait\" e sembra una persona piuttosto flemmatica. La forma del suo corpo ricorda quella di un uovo, traduzione del suo nome in giapponese. Tamago possiede i poteri del frutto Paramisha , che trasforma la sua composizione corporea in quello di un uovo. Quando Tamago viene colpito a morte, il suo corpo si rompe come il guscio di un uovo, facendo uscire da esso albume e tuorlo che dopo un breve lasso di tempo si evolvono in una forma ancora pi\u00f9 forte. Durante lo scontro con Pedro, Tamago ha mostrato di potersi evolvere nel e nel . Come molti dei pirati di Big Mom, \u00e8 responsabile della riscossione dei pagamenti in caramelle dalle diverse isole sotto la protezione del suo capitano. Compare per la prima volta sull'isola degli uomini-pesce insieme a Pekoms per incassare il tesoro di Nettuno. Una volta che Rufy e il suo gruppo giunge su Whole Cake Island ha modo di scontrarsi di nuovo con Pedro, che cinque anni prima lo aveva ferito, venendo di nuovo sconfitto. \u00c8 doppiato da Mugihito e Gabriele Calindri.\nKaido.\n \u00e8 l'ultimo Imperatore a comparire in ordine cronologico. \u00c8 soprannominato poich\u00e9 \u00e8 il dei pirati delle Cento Bestie, un'enorme armata di possessori di Smile dei quali viene rifornito da Donquijote Do Flamingo fino a che non viene arrestato. Viene definito \"la creatura pi\u00f9 forte del mondo\" in quanto, nonostante sia stato sconfitto sette volte, catturato dalla Marina e dai suoi nemici diciotto volte, abbia subito migliaia di torture e sia stato condannato a morte quaranta volte, \u00e8 sempre sopravvissuto; per questo motivo \u00e8 considerato immortale e lui stesso tenta continuamente e inutilmente di suicidarsi, tanto da farne il suo passatempo preferito. \u00c8 un uomo di enormi dimensioni dotato di un fisico statuario, una folta capigliatura, lunghi baffi e un paio di grosse corna taurine. Avvezzo all'alcol, caratterialmente \u00e8 spietato, sicuro di s\u00e9 e insofferente verso le nuove generazioni rappresentate dalle Undici Supernove. Ha mangiato il frutto Zoo Zoo mitologico , che gli d\u00e0 la capacit\u00e0 di trasformarsi, appunto, nel leggendario Drago Azzurro cinese; in battaglia combatte con un grande \"tetsub\u014d\" ed \u00e8 in grado di utilizzare l'Ambizione dell'armatura. La sua taglia ammonta a 4.611.100.000 berry. \nQuando era alle prime armi faceva parte dei famigerati pirati Rocks. A seguito di una delle numerose occasioni in cui venne catturato dalla Marina, venne usato come cavia per gli esperimenti del dottor Vegapunk, che prelev\u00f2 il suo fattore di lignaggio per ricreare articialmente il frutto mitologico in suo possesso. Pi\u00f9 di vent'anni prima dell'inizio della storia corrente, costituita una propria ciurma, giunse nel Paese di Wa, dove si alle\u00f2 con lo sh\u014dgun Kurozumi Orochi aiutandolo a consolidare il suo potere e sconfisse Gekko Moria annientandone completamente l'equipaggio. Quando il daimy\u014d Kozuki Oden torn\u00f2 dai suoi viaggi con Barbabianca e Gol D. Roger si mise contro i due tiranni arrivando infine ad uno scontro con l'Imperatore, a seguito del quale fu sconfitto, catturato e giustiziato. Durante i fatti di Impel Down tenta di bloccare Barbabianca all'entrata del Nuovo Mondo per farlo desistere dal proposito di soccorrere Portuguese D. Ace; il suo tentativo, tuttavia, fallisce a causa di Shanks, che lo affronta per permettere a Newgate di raggiungere Marineford. Compare per la prima volta subito dopo la sconfitta di Do Flamingo per mano di Trafalgar Law e Rufy: dopo essersi buttato da un'isola del cielo finisce ai piedi di Eustass Kidd, Basil Hawkins, Scratchmen Apoo e Killer. Con Apoo gi\u00e0 sotto la sua protezione, propone agli altri tre di diventare anch'essi suoi alleati: mentre Hawkins accetta, Kidd e Killer sfidano l'Imperatore venendo brutalmente sconfitti e imprigionati. Tornato a Wa sconfigge con un solo colpo Rufy e lo imprigiona gettandolo nella stessa cella di Kidd; in seguito gli viene portata come prigioniera Big Mom in persona (giunta a Wa e catturata per un caso fortuito da Queen) con la quale inizia un violento scontro salvo poi allearsi momentaneamente con lei. Dopo aver annunciato il \"Progetto Nuova Onigashima\", volto a trasformare Wa in un paradiso per pirati, decapita Orochi, ormai inutile e ostile, venendo aggredito subito dopo da un agguato dei Nove Foderi Rossi, che riesce a sconfiggere dopo un lungo combattimento. \u00c8 doppiato da Tessh\u014d Genda.\nYamato.\n \u00e8 la figlia di Kaido, al quale per\u00f2 \u00e8 completamente avversa. Ha mangiato il frutto Zoo Zoo mitologico , che le consente di trasformarsi nell'omonimo lupo mitologico giapponese. Da bambina \u00e8 rimasta fortemente influenzata dalla storia e dalle imprese di Kozuki Oden e la sua valorosa morte nonch\u00e9 il ritrovamento delle sue memorie la convinsero a prendere su di s\u00e9 l'eredit\u00e0 spirituale del leggendario daimy\u014d, cominciando ad impersonarlo fino al punto di definirsi un uomo per identificarsi appieno in lui. A causa della sua idolatria verso Oden e dell'odio verso il padre le vennero messe delle manette esplosive che la tennero prigioniera su Onigashima fino all'incontro, vent'anni dopo, con Monkey D. Rufy. Alleatasi con lui (anche in virt\u00f9 dell'aver conosciuto suo fratello Portuguese D. Ace in passato) al fine di salvare Kozuki Momonosuke, si ribella definitivamente a Kaido e alla sua ciurma, affrontandolo anche in combattimento per coprire le spalle a Rufy, temporaneamente neutralizzato dall'Imperatore.\n\u00c8 doppiata da Saori Hayami.\nPirati delle Cento Bestie.\nI sono la ciurma capitanata da Kaido. Essa \u00e8 organizzata secondo una struttura piramidale, ma i rapporti tra i suoi membri non sono amichevoli poich\u00e9, a seconda delle abilit\u00e0 e capacit\u00e0 dimostrate, sovente viene data loro la possibilit\u00e0 di scalare l'organigramma. Subito sotto del capitano, vi sono i tre membri pi\u00f9 potenti, le , denominati ; al di sotto di questi ci sono i Sei Compagni Volanti, che risultano i pi\u00f9 forti delle cosiddette , tra le quali c'\u00e8 Basil Hawkins. Le Star comandano le divisioni dei , ovvero i possessori di frutti del diavolo Zoo Zoo artificiali (almeno cinquecento uomini), dei , ossia coloro che sono in attesa di mangiare un frutto, e dei , ossia quelli che hanno mangiato uno Smile difettoso e che quindi sorridono in continuazione; vi sono poi i , dieci colossali creature dall'aspetto demoniaco, i quali sono il frutto di esperimenti per ricreare gli antichi giganti condotti su Punk Hazard. La ciurma pu\u00f2 contare inoltre sull'appoggio di numerose ciurme subordinate che costituiscono la flotta delle Cento Bestie: tra queste ci sono i pirati di Drake, i Pirati On Air, i pirati di Hawkins e la ciurma di Scotch.\nKing.\n, il cui vero nome \u00e8 , \u00e8 una Star di prima classe dei pirati delle Cento Bestie, ed \u00e8, in quanto tale, uno dei tre Flagelli, noto come ; ha una taglia di 1.390.000.000 berry. Porta una spada appesa al fianco destro e ha mangiato il frutto Zoo Zoo ancestrale , che gli d\u00e0 la capacit\u00e0 di trasformarsi appunto in uno pteranodonte. Appartiene alla razza dei , una specie ormai fatta estinguere dal Governo mondiale caratterizzata dalla pelle scura, i capelli argentati e grandi ali nere; per mascherare il suo aspetto solitamente King indossa completi e maschere in pelle nera. I lunariani sono noti per la capacit\u00e0 di generare fiamme e di sopravvivere anche in condizioni estreme, e per questo motivo Alber in passato fu oggetto di esperimenti da parte del Governo: in tale occasione conobbe Kaido, anch'egli cavia del Governo, con cui fugg\u00ec, divenendone il braccio destro e primo elemento della sua ciurma. Attacca la nave di Big Mom giunta a Wa impedendo alla ciurma nemica di entrare nel paese e nello stesso tempo fa cadere in acqua l'Imperatrice. Quando i samurai e le ciurme di Rufy, Kidd e Law ingaggiano battaglia contro i pirati delle Cento Bestie, King e Queen vengono fronteggiati da Marco, il quale riesce a tenere testa ad entrambi da solo. King viene poi affrontato singolarmente da Zoro, uscendone sconfitto. \u00c8 doppiato da Makoto Tamura.\nQueen.\n \u00e8 una Star di prima classe dei pirati delle Cento Bestie, ed \u00e8, in quanto tale, uno dei tre Flagelli. \u00c8 noto come , e ha una taglia di 1.320.000.000 berry. Ha mangiato il frutto Zoo Zoo ancestrale , che gli consente di trasformarsi appunto in un brachiosauro. \u00c8 un uomo alto e obeso con una lunga treccia di capelli, lunghi baffi e il jolly roger della ciurma tatuato sul braccio destro; \u00e8 un cyborg, poich\u00e9 presenta una serie di componenti robotiche nel proprio corpo, che utilizza maggiormente in combinazione col suo frutto del diavolo; le sue conoscenze nel campo scientifico lo rendono un abilissimo inventore di armi e dispositivi batteriologici e virali, motivo del suo soprannome. Queste sue nozioni sono dovute all'aver fatto parte, in passato, dell'unit\u00e0 scientifica illegale , nella quale ebbe a che fare con Vinsmoke Judge. Ama dare spettacolo e mettersi in mostra con i suoi sottoposti e a lui \u00e8 affidato il compito di sottomettere gli internati della prigione di Udon per farli diventare seguaci di Kaido anche grazie a lunghe e logoranti torture: tenta invano di fare ci\u00f2 anche con Rufy ma viene interrotto dall'irruzione di Big Mom la quale, giunta priva di memoria a Udon in cerca di cibo, lo atterra in brevissimo tempo; per un caso fortuito, l'Imperatrice perde i sensi e Queen ha di conseguenza modo di catturarla e portarla su Onigashima direttamente presso Kaido. Nel corso della seguente battaglia sull'isola, infetta sia nemici sia alleati con uno dei suoi virus, il quale viene neutralizzato da TonyTony Chopper, che lo affronta per poi essere sostituito, nella lotta, da Sanji, venendo sconfitto da quest'ultimo. \u00c8 doppiato da Hiroki Takahashi.\nJack.\n \u00e8 una Star di prima classe dei pirati delle Cento Bestie, ed \u00e8, in quanto tale, uno dei tre Flagelli. \u00c8 noto come ; su di lui pende una taglia di 1 miliardo di berry. \u00c8 un uomo-pesce di tipo cernia gigante. L'appellativo \"siccit\u00e0\" \u00e8 dovuto alla lunga scia di morte e distruzione che si lascia dietro ovunque vada, a causa della sua incredibile ferocia. Ha mangiato il frutto Zoo Zoo ancestrale , che gli consente di trasformarsi appunto in un mammut; in virt\u00f9 di ci\u00f2 \u00e8 capitano di una nave chiamata . Come armi brandisce due \"shotel\" che usa quando \u00e8 in forma umana e che altrimenti porta attorno al collo come fossero zanne. Giunto a Zo con la sua ciurma in cerca di Raizo devasta il Paese utilizzando un'arma di distruzione di massa a gas ideata da Caesar Clown dopo cinque giorni ininterrotti di scontri; in seguito tortura gli abitanti per farsi rivelare la posizione del samurai, senza tuttavia ottenere il suo scopo. Saputo della sconfitta di Do Flamingo si reca a salvare l'ex membro della Flotta dei Sette attaccando le navi della Marina che lo stavano scortando a Impel Down; malgrado la presenza dell'ex grand'ammiraglio Sengoku, dell'ammiraglio Fujitora e di tre viceammiragli, riesce comunque ad affondare due vascelli ma viene infine sconfitto e dato per disperso in mare. Sopravvissuto, decide di tornare a Zo con l'obiettivo di abbattere Zunisha, l'enorme elefante sul cui dorso si trova l'isola, in modo da sterminare la trib\u00f9 dei visoni; la gigantesca bestia, tuttavia, spazza via lui e le sue navi dopo aver chiesto e ottenuto il permesso di Kozuki Momonosuke. Jack sopravvive ancora e raggiunge poi Wa per occuparsi di Rufy, dove per\u00f2 viene rimproverato da King e Queen. In seguito, durate la battaglia di Onigashima, si schiera coi suoi uomini a fianco del suo capitano per dargli manforte nel combattere i Nove Foderi Rossi e i visoni nelle loro forme potenziate sulong, riuscendo a decimarli ma venendo sconfitto da Cane-tempesta e Gatto-vipera. Riuscito a riprendersi, egli tenta un ultimo assalto contro i Foderi Rossi, ma viene definitivamente neutralizzato dopo un breve duello da Cane-tempesta. \u00c8 doppiato da Kenji Nomura.\nCompagni Volanti.\nI sono le Star pi\u00f9 forti all'interno dell'organigramma della ciurma; di essi, nel corso dei due anni intercorrenti tra la prima e la seconda parte della storia, entra a far parte X Drake. Data la loro notevole forza, occasionalmente, viene data loro l'occasione di sfidare i tre Flagelli per usurparne la posizione, motivo per cui non sono in buoni rapporti coi tre.\nMarshall D. Teach.\n, meglio noto come , \u00e8 uno degli antagonisti principali dell'opera. Scaltro e ambizioso, ha servito come sottoposto di Barbabianca per diversi anni fino a quando \u00e8 in grado di mettere le mani sul frutto Rogia Dark Dark, che gli permette di risucchiare ogni cosa presente nelle vicinanze, compreso, tramite contatto fisico e per un periodo limitato, i poteri degli altri frutti del diavolo, rendendo anche i corpi dei possessori degli altri Rogia tangibili. Questo grande potere \u00e8 bilanciato dal fatto che, a differenza degli altri frutti della categoria Rogia, il Dark Dark non conferisce l'intangibilit\u00e0 e Barbanera \u00e8 pertanto vulnerabile ai colpi avversari ancora pi\u00f9 di quanto lo sarebbe un uomo comune; tuttavia il frutto del diavolo gli permette di assorbire le ferite e il dolore e ci\u00f2, unito al fatto che pu\u00f2 vantare una resistenza fisica sovrumana, gli permette di compensare questo punto debole. Teach viene ammesso nella Flotta dei Sette in sostituzione di Crocodile dopo aver sconfitto e catturato Ace; dimessosi da questa carica, interviene nella battaglia di Marineford per uccidere Barbabianca e appropriarsi e ingerire, con metodi non chiari, il suo frutto del diavolo: il Paramisha Gura Gura. Prende quindi il posto di Newgate come uno dei Quattro Imperatori.\nCiurma di Barbanera.\nI sono la ciurma di Teach. Appare per la prima volta a Jaya, dove Barbanera scopre la taglia di Rufy e decide di catturarlo per assicurarsi l'ingresso nella Flotta dei Sette: i pirati inseguono quindi la ciurma di Cappello di paglia, ma sono fermati prima dalla Knock Up Stream e poi da Ace. Catturatolo e ottenuto il loro scopo per altra via, lasciano quindi perdere Rufy. Inizialmente limitata a pochi elementi, la ciurma si amplia con l'incursione di Barbanera a Impel Down, dove libera un numero di pericolosi criminali che vanno ad ampliare le sue fila, incluso l'ex capo carceriere Shiryu che, in seguito, diventa comandante della sua seconda flotta. Dopo l'intervento della ciurma a Marineford e l'uccisione di Barbabianca ad opera di Barbanera, Teach va a sostituire proprio Newgate come uno dei Quattro Imperatori e la sua ciurma si allarga, andando a formare una flotta composta da dieci divisioni comandate da altrettanti sottoposti di Teach noti come e divenendo una delle pi\u00f9 importanti e potenti del Nuovo Mondo. Ora la nave principale della ciurma, su cui alloggia e si sposta il capitano, \u00e8 la . Dopo i fatti di Dressrosa si viene a scoprire che l'ex ammiraglio Aokiji si \u00e8 alleato con la ciurma e che la stessa ha attaccato i rivoluzionari, senza che venga specificato l'esito dello scontro.\nJesus Burgess.\n \u00e8 il timoniere della ciurma nonch\u00e9 comandante della prima flotta dei pirati di Barbanera. \u00c8 soprannominato : dotato di grande forza fisica, ha un temperamento impulsivo e focoso, ama lottare ed \u00e8 sempre alla ricerca di nuovi avversari da sfidare. Nascondendosi dietro lo pseudonimo di partecipa al Colosseo di Dressrosa per aggiudicarsi il frutto Foco Foco: dopo aver facilmente sconfitto tutti i combattenti del blocco A, accede alle finali della competizione dove si scontra con Sabo, travestito da Lucy, che riesce a tenergli abilmente testa. Dopo che quest'ultimo mangia il frutto Foco Foco e distrugge l'intera arena, Burgess finisce nel porto commerciale sotterraneo; in seguito, durante lo scontro tra Do Flamingo e Rufy, cerca di uccidere quest'ultimo per sottrargli il frutto del diavolo ma viene fermato da Sabo, che lo sconfigge dopo un breve combattimento. Gravemente ferito, riesce a nascondersi nella sentina della nave dei rivoluzionari e raggiungere Baltigo, dove contatta Lafitte e Shiryu chiedendo loro di venirlo a prendere usando la Vivre card. Ai tempi della guerra di Marineford la sua taglia ammontava a 20 milioni di berry \u00c8 doppiato da Tetsu Inada e in italiano da Mario Scarabelli e Marco Pagani (ep. 486+).\nLafitte.\n \u00e8 il navigatore della ciurma nonch\u00e9 il comandante della quinta flotta dei pirati di Barbanera. \u00c8 solito ballare il tip-tap in ogni situazione e sembra essere velocissimo; dimostra inoltre di saper trasformare le braccia in ali e di possedere capacit\u00e0 ipnotiche. Appare per la prima volta a Marijoa, alla riunione della Flotta dei Sette col Governo mondiale convocata per discutere della sostituzione di Crocodile, per presentare la candidatura del suo capitano. Tsuru afferma che un tempo Lafitte era un rispettabile agente di polizia del Mare Occidentale e che divenne un pirata perch\u00e9 fu cacciato dalle forze dell'ordine a causa dei suoi metodi poco ortodossi e della violenza che usava: per questo motivo \u00e8 noto anche come . Ai tempi della guerra di Marineford la sua taglia ammontava a 42.200.000 berry. \u00c8 doppiato da Taiki Matsuno e Diego Sabre.\nDoc Q.\n, soprannominato , \u00e8 il medico della ciurma e il comandante della nona divisione della flotta. Lui e il suo cavallo sono alquanto malaticci e deboli, tanto da sputare sangue dalla bocca e cadere senza motivo a terra anche in momenti qualsiasi. Il suo passatempo preferito \u00e8 regalare mele esplosive alla gente per scoprire chi sia a salvarsi e chi a morire e a Mock Town ne offre una anche a Rufy dopo che quest'ultimo, insieme a Zoro e Nami, lo aveva aiutato a rialzarsi col suo cavallo: la mela era una delle poche non esplosive e il dottore si compiace dicendo a Rufy che \u00e8 molto fortunato. Come arma usa una grossa falce a doppia lama, che porta dietro la schiena avvolta da uno spesso tessuto. La sua taglia ai tempi della guerra di Marineford ammontava a 72 milioni di berry. \u00c8 doppiato da Naoya Uchida e Enrico Bertorelli."}
{"id": "649526", "revid": "35707", "url": "https://it.wikipedia.org/wiki?curid=649526", "title": "MTV Video Music Award", "text": ""}
{"id": "649540", "revid": "30909", "url": "https://it.wikipedia.org/wiki?curid=649540", "title": "Giove (mitologia)", "text": ""}
{"id": "649541", "revid": "30909", "url": "https://it.wikipedia.org/wiki?curid=649541", "title": "Mercurio (mitologia)", "text": ""}
{"id": "649542", "revid": "125472035", "url": "https://it.wikipedia.org/wiki?curid=649542", "title": "Torre di Federico II", "text": "La Torre di Federico II rappresenta, assieme al Castello di Lombardia, il maggiore simbolo architettonico della citt\u00e0 di Enna, nonch\u00e9 il suo pi\u00f9 imponente baluardo militare dell'et\u00e0 medievale.\nLe due ipotesi sulla sua origine.\n1. Voluta dall'imperatore Federico II.\nComunemente viene attribuita all\u2019imperatore svevo Federico II di Hohenstaufen che l\u2019avrebbe fatta edificare dall\u2019architetto Riccardo da Lentini nella prima met\u00e0 del XIII secolo. A legittimare ufficialmente questa tesi fu Giuseppe Agnello . Mancano per\u00f2 le fonti documentarie che comproverebbero tale paternit\u00e0.\nL\u2019ipotesi che la Torre ottagonale di Enna sarebbe stata usata quale residenza estiva dell'imperatore svevo deve altres\u00ec ritenersi infondata poich\u00e9 Federico II ebbe a recarsi a Enna in una sola occasione. Fu nell\u2019agosto del 1233 quando da Castrogiovanni (come allora si chiamava Enna) scrisse a Papa Gregorio IX .\nFederico II, in quell\u2019occasione alloggi\u00f2 presso il Castello di Lombardia allora conosciuto come \u201cla casa dei regnanti\u201d . Sarebbe stato impossibile che un imperatore avesse potuto dimorare all\u2019interno della Torre ottagonale composta di due vani larghi appena quattro metri di lato e per lo pi\u00f9, al pianterreno, senza finestre. Altre fonti storiche sostengono che a volere la Torre di Enna fosse stato Federico III, terzogenito di Pietro III di Aragona, incoronato \u201cre di Sicilia\u201d nel 1296.\nTuttavia, in nessun libro o documento antico si trova scritto che la Torre ottagonale di Enna, conosciuta anche come \u201cil castel vecchio\u201d , fosse stata chiamata Torre di Federico. Nei registri del catasto urbano di Castrogiovanni, conservati presso l\u2019Archivio di Stato di Enna , \u00e8 contraddistinta sempre con il nome di \u201cTorre di Alcontres\u201d .\n2. Costruita dagli antichi Siculi.\nRecentemente si \u00e8 riacceso il dibattito, da assai tempo assopito, in merito all\u2019origine della Torre ottagonale di Enna e alla sua funzione primaria. Le indagini condotte dal colonnello del genio militare Umberto Massocco, intorno agli anni \u201950 del XX secolo, con varie pubblicazioni , hanno consentito di gettare una nuova luce sulla Torre ottagonale di Enna e di qualificarla come l\u2019antico osservatorio astronomico.\nQuesta ipotesi \u00e8 stata con forza sostenuta e promossa da Angelo Severino , al quale va il merito di aver dedicato molti anni alla ricerca di documenti mai pubblicati. L\u2019inedita inchiesta storica ha permesso cos\u00ec di stabilire che la costruzione della Torre ottagonale di Enna possa risalire ai Siculi nell\u2019XI secolo a.C., ovvero al periodo dell\u2019individuazione del centro gromatico della Sicilia (\"Umbilicus Siciliae et Trinakie\"), subito dopo esserci stata la suddivisione dell\u2019Isola in tre aree territoriali assegnate ai gruppi culturali che la popolavano (Elimi, Sicani e Siculi).\nL\u2019ipotesi recentemente \u00e8 stata altres\u00ec formulata osservando criticamente la struttura architettonica della Torre e ponendola in relazione ai dati geografici di riferimento ai sistemi software GIS .\nI Siculi, per realizzare questa importante opera, dovettero necessariamente avvalersi dell\u2019aiuto di un \u00e0ugure etrusco che, attraverso le sue cognizioni scientifiche e astronomiche, inizialmente delimit\u00f2 e suddivise una parte di cielo sopra Enna (Templum Celeste) per proiettarlo idealmente sulla terra di Sicilia e tracciare una linea principale (il decumano massimo da Nord-Ovest a Sud-Est) e due linee perpendicolari fra loro (il cardine massimo da Sud-Sud-Ovest a Nord-Nord-Est e il cardine minore da Sud-Sud-Est a Nord-Est). La \"Delimitatio templum caelesti di Sicilia\" \u00e8 quindi formata dal decumano e dai due cardini (massimo e minore) .\nAntico osservatorio astronomico-geodetico.\nSulla facciata Sud/Ovest della Torre ottagonale di Enna i Siculi riprodussero lo schema fondamentale della Delimitatio Templus Caeleste di Sicilia, tutt\u2019oggi ancora ben visibile, formato dal decumano (otto finestrelle in verticale) e dai due cardini (in totale otto finestrelle parallele fra loro in orizzontale).\nIl punto esatto in cui il decumano incontra il primo cardine fu sacralizzato, interpretando il volere degli Dei, e definito il centro gromatico dell\u2019Isola di Trinacria, l\u2019Ombelico della Sicilia e, come creduto dagli antichi, il centro del Mediterraneo e del mondo. Di questa teoria sarebbe prova il fatto che la Torre risulta inserita all\u2019interno di un sistema di torrette sparse nel territorio della Sicilia, secondo allineamenti ben precisi che costituiscono la base della triangolazione dell\u2019Isola.\nLa Torre avrebbe previsto al piano terra uno spazio riservato all\u2019agrimensura, ossia quella parte di topografia attinente alla misurazione, divisione e rappresentazione di terreni su carte a grande scala e, al primo piano lo studio della geodesia. Al primo piano si trovano due grandi finestre, di cui una guarda al punto iniziale del Cardine Minore (Nord/Est) ed \u00e8 allineata al solstizio d'estate mentre, l\u2019altra guarda alla fine del Cardine Massimo (Sud/Sud/Ovest), allineata al solstizio d'inverno.\nIl secondo piano della Torre (oggi non conservato) era forse destinato all\u2019osservazione dei corpi celesti. In cima alla struttura \u00e8 presente un\u2019apertura formata da sette cerchi concentrici che si restringono progressivamente; attraverso l\u2019osservazione di monumenti con simili caratteristiche, \u00e8 stato supposto che questa particolare conformazione avesse lo scopo di catturare i raggi del sole allo zenit dell\u2019equatore durante le fasi dell\u2019equinozio.\nSe tutte queste ipotesi venissero confermate dall\u2019indagine attualmente in corso, dovrebbe ammettersi che la Torre ottagonale di Enna non sarebbe affatto un edificio di et\u00e0 medievale ma, piuttosto, il primo (e forse l\u2019ultimo superstite) osservatorio astronomico-geodetico nell\u2019area del Mediterraneo.\nA contribuire a queste nuove indagini sulla Torre di Enna, oltre ad Angelo Severino, sono il dott. Fabrizio Natanaele Severino (Founder della Zenit Security) per la parte informatica e logistica (torredienna.it); l'ing. Liborio Petralia per l\u2019elaborazione cartografica, sistemi GIS e la verifica degli allineamenti in ambito astronomico; Salvatore Balistreri, giornalista pubblicista, per le revisioni dei testi; l'archeologo Paolo D\u2019Angelo che ha iniziato a interessarsi proattivamente al progetto di ricerca circa l\u2019analisi interpretativa del dato documentaristico e materiale."}
{"id": "649543", "revid": "123487179", "url": "https://it.wikipedia.org/wiki?curid=649543", "title": "Dennis Gabor", "text": "Nel 1971 ricevette il Premio Nobel per l'invenzione dell'olografia.\nBiografia.\nPrest\u00f2 servizio militare nell'artiglieria nell'Imperial regio Esercito austro-ungarico sul fronte italiano durante la Prima guerra mondiale. Inizi\u00f2 gli studi all'Universit\u00e0 di Tecnologia e di Economia di Budapest per poi trasferirsi in Germania; si laure\u00f2 in ingegneria a Berlino nel 1927.\nConclusi gli studi, intraprese l'attivit\u00e0 nel settore ricerche del gruppo industriale Siemens fino al 1933, quando, dopo l'avvento al potere di Adolf Hitler, essendo di famiglia ebraica, si trasfer\u00ec in Gran Bretagna.\nNel dopoguerra si dedic\u00f2 all'insegnamento presso l'Imperial College London.\nEgli svilupp\u00f2 il campo dell'ottica elettronica, proponendo e sviluppando la tecnica dell'olografia, che lo condusse a vincere il premio Nobel per la fisica.\nNel campo dell'elaborazione numerica dei segnali (o DSP, \"digital signal processing\") svilupp\u00f2, come risultato dei suoi studi sul comportamento e l'udito, la teoria della sintesi granulare per la creazione di texture di suono.\nHa trascorso lunghi periodi in Italia, a Lavinio, in provincia di Roma, dove possedeva una casa."}
{"id": "649544", "revid": "287204", "url": "https://it.wikipedia.org/wiki?curid=649544", "title": "Nuovo impero d'Occidente", "text": "Nuovo impero d'occidente \u00e8 il terzo ed ultimo capitolo della Trilogia di Occidente, scritta dall'italiano Mario Farneti a partire dal 2001. \u00c8 stato pubblicato da Editrice Nord nel gennaio 2006 e dalla TEA nel 2008. Gli altri due volumi della saga sono \"Occidente\" e \"Attacco all'Occidente\".\nTrama.\nSiamo nel 2012, sono passati quarant'anni dai fatti narrati in \"Occidente\" e venti dalla vittoria sugli arabi di \"Attacco all'Occidente\". L'impero Fascista \u00e8 ancora la superpotenza predominante nel mondo, possiede armi e tecnologie avanzatissime. L'attuale dittatore o Duce \u00e8 Romano Tebaldi, gi\u00e0 protagonista dei precedenti romanzi. \nIl mondo sta attraversando una fase difficilissima: in Asia imperversa una epidemia letale , che sta decimando la popolazione, mentre il resto del pianeta \u00e8 sconvolto da una crisi economica come mai prima d'ora. I governi continuano a cadere e i poteri temporali delle nazioni sono sempre pi\u00f9 deboli. A complicare la situazione un nuovo nemico, una potenza antica ed ancestrale, risalente alla civilt\u00e0 di Aztlan (Atlantide), \u00e8 pronta a scatenare un nuovo distruttivo conflitto durante il quale la Terra sar\u00e0 sconvolta da un cataclisma che ridisegner\u00e0 i continenti provocando immense devastazioni. L'Impero d'Occidente si trova cos\u00ec alle prese con la sua crisi pi\u00f9 grave, costretto a combattere per la supremazia sul pianeta."}
{"id": "649547", "revid": "1654832", "url": "https://it.wikipedia.org/wiki?curid=649547", "title": "Francesca Comencini", "text": "Biografia.\nFiglia di Luigi e sorella di Paola e Cristina Comencini, si iscrive alla Facolt\u00e0 di Filosofia per poi abbandonarla nel 1982. Nello stesso anno si trasferisce in Francia, dove incontra il produttore Daniel Toscan du Plantier, suo futuro marito. Qui dirige il suo primo film, basato sulla storia di due giovani tossicodipendenti, dal titolo \"Pianoforte\", vincitore del Premio De Sica al Festival del Cinema di Venezia. Successivamente collabora con il padre Luigi alla stesura della sceneggiatura per \"Un ragazzo di Calabria\", prima di dirigere \"La luce del lago\" (1988). In seguito impronter\u00e0 i suoi film su uno stile il pi\u00f9 possibile documentaristico, dirigendo anche veri e propri documentari come \"Elsa Morante\" (1995), e \"Shakespeare a Palermo\" (1997), basato sulla messa in scena di un'opera teatrale di Carlo Cecchi, \"Carlo Giuliani, ragazzo\" (2002), basato sui fatti del G8 di Genova, presentato fuori concorso, in selezione ufficiale del festival di Cannes e \"In fabbrica\" (2007). Tra altri suoi film di finzione ricordiamo \"Le parole di mio padre\" (2001), \"Mi piace lavorare (Mobbing)\", presentato alla sezione Panorama del festival di Berlino2004 e vincitore del premio ecumenico nello stesso festival, e \"Lo spazio bianco\" (2009), presentato in concorso alla Mostra del Cinema di Venezia \"Un giorno speciale\" nel 2012 presentato in concorso alla Mostra del Cinema di Venezia.\nNel 2014, assieme a Stefano Sollima e Claudio Cupellini, realizza \"Gomorra - La serie\", trasposizione televisiva dell'omonimo romanzo di Roberto Saviano.\nNel 2015, cura la drammaturgia e la regia dello spettacolo \"Tante facce nella memoria\", basato sui racconti di sei donne romane raccolti da Alessandro Portelli sull'eccidio delle Fosse Ardeatine."}
{"id": "649548", "revid": "599013", "url": "https://it.wikipedia.org/wiki?curid=649548", "title": "Dennis G\u00e0bor", "text": ""}
{"id": "649550", "revid": "300067", "url": "https://it.wikipedia.org/wiki?curid=649550", "title": "Ginnastica ai Giochi della II Olimpiade", "text": "La ginnastica alla II Olimpiade fu rappresentata da un evento."}
{"id": "649562", "revid": "48040", "url": "https://it.wikipedia.org/wiki?curid=649562", "title": "V\u00edkingur Reykjav\u00edk", "text": ""}
{"id": "649564", "revid": "6923", "url": "https://it.wikipedia.org/wiki?curid=649564", "title": "Automobili Turismo e Sport", "text": "La Automobili Turismo e Sport (ATS) \u00e8 una casa automobilistica italiana attiva tra il 1962 e il 1965.\nInoltre, \u00e8 stata un costruttore automobilistico di Formula 1 con sede a Bologna.\nFondata da Giorgio Billi con Carlo Chiti, Romolo Tavoni e Giotto Bizzarrini, costitu\u00ec un tentativo di opporre una concorrente italiana alla Scuderia Ferrari, tanto che la prima vettura prodotta (denominata \"Tipo 100\") disponeva di un motore costruito in proprio. La ATS trov\u00f2 il sostegno finanziario da parte di Giovanni Volpi, ricco imprenditore veneziano proprietario della Scuderia Serenissima.\nStoria.\nCompetizioni.\nLa Tipo 100 era dotata di propulsore V8 da 190 CV da 1,5 litri con due alberi a camme. Questo motore veniva gestito da un cambio Colotti a sei rapporti ed aveva un telaio del tipo spaceframe. Le sospensioni erano a doppi bracci trasversali a tutto tondo con molle elicoidali.\nEsord\u00ec nel 1963 al Gran Premio del Belgio con Phil Hill e Giancarlo Baghetti: entrambi si ritirarono per problemi alla trasmissione dopo essere partiti dal fondo dello schieramento. Negli altri Gran Premi le ATS non ottennero risultati significativi. Addirittura nel Gran Premio d'Italia Hill termin\u00f2 undicesimo a 7 giri dal vincitore Jim Clark; Baghetti fin\u00ec 15\u00ba e ultimo a 23 giri. Al termine della stagione il sogno di un'altra scuderia italiana competitiva svan\u00ec.\nNel 1964 Vic Derrington e Alf Francis iscrissero una vettura ATS al Gran Premio d'Italia con il pilota portoghese M\u00e1rio de Ara\u00fajo Cabral, che per\u00f2 non concluse la gara.\nVetture stradali.\nIl marchio ATS \u00e8 stato impiegato anche per una coup\u00e9 stradale costruita in due versioni, progettata da Chiti e Bizzarrini e disegnata da Franco Scaglione: la \"GT\" con carrozzeria in acciaio e motore V8 di 2,5 litri accreditato di 210 CV e la \"GTS\", versione alleggerita con peso di soli 750\u00a0kg grazie alla carrozzeria in alluminio che vedeva la potenza dello stesso motore portata a 245 CV. Per entrambe le versioni, il telaio era in tubi e travi, uniti mediante saldatura. La \"GT\", prodotta come la \"Tipo 100\" per contrastare la Ferrari, non ebbe il successo sperato: nonostante la sua linea accattivante che ottenne molti consensi e le sue qualit\u00e0 dinamiche, a causa della sua scarsa affidabilit\u00e0 meccanica e del ritiro degli investimenti riposti su di essa, fu costruita in appena 12 esemplari.\nLa riproposizione del marchio.\nCome in altri casi nel settore automobilistico, 50 anni dopo, nel 2012, si \u00e8 assistito alla riproposizione del semplice marchio da parte di una nuova azienda, tra l'altro non senza diatribe legali su chi fosse il detentore legale dei diritti d'uso.\nNel 2012 \u00e8 stata presentata la Sport 1000. Si tratta di una vettura sport prototipo pensata per i track-day ma omologata per la strada. Pesante circa 400\u00a0kg \u00e8 predisposta per l'utilizzo di motori 4 cilindri in linea anche di derivazione motociclistica.\nATS tent\u00f2 di presentare un piano di acquisizione per il marchio De Tomaso, ma senza successo. Nel 2016 \u00e8 arrivata sul mercato la Sport Dieci, versione migliorata della 1000.\nNel frattempo, nel 2015, \u00e8 stata presentata al Top Marques di Monaco una maquette denominata 2500 GT, in onore dell'originale del 1963. A essa fa seguito nel 2017 la ATS GT; si tratta di una vettura da collezione con telaio in carbonio prodotta in soli 12 esemplari a circa un milione di euro l'uno. Disegnata da Emanuele Bomboi, \u00e8 dotata di un V8 3.8 litri capace di erogare tra i 700 e gli 800 Cv, unito ad un cambio sette marce a doppia frizione."}
{"id": "649574", "revid": "709565", "url": "https://it.wikipedia.org/wiki?curid=649574", "title": "Quelli di Parma", "text": "Quelli di Parma \u00e8 una serie di strisce a fumetti create da Leo Ortolani (autore del pi\u00f9 famoso Rat-Man) per la Gazzetta di Parma.\nStoria editoriale.\nSono state pubblicate quasi quotidianamente dal 1993 al 1997. Successivamente sono state raccolte in volume edito dalle Edizioni Bande Dessin\u00e9e nel novembre 1997.\nLe strisce sono state ristampate sulla rivista \"Rat-Man Collection\" a partire dal n. 76 del gennaio 2010 fino al n. 113 del marzo 2016."}
{"id": "649579", "revid": "71155", "url": "https://it.wikipedia.org/wiki?curid=649579", "title": "Pi - Il teorma del delirio", "text": ""}
{"id": "649582", "revid": "12149289", "url": "https://it.wikipedia.org/wiki?curid=649582", "title": "Artadavasde II", "text": ""}
{"id": "649592", "revid": "599013", "url": "https://it.wikipedia.org/wiki?curid=649592", "title": "Gustave Sandras", "text": "Gli esercizi combinati furono l'unico evento di ginnastica che si disput\u00f2 alle Olimpiadi di Parigi del 1900. Vi presero 134 concorrenti, in larga parte francesi; gli stranieri in gara furono 25. Sandras si classific\u00f2 al primo posto con 302 punti. La vittoria nel corcorso olimpico gli valse il titolo di campione del mondo, la medaglia d'oro e una statuetta in bronzo rappresentante Atalanta nel momento in cui si ferma per raccogliere la mela d'oro gettata da Ippomene."}
{"id": "649594", "revid": "599013", "url": "https://it.wikipedia.org/wiki?curid=649594", "title": "Poetry slam", "text": "Il Poetry Slam \u00e8 una competizione in cui i poeti recitano i loro versi, gareggiano fra loro e vengono valutati da una giuria composta da cinque elementi estratti a sorte tra il pubblico. La competizione \u00e8 diretta dall'\"Emcee\" (Master of Cerimony). \u00c8 una produzione artistica che nasce dalla strada (come il rap ai suoi inizi) e crea un legame tra scrittura e \"performance\", realizzata con grande economia di mezzi. \u00c8 una forma poetica popolare, declamatoria, praticata nei luoghi pubblici (in particolare pub, bar, circoli, teatri o altri luoghi associativi) e che spesso si avvale di una recitazione a ritmo serrato.\nStoria.\nLo slam nasce nel 1984 quando Marc Smith, operaio nei cantieri e poeta, organizza una serie di incontri di lettura a voce alta in un jazz club di Chicago, il \"Get Me High Lounge\". Il suo intento \u00e8 quello di portare del nuovo nella scena poetica, facendo partecipare il pubblico sul palcoscenico. Nel 1986, Smith incontra Dave Jemilo, proprietario del \"Green Mill Cocktail Lounge\" (un jazz-club di Chicago in cui era solito rifugiarsi Al Capone) e gli propone di organizzare ogni settimana, il luned\u00ec sera, una competizione di poesia. La proposta viene accettata, cos\u00ec, il 20 luglio dello stesso anno, nasce il primo poetry slam.\nMolto presto l'idea viene copiata in molte altre citt\u00e0 degli Stati Uniti, tra cui le metropoli di New York e San Francisco. Nel 2002, a Minneapolis, cinquantasei squadre di poeti-slam si sono presentate ad una competizione/concorso di 5 giorni. Al giorno d'oggi, il poetry slam \u00e8 diventato una forma d'arte internazionale ed \u00e8 presente, oltre che negli Stati Uniti, anche in Europa (tra gli altri, in Germania, nei Paesi Bassi, in Gran Bretagna, in Francia e in Italia). In Europa \u00e8 soprattutto Grand Corps Malade con l'album \"Midi20\" a far conoscere lo slam al grande pubblico.\nIl primo slam italiano viene organizzato il 21 marzo 2001 all'interno del Festival Romapoesia da Lello Voce \u2013 fondatore della rivista Baldus e del Gruppo '93 \u2013 che organizza nel 2002 durante Big Torino 2002 al Museo nazionale del cinema nella Mole Antonelliana uno Slam Internazionale in cinque lingue diverse. Il 30 novembre 2013 viene fondata la LIPS Lega Italiana Poetry Slam nell\u2019ambito del Trieste International Poetry Slam.\nPoetry Slam o Slam Poetry?\nSi dice \u201cPoetry Slam\u201d riferendosi allo slam in quanto format, gara, fenomeno, movimento, rito. Nel parlato, la Poetry Slam \u00e8 la definizione omnicomprensiva, o quasi, per eccellenza.\nSi dice \u201cSlam Poetry\u201d invece quando ci si riferisce a tutti i generi di poesia, tipicamente performati durante i Poetry Slam, riconducibili genericamente alla Spoken word, ovvero alla poesia detta ad alta voce senza l\u2019impiego di musica: tra i generi pi\u00f9 proposti negli Slam spiccano la spoken word politica, autobiografica, sentimentale e drammatica, la stand-up poetry, la rap poetry, la poetry live, il teatropoesia, e tante altre forme di ibridazione tra le arti.\nAttenzione quindi: la \u201cSlam Poetry\u201d, non corrisponde n\u00e9 a un genere preciso, n\u00e9 a una forma precisa, n\u00e9 a una specifica disciplina di poesia performativa. In sostanza, la Slam Poetry \u00e8 la Spoken word proposta in gara nei Poetry Slam.\nRegole.\nLe regole dei \"poetry slam\" sono:\nRiconoscimenti internazionali.\nA livello europeo, ogni anno si svolge l'\"European Poetry Slam Championship\" (o European Slampionship).\nOgni anno si svolge inoltre la Coppa del Mondo di Poetry Slam (\"Coupe du Monde de Slam,\" organizzata in Francia). Nel 2021, per la prima volta l'Italia vince la Coppa del Mondo di Poetry Slam, rappresentata dall'artista performativo, scrittore, poeta e rapper Giuliano Logos, membro del collettivo artistico WOW - Incendi Spontanei.\nCircuiti e campionati nazionali.\nAi campionati internazionali prendono parte rappresentanti dei singoli circuiti e campionati nazionali."}
{"id": "649595", "revid": "228587", "url": "https://it.wikipedia.org/wiki?curid=649595", "title": "Slam", "text": ""}
{"id": "649597", "revid": "125594760", "url": "https://it.wikipedia.org/wiki?curid=649597", "title": "Classe di ferro", "text": "Classe di ferro \u00e8 una serie televisiva italiana di 24 puntate trasmessa da Italia 1 e incentrata su alcuni giovani durante il servizio militare di leva in Italia. A differenza di altri telefilm o film incentrati del genere ottenne la collaborazione dell'Esercito Italiano cosa che ha permesso una maggiore verosimiglianza. \nProduzione e trasmissione.\nLa prima stagione \u00e8 stata prodotta nel periodo ottobre 1988-agosto 1989 e trasmessa il venerd\u00ec dal 6 ottobre al 22 dicembre 1989, la seconda nel periodo aprile-dicembre 1991 con il titolo \"Classe di ferro 2\", in onda il gioved\u00ec, dal 10 ottobre al 26 dicembre 1991. L'idea di una terza serie (sulla vita dei militari dopo la naja) fu scartata a favore di una serie poliziesca intitolata \"Quelli della speciale\" diretta sempre da Corbucci che mantenne quasi intatto il cast di \"Classe di ferro\" (ad eccezione di Paolo Sassanelli e Massimo Reale).\nLa sigla della trasmissione (\"Asso\") era cantata da Jovanotti. La sigla della seconda serie (\"Helena\") era invece cantata da Adriano Pappalardo.\nAmbientazione.\nLe scene all'interno della caserma vennero girate alla Scuola del Genio - Cecchignola Roma.\nLe scene all\u2019esterno sono state girate a Bracciano e Civita Castellana.\nTrama.\nLe vicende di un gruppo eterogeneo di ragazzi di tutta Italia, giunti in una caserma del nord-est per svolgere il servizio militare.\nFra scherzi goliardici e goffi tentativi per conquistare qualche bella ragazza, al fine di rendere l'obbligo della leva pi\u00f9 sopportabile, la vita in caserma scorre tranquilla e fra le reclute si rafforza l'amicizia."}
{"id": "649607", "revid": "599013", "url": "https://it.wikipedia.org/wiki?curid=649607", "title": "Vladimir Jugovi\u0107", "text": "Carriera.\nClub.\nCrebbe sportivamente nella di Belgrado con cui tra il 1991 e il 1992 vinse due campionati, una Coppa dei Campioni e una Coppa Intercontinentale (venendo nominato miglior giocatore di quest'ultima manifestazione, dopo aver segnato una decisiva doppietta contro i cileni del ). Arriv\u00f2 in Italia nel 1992, acquistato dalla allenata dallo svedese Sven-G\u00f6ran Eriksson. Nella prima stagione il centrocampista jugoslavo mise a segno 9 reti in campionato, rivelandosi uno dei migliori stranieri approdati in Serie A in quel periodo.\nDopo tre stagioni in maglia blucerchiata, con la quale vinse la Coppa Italia 1993-1994, si trasfer\u00ec alla , che pag\u00f2 il suo cartellino 8 miliardi di lire. Con la squadra piemontese conquist\u00f2 uno scudetto, una Supercoppa italiana, la seconda Champions League della carriera (vinta nella finale giocata a Roma contro l', grazie al suo gol decisivo nell'epilogo ai rigori), un'altra Intercontinentale e una Supercoppa UEFA.\nNel 1997 fu acquistato dalla , dove rimase una sola stagione, raggiunse la finale di Coppa UEFA, persa a Parigi contro l', e vinse la sua seconda Coppa Italia: nella doppia finale contro il , in cui segn\u00f2 anche una rete nel 3-1 della gara di ritorno. L'anno successivo si trasfer\u00ec in Spagna acquistato dell', rimanendovi una sola stagione. In seguito, ritorn\u00f2 in Italia per militare nell'.\nNel 2001 venne ingaggiato dal ed esord\u00ec nel campionato francese. Concluse la sua carriera agonistica giocando prima nell'Admira Wacker e infine nell'LR Ahlen, congedandosi dal calcio giocato nel 2005.\nNazionale.\nDebutt\u00f2 con la nazionale jugoslava l'8 agosto 1991, nella partita contro la . In seguito, con la Jugoslavia (solo Serbia-Montenegro), partecip\u00f2 al in Francia e al in Belgio e Paesi Bassi, totalizzando 4 presenze in ciascun torneo.\nDopo il ritiro.\nLavora come opinionista sportivo per alcune televisioni, anche del suo paese. Si occupa inoltre di scouting per giovani leve serbe, oltre a intraprendere la carriera di procuratore sportivo."}
{"id": "649628", "revid": "337", "url": "https://it.wikipedia.org/wiki?curid=649628", "title": "Paul-Henry Thiry barone d'Holbach", "text": ""}
{"id": "649631", "revid": "104813874", "url": "https://it.wikipedia.org/wiki?curid=649631", "title": "Riccardo Guarino", "text": "Alunno dell'Almo Collegio Borromeo, si \u00e8 laureato in Scienze Naturali nel 1994 presso l'Universit\u00e0 di Pavia. Master in Gestione e Controllo dell'Ambiente presso la Scuola Superiore Sant'Anna di Pisa. Dal 1998 \u00e8 dottore di ricerca in Scienze Ambientali per una ricerca su flora e vegetazione dei Monti Peloritani svolta presso il Dipartimento di Botanica dell'Universit\u00e0 degli Studi di Catania. Dal 2002 al 2005 \u00e8 stato Assegnista di Ricerca presso il Dipartimento di Scienze Botaniche dell'Universit\u00e0 di Cagliari.\nLe sue ricerche vertono sull'ecologia, fitogeografia e vegetazione dei territori mediterranei, prealpini ed alpini. Ha ideato, in collaborazione con Sandro Pignatti e Marco La Rosa, chiavi politomiche interattive per la determinazione delle specie della Flora d'Italia."}
{"id": "649639", "revid": "287204", "url": "https://it.wikipedia.org/wiki?curid=649639", "title": "Vladimir Jugovic", "text": ""}
{"id": "649647", "revid": "1543377", "url": "https://it.wikipedia.org/wiki?curid=649647", "title": "Humberto Tozzi", "text": "Carriera.\nGli esordi in Brasile e la carriera internazionale.\nD\u00e0 i primi calci nel Coqueiros Futebol Clube, di S\u00e3o Jo\u00e3o de Meriti, per poi passare al S\u00e3o Crist\u00f3v\u00e3o di Rio de Janeiro. Fattosi notare per la sua abilit\u00e0, a soli diciotto anni \u00e8 convocato nella nazionale olimpica per le Olimpiadi di Helsinki. Tra i suoi compagni di squadra, i futuri campioni del mondo Z\u00f3zimo e Vav\u00e1. Humberto gioca tutte e tre le partite, segnando due reti. In Brasile-Olanda 5-1, segna la prima rete del Brasile nella storia delle Olimpiadi. La squadra, tuttavia, \u00e8 eliminata nei quarti di finale dalla Germania Ovest, per 4-2 ai tempi supplementari.\nRientrato in patria, segna 10 reti con il S\u00e3o Crist\u00f3v\u00e3o nel campionato carioca del 1952. Ceduto al Palmeiras, l'anno successivo, vince la classifica dei cannonieri del Campionato Paulista di calcio con 22 gol.\nEsordisce nella nazionale maggiore a Santiago contro il Cile, il 28 febbraio 1954 (vittoria per 2-0). Dopo aver disputato, senza segnare, il torneo di qualificazione, \u00e8 convocato per la Coppa del Mondo del 1954, in Svizzera. Al mondiale, Humberto \u00e8 schierato soltanto nella partita ad eliminazione diretta, nei quarti di finale, contro l'Ungheria di Ferenc Pusk\u00e1s. Il Brasile \u00e8 eliminato per 4-2 e Humberto viene espulso al 79', sul 3-2.\nNel 1954, vince ancora la classifica dei cannonieri del Campionato Paulista con 36 gol. L'anno successivo, disputa un campionato con il Palmeiras, senza primeggiare, ma viene schierato ancora due volte con la nazionale maggiore e, il 17 novembre 1955, contro il Paraguay, segna il suo unico gol in sette partite.\nIn Italia.\nLa Lazio lo acquista dal Palmeiras nella stagione 1956-1957 riuscendo a tesserarlo come oriundo (era di origini romane) dopo una feroce contrapposizione con la federazione. In campo si dimostra attaccante dai grandi mezzi e dall'innato fiuto del gol, ma si rivela per\u00f2 un giocatore ingestibile, sia in campo che fuori, poco incline alla disciplina.\nRiesce comunque ad essere protagonista per quattro stagioni, con il vertice toccato nel 1958 con la conquista della Coppa Italia dove realizza la bellezza di 11 reti nelle 9 partite disputate che gli permettono di divenire capocannoniere del torneo.\nTorna in Brasile alla fine della stagione 1959-60, dopo aver rinunciato ad un contratto di 36 milioni stipulato ad inizio stagione con la societ\u00e0 biancoceleste e rifiutato il trasferimento al . Il suo bilancio con la Lazio \u00e8 di 103 partite disputate (92 in Campionato e 11 in Coppa Italia) e di 45 reti (32 in serie A, 13 in Coppa).\nRientro in Brasile.\nTornato a giocare con il Palmeiras, vince la Ta\u00e7a Brasil del 1960, allora equivalente al Campionato brasiliano di calcio. Ci\u00f2 gli consente di poter disputare la Copa Libertadores del 1961, dove il Palmeiras perde una combattutissima doppia finale con il Pe\u00f1arol di Montevideo.\nGioca ancora nell'Olaria, nella Fluminense e nel Portuguesa.\nMuore per un attacco cardiaco, il 17 aprile 1980, a soli 46 anni.\nL'omaggio.\nAl termine della stagione 1994-95 la Lazio, impegnata in una tourn\u00e9e in sudamerica, disputa una partita commemorativa contro la squadra brasiliana del Guarani dove viene messo in palio un trofeo denominato \"Humberto Tozzi\". L'incontro si conclude con la vittoria dei Laziali per 3-2 con doppietta di Gigi Casiraghi e gol di Fuser."}
{"id": "649656", "revid": "2024494", "url": "https://it.wikipedia.org/wiki?curid=649656", "title": "Marmo cipollino", "text": "Il marmo cipollino \u00e8 una variet\u00e0 di marmo utilizzata dai Romani. Il nome moderno corrisponde in latino al \"marmor carystium\" (ossia \"marmo di Karystos\").\nVeniva estratto in numerose cave situate sulla costa sud-occidentale dell'isola di Eubea, in Grecia, tra le attuali citt\u00e0 di Styra e Karystos. Alcune di queste cave antiche conservano fronti di estrazione lunghi oltre 100 m.\nSi tratta di un marmo con fondo bianco-verdastro, percorso da fitte nervature ondulate di colore verde, tendente al bluastro e percorso da spessi strati di mica. Il colore del fondo e delle venature tende a scurirsi a seconda della collocazione geografica della cava di origine da sud verso nord.\nDal punto di vista petrografico \u00e8 una roccia metamorfica, marmo cristallino saccaroide (cristalli tra i 0,2 e i 0,6 mm), con venature colorate dall'epidoto e dalla clorite.\nUtilizzato gi\u00e0 dai Greci, fu importato a Roma a partire dal I secolo a.C. Plinio il Vecchio, nella sua \"Naturalis Historia\", racconta che colonne di questo marmo ornavano a Roma la casa del cavaliere Claudio Mamurra, che era stato \"praefectus fabrum\" (prefetto degli ingegneri) di Cesare in Gallia. Le cave divennero quindi di propriet\u00e0 imperiale e il marmo cipollino si diffuse in tutte le citt\u00e0 dell'impero. L'estrazione e l'utilizzo continuarono ampiamente ancora nel V secolo, in et\u00e0 bizantina.\nFu impiegato soprattutto per fusti di colonne, anche di grandi dimensioni e prevalentemente lisce (un esempio sono le colonne del pronao del tempio di Antonino e Faustina nel Foro Romano a Roma). Si conoscono anche sculture, come la figura del coccodrillo, che decorava lo specchio d'acqua del \"Canopo\" di Villa Adriana a Tivoli e venne realizzata in questo materiale per imitare il naturale colore delle scaglie dell'animale.\nCave di variet\u00e0 di marmi di apparenza simile esistono anche nella penisola iberica (cave di Anasol), sulle Alpi Apuane, nella Grecia nord-orientale e in Serbia."}
{"id": "649670", "revid": "287204", "url": "https://it.wikipedia.org/wiki?curid=649670", "title": "Accumulatore nichel-cadmio", "text": "La pila nota come accumulatore nichel-cadmio (comunemente abbreviata NiCd) \u00e8 un tipo molto popolare di batteria ricaricabile, usato spesso in apparecchi portatili dell'elettronica di consumo e in giocattoli, che impiega i metalli nichel (Ni) e cadmio (Cd) come reagenti chimici. L'abbreviazione NiCad \u00e8 un marchio registrato della SAFT Corporation e non dovrebbe essere utilizzato per riferirsi genericamente alle batterie nichel-cadmio. Spesso vengono impiegate come un rimpiazzo delle \"celle primarie\", come batterie per l'alto carico (heavy duty) oppure per sostituire le batterie alcaline, che sono spesso disponibili in molte delle stesse misure delle pile standard.\nIntroduzione.\nGrazie al buon rapporto peso energia rispetto alle batterie basate sulla tecnologia al piombo e alla buona durata, le batterie al nichel-cadmio di maggior capacit\u00e0 con un elettrolita umido sono usate per le macchine elettriche e come batterie per il motore d'avviamento per gli aerei.\nLe pile al nichel-cadmio hanno una tensione nominale di 1,2 V, pi\u00f9 bassa degli 1,5 V delle pile alcaline o allo Zinco-Carbone, di conseguenza non sono adatte per rimpiazzarle in tutti gli utilizzi, nonostante, a differenza di queste, le NiCd mantengono una tensione pi\u00f9 costante durante il loro ciclo utile: dato che molti dispositivi elettronici sono progettati per operare correttamente in condizioni di carica intermedia, anche per valori inferiori a 0,9 V per cella, la tensione di 1,2 V per cella offerto dalle NiCd \u00e8 pi\u00f9 che sufficiente.Da notare come il quasi costante livello di tensione delle NiCd durante l'esercizio renda pi\u00f9 complessa la rilevazione del loro esaurimento, tema affrontato con circuiti di rilevazione pi\u00f9 sofisticati negli apparecchi utilizzatori.&lt;br&gt;Nonostante quindi il valore nominale pi\u00f9 basso ed il requisito di scarica completa prima di una successiva ricarica, le celle NiCd sono attualmente la scelta migliore nelle applicazioni che richiedono alte correnti: grazie alla significativamente bassa resistenza in serie, esse possono erogare alte correnti di spunto che le rendono adatte ai motori di modelli radiocomandati (aerei, navi, auto) nonch\u00e9 dispositivi wireless e flash fotografici.\nOltre agli elementi singoli da 1,2 V, sono ampiamente disponibili \"pacchetti\" di elementi connessi in serie da complessivi 7,2, 9,6 e 12 V con confezionamento unificato come le pile comuni. Ad esempio la batteria \"transistor\" da 9 V pu\u00f2 essere rimpiazzata da una analoga NiCd da 8,4 V .\nStoria.\nNel 1899, lo svedese Waldemar Jungner cre\u00f2 la prima pila al nichel-cadmio. In quel periodo, le uniche competitrici dirette erano le batterie al piombo. Anche le prime batterie al nickel-cadmio erano fisicamente e chimicamente robuste, ma con le prime piccole migliorie ai prototipi, la densit\u00e0 energetica aument\u00f2 rapidamente di circa il 50%, che in prospettiva prometteva molto di pi\u00f9 delle classiche batterie acide.\nNel 1910, fu costituita una societ\u00e0 per produrre batterie industriali al nickel-cadmio in Svezia. La prima produzione negli Stati Uniti inizi\u00f2 nel 1946. Da allora le batterie divennero \"tascabili\", costituite da un involucro di metallo contenente delle lamine di nichel e cadmio. Verso la met\u00e0 del XX secolo, questo genere di batterie \u00e8 divenuto molto popolare. Le lamine sono create fondendo la polvere di nichel ad una temperatura ben al di sotto del punto di fusione, ma usando al contrario pressioni molto elevate. Queste lamine hanno circa l'80% di porosit\u00e0.Vengono poi caricate elettricamente (sia positivamente che negativamente) immergendole in nickel e cadmio attivi. Di solito questo genere di piastre sono molto pi\u00f9 sottili degli involucri delle batterie classiche, permettendo una maggiore superficie reattiva per unit\u00e0 di volume, per raggiungere correnti pi\u00f9 elevate rispetto alle batterie classiche delle stesse dimensioni. In generale, maggiore \u00e8 la superficie dei materiali reattivi in una batteria, minore \u00e8 la resistenza interna. Negli ultimi decenni, questo fatto ha permesso di creare batterie al nickel-cadmio con resistenze interne basse tanto quanto quelle delle pile alcaline. Oggi, tutti i consumatori di pile al nichel-cadmio, preferiscono la struttura cosiddetta \"jelly-roll\". Come si pu\u00f2 intuire, la forma cilindrica permette di supportare diverse disposizioni degli anodi e dei catodi, dando maggior versatilit\u00e0 commerciale al prodotto.\nLe migliorie tecnologiche e produttive delle batterie introdotte nella seconda met\u00e0 del XX secolo, le hanno rese estremamente economiche in fase produttiva. Parallelamente sono aumentati anche i prodotti alimentati a batteria. Dal 2000, sono state prodotte circa 1,5 miliardi di batterie al nickel cadmio ogni anno. Nonostante le batterie Ni-Cd non verranno mai impiegate nei settori in cui le batterie alcaline dominano sin dal 1990, una fetta sorprendente di mercato investe sempre di pi\u00f9 nella produzione di apparecchiature che supportano le pile ricaricabili. Recentemente, tuttavia, le batterie ricaricabili al nichel metallo idruro o agli ioni di litio sono diventate commercialmente molto pi\u00f9 economiche, seppur ancora pi\u00f9 costose di quelle al nichel cadmio. Laddove per\u00f2 si necessit\u00e0 di densit\u00e0 di energia elevate, questi tipi di batterie sono preferibili alle Ni-Cd, in particolar modo per quelle apparecchiature in cui il prezzo della batteria non \u00e8 comparabile a quello del dispositivo stesso (i.e. un telefonino)\nDimensione, capacit\u00e0 e gamma di pacchetti.\nOgni pila \u00e8 nominalmente di 1,2 V (a vuoto e a piena carica arrivano a circa 1,25\u00f71,35 V), perci\u00f2 una batteria di 10 pile in serie ha nominalmente 12 V (a piena carica sono 12,5\u00f713,5 V).\nLe batterie al NiCd hanno la possibilit\u00e0 di cominciare a funzionare (negli abituali circuiti elettrici a 12 V) con 11 pile a 13,2 V nominale (13,75\u00f714,85 V a vuoto) oppure (verso la fine della loro scarica) come 12 pile, che forniscono 14,4 V (a vuoto sono circa 15,0-16,2 V). La spiegazione dell'utilit\u00e0 di questa cosa \u00e8 che nelle applicazioni pratiche pi\u00f9 diffuse servono poco pi\u00f9 di 12 V, e che si pu\u00f2 diminuire la tensione (con un certo range di tolleranza) applicando una resistenza variabile che causa una caduta di tensione.\nLe pile NiCd destinate al consumo su grande scala sono disponibili in formati standard passando dal pi\u00f9 piccolo \u201cAAA\u201d fino al tipo \u201cD\u201d ed anche ai modelli da 9 V. Possono essere costruiti in modelli a batteria da 10, 11 o 12 pile in serie, invece della unica pila presente nel modello standard. Versioni industriali immerse in un materiale inerte sono disponibili in dimensioni con capacit\u00e0 di 12,5 Ah, 25 Ah, 100 Ah, e anche di pi\u00f9.\nCampo massimo di carica.\nUn ruolo importante consiste nella possibilit\u00e0 di ricaricare una batteria di alta qualit\u00e0 NiCd con una corrente pari all'80% della capacit\u00e0 della batteria stessa (p.es. una AA NiCd di buona qualit\u00e0 ha una capacit\u00e0 pari a 0,9 Ah e richiede circa quarantacinque minuti per essere ricaricata fino a 1,26 V).\nMassimo fattore di scarica.\nPer batterie AA comuni circa 18 A, per batterie C circa 22 A e per batterie D circa 35 A\nApplicazioni tipiche.\nElettronica portatile, calcolatori, radio e giocattoli.\nManutenzione.\nLe batterie NiCd, a una temperatura media di 25 \u00b0C, si scaricano autonomamente del 5% ogni mese. Pertanto frequentemente occorre ricaricarle ex novo. Non sovraccaricare, poich\u00e9 l'eccessivo surriscaldamento danneggia la batteria. Se la batteria non \u00e8 utilizzata per almeno un mese, spesso \u00e8 necessario ricaricarla dopo il periodo di inutilizzo.\nCondizioni di carica.\nLe batterie NiCd di alta qualit\u00e0 hanno un sistema termico di isolamento con il quale interrompono la carica se la temperatura \u00e8 troppo elevata. Inoltre se una NiCd viene caricata mentre \u00e8 ancora calda a seguito dell'utilizzo, non raggiunger\u00e0 la sua massima carica. In questi casi \u00e8 utile lasciare la batteria a riposo a temperatura ambiente per essere caricata in seguito.\nChimica.\nLe batterie NiCd contengono un elettrodo positivo di ossido di nichel nero e nichel metallo , un elettrodo negativo di idrossido di cadmio, un separatore e un elettrolita alcalino. Le batterie NiCd di solito hanno un contenitore di metallo con una placca sigillante con una valvola di sicurezza auto-sigillante. Gli elettrodi, isolati da ogni altra cosa tramite il separatore, sono arrotolati a spirale dentro al contenitore.\nLa reazione chimica che avviene in una batteria NiCd \u00e8:\nformula_1\nQuesta reazione va da sinistra a destra quando la batteria viene scaricata e da destra a sinistra quando viene ricaricata. L'elettrolita alcalino (di solito KOH) non viene consumato in questa reazione.\nQuando Jungner costru\u00ec le prime batterie nickel-cadmio, us\u00f2 l'ossido di nickel nel catodo e ferro e cadmio nell'anodo. Non molto dopo iniziarono ad essere impiegati cadmio puro e idrossido di nichel. Fino al 1960 circa, la reazione nelle batterie al nickel-cadmio non era ancora totalmente chiara.C'erano numerosi aspetti da conoscere a fondo, come ad esempio i prodotti della reazione. Il dibattito fu definitivamente risolto dalla spettrometria.\nUn'altra innovazione importante alla base delle pile NiCd fu l'aggiunta di idrossido di litio all'elettrolita idrossido di potassio. Si credeva in questo modo di poter rendere le batterie pi\u00f9 resistenti, prolungando quindi la vita media delle batterie. Tuttavia la batteria al nickel-cadmio nella sua forma moderna \u00e8 estremamente resistente di per s\u00e9, pertanto questa pratica \u00e8 stata abbandonata.\nIl sovraccaricamento fa ormai parte della progettazione stessa delle pile. Nel caso delle NiCd, ci sono due possibili effetti del sovraccaricamento. Se l'anodo \u00e8 sovraccaricato, si produce idrogeno; se il catodo \u00e8 sovraccaricato, si produce ossigeno. Per questo motivo, l'anodo \u00e8 sempre progettato per avere una capacit\u00e0 pi\u00f9 alta del catodo, per evitare il rilascio di idrogeno. Le batterie a nichel-cadmio sono ventilate, con delle valvole che si aprono oltrepassata una certa temperatura interna. Questo meccanismo complesso, non necessario nelle batterie alcaline, contribuisce al loro costo pi\u00f9 elevato.\nLe batterie NiCd contengono cadmio, che \u00e8 un metallo pesante tossico e quindi richiede attenzione speciale durante il suo smaltimento. Negli Stati Uniti infatti, parte del prezzo di una batteria NiCd serve allo smaltimento della stessa alla fine del suo ciclo di vita.\nProblemi con gli accumulatori NiCd.\nEffetto memoria.\nMolti affermano che gli accumulatori NiCd presentano il cosiddetto effetto memoria e che la loro capacit\u00e0 totale di carica diminuisce se vengono ricaricate prima che siano state totalmente scaricate. Il fenomeno apparente \u00e8 che la batteria \"sembra ricordare\" il punto dove la sua ricarica cominci\u00f2 e durante il successivo uso avr\u00e0 una improvvisa caduta nella tensione fornita da quel punto, come se la batteria si fosse scaricata quasi del tutto. In realt\u00e0, a parte quello specifico punto, la capacit\u00e0 della batteria non si \u00e8 ridotta sostanzialmente.\nAlcune apparecchiature elettroniche disegnate per essere alimentate dalle NiCd possono sopportare la riduzione della tensione per un tempo sufficiente a permettere che la tensione ritorni al normale. Invece, se il dispositivo non dovesse avere la capacit\u00e0 di operare attraverso questo periodo di diminuita tensione, e dunque se un apparato che necessita di molta potenza (come un'auto elettrica) non riuscisse ad ottenerla in quel punto, si pu\u00f2 dire anche se in maniera impropria che la batteria abbia subito una riduzione nella sua capacit\u00e0.\nEsiste una controversia riguardo all'esistenza del \"memory effect\", e alla sua criticit\u00e0. Alcuni pensano che rappresenti un modo per promuovere gli accumulatori NiMH, che sembra soffrano molto di meno di questo fenomeno. Molti costruttori di batterie nichel-cadmio negano o tacciono su questo aspetto.\nUn effetto molto simile al precedente \u00e8 il cosiddetto \"lazy battery effect\". Questo effetto \u00e8 il risultato di sovraccaricamenti ripetuti; il sintomo \u00e8 che la batteria sembra essere completamente carica ma si scarica immediatamente dopo un brevissimo periodo di utilizzo. Alcune volte, gran parte della capacit\u00e0 perduta pu\u00f2 essere recuperata attraverso un breve e intenso ciclo di scarica mediante alcuni caricabatterie automatici. Ad ogni modo, se utilizzata correttamente, una batteria NiCd pu\u00f2 essere caricata per pi\u00f9 di 1000 volte prima che la sua capacit\u00e0 complessiva si sia ridotta del 50%.\nCortocircuitazione.\nLe batterie NiCd quando non usate regolarmente tendono a produrre al loro interno, molto prima di quanto dichiarino i produttori, dei dendriti (sottili cristalli conduttori) che causano cortocircuiti e spesso la rottura della pila. Alcune volte i dendriti si possono rimuovere attraverso una forte scarica ad alta tensione alle singole celle della pila, ma una volta che il processo di formazione \u00e8 iniziato difficilmente la pila pu\u00f2 essere manutenuta correttamente.\nPer ridurre questo problema \u00e8 opportuno conservare le batterie scariche.\nConseguenze ambientali.\nIl cadmio, dal momento che \u00e8 un metallo pesante, pu\u00f2 provocare un inquinamento sostanziale, sia quando viene gettato nella discarica di rifiuti sia quando viene incenerito. Per questo, in molti paesi sono vigenti programmi di riciclaggio per incamerare, riprocessare o stoccare in luoghi sicuri le batterie NiCd.\nConfronto con altre batterie.\nLe batterie ricaricabili ad acido sono le pi\u00f9 usate su larga scala (praticamente su tutte le automobili). Tuttavia, hanno una densit\u00e0 di carica molto pi\u00f9 bassa delle NiCd. Nonostante i costi elevati di queste ultime, nei casi in cui problematiche come dimensione e peso risultano essere fondamentali, le NiCd vengono preferite alle altre tipologie.\nLe batterie NiCd hanno una capacit\u00e0 pi\u00f9 bassa delle loro concorrenti principali, le classiche alcaline. Tuttavia la vita media di una NiCd \u00e8 sicuramente pi\u00f9 lunga, dato che la maggior parte delle alcaline non pu\u00f2 essere ricaricata. Negli anni novanta, la Rayovac ha lanciato sul mercato una pila alcalina ricaricabile, la \"Renewal\", che anche se pi\u00f9 costosa, aveva iniziato a rimpiazzare le NiCd. Tuttavia dopo alcuni anni questo prodotto fu abbandonato.\nLe batterie NiMH sono simili alle NiCd, ma molto meno tossiche e dalle capacit\u00e0 pi\u00f9 elevate. Da quando sono state messe in commercio nel 1990, le pile NiMH hanno conquistato una grossa fetta del mercato. Tuttavia, le NiCd hanno tuttora tre principali vantaggi sulle NiMh. Innanzitutto il costo pi\u00f9 basso. In secondo luogo il fattore di scarica automatica, del 20% mensile per le NiCd, del 30% per le NiMh. Infine il fatto che le NiCd mantengono una tensione costante in modo che le apparecchiature possano funzionare correttamente.\nIn futuro, un'altra nuova tecnologia di pile alcaline, le super iron battery, potrebbe prendere il sopravvento. Fino ad oggi, sono stati prodotti solo prototipi funzionanti, ma si pensa che queste batterie avranno una capacit\u00e0 superiore del 50% alle alcaline, e potranno essere ricaricate per pi\u00f9 di 300 volte."}
{"id": "649671", "revid": "1543377", "url": "https://it.wikipedia.org/wiki?curid=649671", "title": "Har Nuur (Zavhan)", "text": "Il lago Har nuur (in mongolo: \u0425\u0430\u0440 \u043d\u0443\u0443\u0440, \"lago nero\") si trova in Mongolia occidentale, nella provincia del Zavhan. Occupa una valle tra i monti Hangaj a est della depressione dei grandi laghi.\nDalla foto della NASA si vede la pesante presenza di dune che penetrano nel bacino indicando la direzione prevalente dei venti della regione."}
{"id": "649681", "revid": "1782831", "url": "https://it.wikipedia.org/wiki?curid=649681", "title": "Knattspyrnudeild \u00cd\u00fer\u00f3ttabandalag Vestmannaeyja", "text": "L'\u00cd\u00fer\u00f3ttabandalag Vestmannaeyja, o pi\u00f9 semplicemente \u00cdBV, \u00e8 una societ\u00e0 calcistica islandese con sede nella citt\u00e0 di Vestmannaeyjar.\nStoria.\nIl club fu fondato nel 1903 e partecip\u00f2 per la prima volta all'\u00darvalsdeild, ovvero alla prima divisione del campionato islandese di calcio, nel 1950, riuscendo a ottenere la prima qualificazione a una coppa europea nel 1969. Nel corso della sua storia ha vinto tre campionati islandesi e cinque Coppe d'Islanda.\nA causa di gravi problemi societari, nel 2006 ha terminato l'\u00darvalsdeil all'ultimo posto, retrocedendo in \"1. Deild\" (il secondo livello islandese). Ritrovato un equilibrio, l'\u00cdBV ha fatto ritorno in massima serie nel 2008.\nCome molti club sportivi islandesi, l'IBV \u00e8 una societ\u00e0 ad azionariato popolare. La principale fonte di sostentamento del club \u00e8 il tradizionale festival musicale estivo \u00dej\u00f3\u00f0h\u00e1t\u00ed\u00f0, che si svolge ogni anno sull'isola di Heimaey (la pi\u00f9 importante dell'arcipelago di Vestamannaeyjar) attirando diverse migliaia di persone. Quasi tutti gli abitanti dell'isola svolgono volontariato gratuito per il festival, i cui proventi originati dalla vendita dei biglietti e dalle altre attivit\u00e0 commerciali legate all'evento sono interamente devoluti all'\u00cdBV. Anche i locali, volontari compresi, pagano il biglietto del festival."}
{"id": "649687", "revid": "4506", "url": "https://it.wikipedia.org/wiki?curid=649687", "title": "Aeroporto London Heathrow", "text": ""}
{"id": "649708", "revid": "7459", "url": "https://it.wikipedia.org/wiki?curid=649708", "title": "Bacino chiuso", "text": ""}
{"id": "649711", "revid": "599013", "url": "https://it.wikipedia.org/wiki?curid=649711", "title": "Yt", "text": ""}
{"id": "649714", "revid": "1543377", "url": "https://it.wikipedia.org/wiki?curid=649714", "title": "Samuel Bing", "text": "Fondatore della galleria d'arte e negozio \"L'Art Nouveau - La Maison Bing\" a Parigi, e della rivista \"Le Japon artistique\", fu un punto di incontro per diversi artisti come Edvard Munch, Auguste Rodin, Henri de Toulouse-Lautrec, Georges-Pierre Seurat e molti altri.\nFu la sua galleria ad ispirare il nome del movimento artistico legato alla Francia dell'epoca, chiamato, appunto, Art Nouveau.\nBiografia.\nNato ad Amburgo, in Germania, da una famiglia benestante, suo padre era decoratore industriale di ceramiche. Specializzatosi sull'arte giapponese, Bing studi\u00f2 prima con suo padre e poi si trasfer\u00ec a Parigi, nel 1854, per lavorare nella societ\u00e0 del padre. Dopo la fine della Guerra Franco-Prussiana, fond\u00f2 una societ\u00e0 per il commercio di opere artistiche, importando principalmente dal Giappone.\nDurante l'Esposizione Universale del 1867, il padiglione di Bing, ricevette un premio speciale. Da quel momento, il mercante inizi\u00f2 a farsi un nome all'interno non solo dell'ambiente commerciale ed espositivo, ma anche in quello artistico.\nArtisti come Henri de Toulouse-Lautrec, Camille Pissarro, Pierre Bonnard, Georges-Pierre Seurat e Edvard Munch, rimasero colpiti dagli oggetti del Giappone antico e moderno, che il collezionista aveva fatto conoscere all'occidente, e ne trassero ispirazione per le loro opere.\nNel 1888, fond\u00f2 la rivista mensile \"Le Japone Artistique\", che divenne un punto di riferimento per artisti, collezionisti e appassionati d'arte, e che diffuse sempre di pi\u00f9 il \"gusto orientale\". In quegli anni, organizz\u00f2 una serie di mostre su rari oggetti artistici del Giappone e divenne, a tutti gli effetti, uno dei maggiori collezionisti di ceramiche e stampe giapponesi.\nDurante un viaggio negli Stati Uniti, nel 1894, commissionatogli dal governo francese per studiare la situazione artistica statunitense, Bing incontr\u00f2 Louis Comfort Tiffany, mastro vetraio, con il quale inizi\u00f2 una collaborazione. Da l\u00ec, continu\u00f2 il suo viaggio per tutta l'Europa, cercando ispirazione ed artisti per le sue mostre. Il risultato del viaggio fu la nascita, a Parigi, della galleria d'arte L'Art Nouveau - La Maison Bing, che, nel dicembre del 1895 ospit\u00f2 una mostra di diversi artisti europei, come Georges Lemmen, \u00c9douard Vuillard, Pierre Bonnard e Toulouse-Lautrec. I lavori in vetro ideati da questi artisti furono eseguiti da Louis Comfort Tiffany, negli Stati Uniti.\nNel 1899 i suoi gioielli furono ospitati a Londra, presso la Grafton Gallery.\nPartecip\u00f2 nuovamente all'Esposizione Universale di Parigi, nel 1900, dove gli oggetti da lui presentati ebbero un grande successo di pubblico e di critica.\nSamuel Bing mor\u00ec a Vaucresson, in Francia, nel 1905. L'anno successivo, a Parigi, si tenne una grande asta per la vendita della maggior parte della sua collezione.\nL'opera.\nCon la sua opera di diffusione dell'arte giapponese, Samuel Bing riusc\u00ec a creare quel gusto, legato alle influenze orientali tipico del periodo. Ispir\u00f2 e influenz\u00f2 la produzione artistica, non solo dei personaggi legati all'Art Nouveau, ma anche dei simbolisti, dei nuovi e dei postimpressionisti e pi\u00f9 tardi, degli Espressionisti. Il suo lavoro form\u00f2 il gusto di una societ\u00e0 e di un periodo storico, il \"gusto orientale\", tanto visibile, non solo nell'arte, ma anche nella vita pi\u00f9 o meno quotidiana, dai vestiti al trucco, dalla musica all'arredamento.\nAmanti delle linee semplici e \"minimaliste\", Bing e gli artisti dell'Art Nouveau si legavano all'idea dell'\"opera d'arte totale\", una produzione artistica che abbattesse l'idea di superiorit\u00e0 di un'arte rispetto ad un'altra e che fondesse in s\u00e9 tutte le arti, anche quelle considerate comunemente \"artigianato\". La destinazione quotidiana degli oggetti artistici, il coabitare di diversi materiali e intenti, elementi presenti in queste opere, superavano la concezione comune di \"artistico\" e stravolgevano il senso intellettuale ed elitario dello stesso termine di arte.\nCon gli artisti dell'Art Nouveau e con l'influenza di collezionisti come Bing, l'arte entr\u00f2 nelle case, divenne oggetto d'uso quotidiano, atto a superare il grigio o, al contrario, l'ostentazione \"pacchiana\" della vita \"comune\". Le semplici ed eleganti linee delle opere prodotte, la perfetta finutura, l'idea artistica e non solo utilitaristica, entr\u00f2, per la prima volta, a far parte della vita di tutti. In questo senso, ogni oggetto, anche il pi\u00f9 comune, si trasform\u00f2 in opera d'arte ospitata nella quotidianit\u00e0 e nella familiarit\u00e0 delle case divenute, in qualche modo, gallerie d'arte.\nCuriosit\u00e0.\nIl vero nome di Bing \u00e8 Siegfried, non Samuel, come per lungo tempo si \u00e8 creduto. L'incomprensione \u00e8 nata dal fatto che Bing si \u00e8 sempre firmato \"S.\": il nome Samuel era solo un'erronea ipotesi. Solo di recente sono stati recuperati e studiati documenti riguardanti Bing prima che arrivasse in Francia, e si \u00e8 scoperto che il suo vero nome \u00e8, appunto, Siegfried."}
{"id": "649720", "revid": "1782831", "url": "https://it.wikipedia.org/wiki?curid=649720", "title": "La scivolosa scarpata", "text": "La scivolosa scarpata (\"The Slippery Slope\") \u00e8 il decimo libro della serie di libri per ragazzi, \"Una serie di sfortunati eventi\", scritta da Lemony Snicket.\nTrama.\nAll'inizio del libro ritroviamo Violet e Klaus Baudelaire che, all'interno di un caravan, stanno precipitando dal Monte Manomorta, mentre Sunny \u00e8 nelle grinfie del Conte Olaf e dei suoi compari.\nViolet, nonostante abbia poco tempo per pensare e si trovi con il fratello in estremo pericolo, riesce a creare dei freni per il caravan. Grazie ai freni la roulotte si ferma, cos\u00ec gli orfani, scesi dal mezzo portano con loro tutto ci\u00f2 che possono trasportare: maglioni pesanti, cibo ed altri oggetti utili. Poco dopo per\u00f2 i ragazzi si accorgono che i freni in realt\u00e0 non funzionano a dovere ed il caravan cade in un dirupo.\nIniziano cos\u00ec la marcia verso la cima del monte, dove il Conte Olaf tiene prigioniera Sunny e dove si trova la base dei V.F.. Il viaggio per\u00f2 risulta lungo e difficoltoso, il tempo pessimo ed inoltre Klaus e Violet sono costretti a difendersi da feroci pappataci delle nevi, una sorta di api velenose. Intanto Sunny \u00e8 costretta dal Conte a vivere al gelo, a dormire in una cassetta per la frutta ed a preparare i pranzi per tutta la troupe di Olaf.\nAffaticati gli orfani vedono una grotta e decidono di ripararsi al suo interno: qui incontrano un gruppo di Scout delle nevi, che non li riconoscono per i \"pericolosi assassini Baudelaire\" e li accettano come nuovi scout. Tutti gli scout hanno il viso coperto da una maschera bianca, cantano stupide canzoni prive di senso ed hanno intenzione di scalare il monte per \"eleggere\" il loro nuovo capo. Nonostante le maschere (che i Baudelaire si affrettano ad indossare per nascondere la loro identit\u00e0) gli orfani riconoscono una loro vecchia (e sgradita) conoscenza, Carmelita Ghette (\"L'atroce accademia\") e scoprono che non vi sar\u00e0 nessuna elezione poich\u00e9 Carmelita si autoelegge reginetta ogni anno.\nIncontrano inoltre un nuovo amico che conosce l'esistenza dei V.F. e che li aiuta a raggiungere in fretta la cima del monte tramite un passaggio segreto (in disuso) creato dai membri del V.F. stesso.\nGiunti quasi alla sommit\u00e0 della montagna scoprono che la loro nuova conoscenza altri non \u00e8 che Quigley Pantano, creduto dai fratelli Isadora e Duncan morto in un incendio che ha coinvolto la loro famiglia. I fratelli Baudelaire sono molto contenti nel conoscere Quigley (soprattutto Violet), ma comprendono con tristezza che il \"sopravvissuto all'incendio\" a cui si accennava nella Pratica Snicket (\"L'ostile ospedale\") altri non \u00e8 che lui. Scoprono inoltre che la base dei V.F. \u00e8 andata distrutta da un incendio provocato da due complici di Olaf, la Donna con i capelli ma senza la barba e l'Uomo con la barba ma senza capelli: dell'edificio sono rimaste solo le ceneri, un frigorifero ed un arco in pietra con la scritta \"Il mondo qui \u00e8 quieto\".\nIndagando tra le macerie ritrovano anche dei documenti bruciacchiati e Klaus capisce che i membri dei V.F., prima di fuggire hanno lasciato un messaggio cifrato con un codice chiamato Verbale Frigorifero: infatti gli oggetti ritrovati nel frigo sono parte del messaggio, che rivela il luogo dove \u00e8 situata l'ultima base sicura dei V.F., ossia l'Hotel Climax.\nIntanto il Conte parla con la donna senza la barba e l'uomo senza i capelli, che forniscono ad Olaf la Pratica Snicket (tranne l'ultima pagina che \u00e8 in possesso dei Baudelaire). L'uomo da ad Esm\u00e9 Squalor una sigaretta verde trovata nella base senza sapere che in realt\u00e0 \u00e8 un oggetto usato dai V.F. per i segnali di fumo. Esm\u00e9 l'accetta, non le piace, ma trova il fumare molto in. Sunny decide di usare una \"sigaretta\" per cucinare del salmone affumicato, ma cos\u00ec facendo crea un pennacchio verde di fumo che viene avvistato dai fratelli.\nMentre Klaus decifra il codice, Violet e Quigley, avendo visto i segnali di Sunny provenienti dalla punta della montagna, vi si dirigono grazie a delle scarpe speciali create da Violet. Incontrano la ragazzina, ma si nascondono per non essere scoperti dal Conte e dai suoi complici. Violet vuole salvare subito Sunny, ma la sorellina non vuole poich\u00e9 pu\u00f2 restare per spiare il Conte Olaf ed inoltre non possono scendere dal monte a piedi. Violet e Quigley, tornati ai resti della base, preparano allora un piano con Klaus per rapire Esm\u00e9 e barattare la restituzione di Sunny. Fanno una buca e vi bruciano una \"sigaretta\", cos\u00ec Esm\u00e8 attirata dal segnale e trovando le sigarette molto \"in\" raggiunge la base. Violet, Klaus e Quigley per\u00f2 non hanno n\u00e9 il coraggio, n\u00e9 la cattiveria di rapire la donna e, considerando il rapimento un atto cattivo quanto quelli compiuti da Olaf, decidono di fingersi membri dei V.F. e di accompagnare Esm\u00e9 da Olaf.\nGiungono sulla cima contemporaneamente all'arrivo degli scout delle nevi che vengono intrappolati da Olaf con una rete, tranne Carmelita che decide di unirsi alla troupe diventando figlia adottiva del conte. Olaf intende infatti usare gli scout come schiavi e rubare i loro patrimoni cos\u00ec come quello dei Baudelaire. I Baudelaire e Quigley si tolgono le maschere per cercare di avvertire gli scout del pericolo, ma non vengono creduti e non fanno in tempo a salvarli. Olaf riconosce dunque gli orfani e li insegue, ma questi fuggono e tentano di raggiungere la valle. A questo punto la montagna frana ed il fiume straripa trasportando i Baudelaire lontani da Quingley."}
{"id": "649731", "revid": "1451528", "url": "https://it.wikipedia.org/wiki?curid=649731", "title": "Mephitidae", "text": "I Mefitidi (Mephitidae ) sono una famiglia dell'ordine dei Carnivori; i suoi rappresentanti sono noti soprattutto per la capacit\u00e0 di secernere un liquido che emana un odore forte e nauseabondo. La loro colorazione generale, diversa da una specie all'altra, varia dal bianco e nero fino al marrone o al color crema. La famiglia comprende le moffette e i loro parenti pi\u00f9 stretti, i tassi fetidi, per un totale di dodici specie suddivise in quattro generi: \"Mephitis\" (moffetta dalla lunga coda e moffetta comune, due specie), \"Spilogale\" (skunk macchiati, quattro specie), \"Mydaus\" (tassi fetidi, due specie) e \"Conepatus\" (skunk dal naso di porco, quattro specie). I due tassi fetidi del genere \"Mydaus\" sono originari dell'Indonesia e delle Filippine, mentre tutti gli altri membri della famiglia sono diffusi nelle Americhe, dal Canada alle regioni centrali del Sudamerica. Altre specie ormai scomparse, note solamente a partire dai resti fossili, popolavano l'Eurasia.\nIn passato i Mefitidi venivano considerati come una sottofamiglia dei Mustelidi, la famiglia a cui appartengono furetti, donnole, lontre, tassi, ermellini e ghiottoni. Tuttavia, successive analisi genetiche hanno dimostrato che i Mefitidi non sono cos\u00ec strettamente imparentati con i Mustelidi come ritenuto in passato, e per questo motivo gli studiosi ritengono pi\u00f9 giusto classificarli come famiglia a parte. Fino a pochi anni fa, i tassi fetidi venivano classificati assieme agli altri tassi sulla base di semplici somiglianze morfologiche, ma i test genetici hanno indicato che essi sono pi\u00f9 imparentati con le moffette che con i Mustelidi; da allora, sono stati rimossi da questi ultimi per essere trasferiti tra i Mefitidi.\nDescrizione.\nRiguardo alle dimensioni, i Mefitidi variano in lunghezza dai 40 ai , e nel peso dagli degli skunk macchiati agli degli skunk dal naso di porco. Hanno corpi piuttosto allungati, con zampe relativamente brevi e robuste; le zampe anteriori sono munite di lunghi artigli utilizzati per scavare.\nSebbene la maggior parte delle moffette abbia una colorazione bianca e nera, alcune sono marroni o grigie e altre, ben poche in verit\u00e0, addirittura color crema. Tutte le moffette sono striate fin dalla nascita. Possono avere un'unica striscia larga lungo il dorso e la coda, due strisce pi\u00f9 sottili, o una serie di macchie bianche e strisce interrotte (nel caso degli skunk macchiati). Alcune hanno strisce anche sulle zampe.\nAlimentazione.\nLe moffette sono onnivore e si nutrono sia di sostanze vegetali che animali, variando la dieta a seconda della stagione. Mangiano insetti e larve, lombrichi, piccoli roditori, lucertole, salamandre, rane, serpenti, uccelli, talpe e uova. Consumano spesso anche bacche, radici, foglie, erbe, funghi e noci.\nNelle aree urbanizzate, le moffette hanno l'abitudine di frugare nelle pattumiere. Pi\u00f9 raramente, assumono anche abitudini saprofaghe, divorando carcasse di uccelli e roditori abbandonate da gatti o altri animali. I proprietari di animali domestici, in particolare di gatti, trovano talvolta moffette che mangiano il cibo lasciato per i gatti nei garage o nel cortile. Spesso le moffette scavano nei prati alla ricerca di larve e vermi.\nLe moffette, dotate di una folta pelliccia che le protegge dalle punture, sono tra i principali predatori dell'ape mellifera. Quando visita un alveare, la moffetta inizia a grattarne l'ingresso e divora le api guardiane che escono fuori a indagare. Le madri insegnano questa particolare abilit\u00e0 ai propri piccoli.\nComportamento.\nAl di fuori della stagione riproduttiva, le moffette sono creature crepuscolari e solitarie, ma nelle regioni pi\u00f9 fredde del loro areale pi\u00f9 esemplari possono condividere la stessa tana per tenersi al caldo. Durante il giorno, rimangono nascoste in tane che loro stesse scavano con i potenti artigli delle zampe anteriori, o in cavit\u00e0 artificiali o naturali appositamente arrangiate. Esemplari di entrambi i sessi, per gran parte dell'anno, occupano territori che si sovrappongono; generalmente i territori delle femmine misurano , mentre quelli dei maschi possono raggiungere i .\nIn inverno le moffette non cadono in un letargo vero e proprio, ma trascorrono lunghi periodi di tempo all'interno delle tane. Tuttavia, rimangono generalmente inattive in uno stadio di dormiveglia e si nutrono raramente. Durante i mesi invernali pi\u00f9 femmine (fino a 12 esemplari) possono condividere la stessa tana, mentre i maschi generalmente dormono da soli. Spesso, la stessa tana invernale viene riutilizzata pi\u00f9 volte.\nSebbene abbiano udito e olfatto molto sviluppati, attributi essenziali per delle creature onnivore di abitudini crepuscolari, le moffette hanno una vista scarsa. Infatti, esse non riescono a vedere, almeno chiaramente, oggetti posti a pi\u00f9 di di distanza; proprio per questo, sono molti gli esemplari che vengono investiti dalle auto. Hanno una speranza di vita molto breve; in natura non superano mai i tre anni di et\u00e0 e la maggior parte di loro vive appena un anno. In cattivit\u00e0, al contrario, possono vivere fino a 10-15 anni.\nRiproduzione.\nLe moffette si accoppiano generalmente agli inizi della primavera e sono poliginiche: i maschi, cio\u00e8, si accoppiano con pi\u00f9 femmine diverse. Prima di dare alla luce i piccoli (generalmente in maggio), la femmina scava una tana per ospitare la nidiata, che pu\u00f2 comprendere da quattro a sette piccoli. Il periodo di gestazione \u00e8 di circa 66 giorni.\nAlla nascita, le piccole moffette sono cieche, sorde e ricoperte da un morbido strato di pelo. Aprono gli occhi verso le tre settimane e vengono svezzate a due mesi, ma generalmente rimangono con la madre fino a quando non sono in grado di riprodursi a loro volta, intorno a un anno di et\u00e0.\nLa madre \u00e8 molto protettiva nei loro confronti e spesso spruzza il suo liquido maleodorante al minimo segnale di pericolo. I maschi non giocano alcun ruolo nell'allevamento dei piccoli; al contrario, costituiscono per essi una minaccia.\nIl liquido maleodorante.\nLe moffette sono note principalmente per le loro ghiandole anali, il cui secreto viene utilizzato come arma difensiva. Esse sono simili a quelle presenti nei Mustelidi, ma sono molto pi\u00f9 sviluppate. Queste ghiandole, in numero di due, sono poste ai lati dell'ano. Producono una mistura di sostanze contenenti zolfo come i tioli, noti comunemente come mercaptani, che emanano un odore nauseabondo, descritto come un misto di uova marce, aglio e gomma bruciata. L'odore del fluido \u00e8 abbastanza pungente da tenere lontani orsi e altri potenziali aggressori, ed \u00e8 molto difficile da rimuovere dai vestiti. Speciali muscoli posti in prossimit\u00e0 delle ghiandole odorifere consentono all'animale di spruzzare il liquido con grande precisione, fino a una distanza di 3 m. A parte l'odore disgustoso, il liquido pu\u00f2 causare irritazioni e addirittura cecit\u00e0 temporanea, ed \u00e8 talmente potente che un naso umano pu\u00f2 percepirne la presenza, col vento a favore, addirittura a una distanza di 1,5\u00a0km. La difesa chimica delle moffette, seppur insolita, \u00e8 molto efficace, come sostenne lo stesso Charles Darwin nel suo \"Viaggio di un naturalista intorno al mondo\":\nLe moffette non utilizzano volentieri quest'arma, dal momento che le ghiandole contengono liquido necessario per solo cinque o sei utilizzi - circa -, e una volta svuotate necessitano di dieci giorni per \u00abricaricarsi\u00bb. La maggior parte delle moffette preavvisano i loro nemici puntando le zampe anteriori, sollevando la coda e camminando con le zampe rigide. Talvolta gli skunk macchiati bluffano stando sulle zampe anteriori senza spruzzare; se la loro azione intimidatoria fallisce, si lasciano cadere sulle quattro zampe e spruzzano. Le caratteristiche strisce bianche e nere avvertono gli intrusi della presenza di una moffetta. La posizione minacciosa della coda, coperta di lunghi peli, avverte i possibili nemici del pericolo di venire spruzzati. Normalmente le moffette e le loro tane non hanno il caratteristico odore, anche se, durante le loro lotte, le moffette si spruzzano reciprocamente.\nQuesto singolare comportamento, com'\u00e8 facile immaginare, non \u00e8 sfuggito all'attenzione dei biologi. Il nome della famiglia, Mefitidi, e quello del genere \"Mephitis\", infatti, richiamano entrambi il significato di \u00abfetido\u00bb; mentre il nome scientifico di una specie, \"Spilogale putorius\", significa \u00abdonnola macchiata puzzolente\u00bb. Anche il nome skunk, che deriva dal termine abenaki \"seg\u00f4gw\", ha la stessa origine.\nLa maggior parte degli animali predatori delle Americhe, come lupi, volpi e tassi, attaccano raramente le moffette, probabilmente perch\u00e9 temono di essere spruzzati. Fanno eccezione i cani, che per\u00f2 battono in ritirata non appena vengono spruzzati, e il gufo della Virginia, l'unico vero predatore di questi animali, quasi del tutto privo di senso dell'olfatto.\nLe moffette sono molto comuni nelle zone suburbane. Gli incontri frequenti con cani e altri animali domestici, e l'odore che questi animali continuano a rilasciare una volta investiti dalle auto, ha fatto s\u00ec che nascessero molti miti riguardo alla rimozione dell'odore. A causa della composizione chimica del liquido, la maggior parte dei rimedi casalinghi sono inefficaci, a eccezione dell'acqua ossigenata o di altre sostanze che scindono i legami dei tioli.\nCome dimostrato per la prima volta da Kenneth K. Andersen e da Wood, il liquido delle moffette \u00e8 composto prevalentemente da tre tioli a basso peso molecolare, l'(\"E\")-2-butene-1-tiolo, il 3-metil-1-butanetiolo e il 2-quinolinemetantiolo, nonch\u00e9 dai tioesteri acetati di questi. Questi composti sono percepibili dal naso umano alla concentrazione di solo 10 parti per miliardo.\nLe moffette e la rabbia.\nLe moffette sono i principali vettori della rabbia; mentre il ruolo della volpe rossa, nella trasmissione della rabbia, si \u00e8 ridotto, quello della moffetta \u00e8 aumentato. Le moffette rabbiose attaccano qualsiasi cosa in movimento. Tutte le specie portano la rabbia, ma la moffetta comune \u00e8 pi\u00f9 coinvolta in questo processo perch\u00e9 \u00e8 pi\u00f9 diffusa. Le moffette affette da rabbia hanno un alto tasso di virus nella saliva e, poich\u00e9 questi virus hanno un lungo periodo di incubazione, esse rappresentano una cospicua riserva della malattia, che d'altro canto dovrebbe essere pi\u00f9 facile controllare nelle volpi rosse. Sembra che lo spruzzo della moffetta non contenga i virus della rabbia. Le moffette convivono con le volpi rosse, i procioni e i coyote; alcuni gruppi di moffette usano le stesse tane di questi animali, ma in periodi diversi dell'anno. Dal momento che le moffette vengono sovente a contatto con animali domestici come cavalli, maiali, cani e gatti si viene a creare una grande quantit\u00e0 di occasioni per una trasmissione potenziale della rabbia. L'esplosione della rabbia avviene quando i movimenti delle moffette sono pi\u00f9 estesi, cio\u00e8 nella stagione autunnale e in quella estiva. La trasmissione della malattia, tra moffette, pu\u00f2 avvenire durante l'inverno quando condividono la stessa tana, quando i territori si sovrappongono e anche durante le aggressioni compiute dai maschi nei riguardi delle femmine e dei loro piccoli.\nClassificazione.\nAttualmente, le specie ascritte alla famiglia dei Mefitidi sono le seguenti:"}
{"id": "649734", "revid": "385977", "url": "https://it.wikipedia.org/wiki?curid=649734", "title": "Quasi sicuramente", "text": ""}
{"id": "649739", "revid": "121055599", "url": "https://it.wikipedia.org/wiki?curid=649739", "title": "Musica classica indiana", "text": "Le origini della musica classica indiana sono tracciate a partire dai pi\u00f9 antichi libri di sacre scritture della tradizione ind\u00f9, i Veda. Il \"S\u0101maveda\", uno dei quattro \"Veda\", tratta a lungo di questo tema.\nDescrizione.\nI due sistemi principali della musica classica indiana sono: \nIl tema primario della musica indostana \u00e8 la \"Lila\". La musica \"carnatica\" \u00e8 basata sempre sul concetto del \"raga\" come la musica del nord, ma ne differisce poich\u00e9 le due sono evolute diversamente. Enfatizza le qualit\u00e0 vocali piuttosto che quelle degli strumenti. Temi primari sono \"Devi\" e \"Rama\" che descrivono i canti dei templi e patriottici. Purandara Dasa (1480 - 1564) \u00e8 noto come il padre della musica \"carnatica\". Tyagaraja (1759 - 1847), Muthuswami Dikshitar (1776 - 1827) e Syama Sastri (1762 - 1827) sono detti la \"trinit\u00e0\" della musica \"carnatica\". Fra le star recenti e pi\u00f9 popolari di questo tipo di musica si ricordano Damal Krishnaswamy Pattammal (1919-2009), Mangalampalli Balamuralikrishna (1930-2016), Kattassery Joseph Yesudas (1940), Tiruvalangadu Vembu Iyer Sankaranarayanan (1945) e Madurai Thirumalai Nambi Seshagopalan (1948). Madurai Shanmukhavadivu Subbulakshmi (1916-2004) \u00e8 stata una delle pi\u00f9 importanti cantanti di musica \"carnatica\". Madras Lalitangi Vasanthakumari (1928-1990), Gudalur Narayanaswamy Balasubramaniam (1910-1965), il Dott. S. Ramanathan (1917-1988), Chembai Vaidyanatha Bhagavatar (1896-1974), Villayil Raman Gopala Pillai (1915-1981) e Thiruvaduthurai Thirumarugal Natesapillai Rajarathinam Pillai (1989-1956) sono considerati i massimi interpreti dell'ultimo secolo. \nLa musica classica indiana \u00e8 di tipo monofonico ed \u00e8 quindi basata su una singola linea melodica. Lo spettacolo di una composizione comincia con gli interpreti che escono in un ordine prestabilito: prima lo strumento solista, poi il cantante e quindi i musicisti ed i percussionisti. I musicisti cominciano l'accordatura dei loro strumenti e questo processo spesso si mescola impercettibilmente all'inizio della musica.\nGli strumenti musicali indiani usati nell'esecuzione della musica classica sono la vina (strumento antichissimo a corde pizzicate, ne esistono diversi tipi), il mridangam (percussione, India del Sud), la tabla (percussione, India del Nord), il pakhawaj (percussione, India del Nord), il kanjira (percussione, India del Sud), il tamburo, il flauto, il sitar, il sarod (India del Nord), il gottuvadyam (tipo di vina dell'Idia del Sud), il violino (usato principalmente nel Sud), la sarangi (strumento ad arco, India del Nord), il santur (simile a un cimbalom, India del Nord) e la chitarra indiana (una modifica della chitarra occidentale che viene suonata nello stile della slide guitar). \nSuonatori di tabla, un tipo di percussione, cominciano a colpire i bordi con un mazzuolo per assicurarsi che lo strumento sia accordato con il solista. Fondamentale \u00e8 il tambura (chiamato anche tanpura) che tiene il bordone. Questo compito \u00e8 solitamente affidato ad un allievo del solista. \nIl raga comincia con la melodia che si sviluppa gradualmente e l'esecuzione di un singolo raga pu\u00f2 durare da una quindicina di minuti a tre ore, limite teorico dettato dal cambiamento di fase del giorno: in India le 24 ore sono suddivise in otto \"spicchi\" di tre ore, ognuno dei quali caratterizzato da un diverso sentimento dominante e da diversi raga che possono essere suonati in esso. Spesso i concerti di musica indostana durano interi giorni e notti, in cui numerosi musicisti e cantanti si susseguono con continuit\u00e0 in un flusso di musica quasi ininterrotto. L'introduzione del raga \u00e8 detta \"alap\" nella \"musica indostana\" e \"alapana\" nella musica carnatica. \nNella \"musica indostana\", una volta che l'esecuzione \u00e8 iniziata, inizia a sentirsi l'articolarsi del canto in ornamenti e melismi, mentre il ritmo si velocizza gradualmente. Questa sezione \u00e8 chiamata \"alap\". Dopo l\"'alap,\" avviene una pausa; tutto si ferma ed il pubblico applaude. Finalmente inizia la sezione del \"gat,\" dove il percussionista comincia a suonare interagendo con il solista, eventualmente improvvisando in competizione con il solista.\nLe esecuzioni di un raga nella musica carnatica sono generalmente molto pi\u00f9 brevi. Il pezzo di apertura \u00e8 chiamato \"varnam\", ed \u00e8 quasi un \"riscaldamento\" per i musicisti. Segue la richiesta di benedizione e quindi una serie di interscambi tra il \"ragam\" (melodia) e il \"thaalam\" (l'ornamentazione, equivalente al \"jor\"). Questo viene miscelato con l'inno chiamato \"krithi\". Quindi segue il \"pallavi\" o tema del raga. I pezzi di \"musica carnatica\" possono anche essere elaborati; essi sono composizioni famose che sono gradite soprattutto a coloro che prediligono il canto piuttosto che la musica.\nMusica indiana in Occidente.\nLa musica indiana ha iniziato il suo viaggio verso l'Occidente all'inizio del Novecento, quando i primi maestri indiani hanno iniziato a tenere concerti in Europa e Stati Uniti, grazie all'intelligenza e lungimiranza di appassionati di musica che ne capivano il valore. Infatti, un atteggiamento comune da parte soprattutto degli Inglesi che colonizzavano l'India, era quello di disprezzo verso la musica locale, considerata rozza e poco evoluta, quasi insignificante di fronte a quella europea.\nFortunatamente non tutti la pensavano cos\u00ec (tra i musicologi viene in mente Alain Dani\u00e9lou, che fu anche studente di questa musica), e venne creato un ponte tra India e Occidente, che permise dapprima ad alcuni maestri (ad esempio Inayat Khan) di portare in Occidente la loro arte tramite concerti dal vivo. Poi, con la crescita dell'industria discografica e della possibilit\u00e0 tecnologica di distribuire la musica tramite i dischi, altri grandi musicisti poterono \"rompere il ghiaccio\" per una diffusione pi\u00f9 ampia. Si ricorda ad esempio il disco \"Call of the Valley\" del 1968, in cui Hariprasad Chaurasia (flauto bansuri), Shivkumar Sharma (santur) e Brijbushan Kabra (chitarra indiana) registrarono brevi esecuzioni di sei raga diversi; ed i dischi ed i concerti di Ravi Shankar, che anche attraverso la collaborazione con George Harrison diede una forte spinta alla musica indiana in Occidente.\nInoltre sono stati fondati numerosi istituti per l'insegnamento della musica classica indiana in Europa e USA ed anche in Italia; ad esempio presso il Conservatorio di Vicenza, dove ha insegnato anche Amelia Cuni, che ha studiato in India il canto Dhrupad fino ad essere riconosciuta maestra in questa difficile arte."}
{"id": "649755", "revid": "729019", "url": "https://it.wikipedia.org/wiki?curid=649755", "title": "Emanuele Petri", "text": "Sovrintendente in servizio nella Polizia ferroviaria, fu ucciso in servizio sul treno durante una normale operazione di controllo documenti e identificazione di due viaggiatori poi rivelatisi essere i terroristi Mario Galesi e Nadia Desdemona Lioce, capi delle Nuove Brigate Rosse e responsabili degli omicidi dei giuslavoristi Massimo D'Antona e Marco Biagi (avvenuti rispettivamente nel 1999 e nel 2002), e per questo insignito di medaglia d'oro al valor civile alla memoria.\nBiografia.\nPetri entra in Polizia nell'ottobre del 1973 come allievo guardia frequentando la scuola della Polizia di Stato di Trieste. Trasferito dapprima a Roma, poi a Firenze e Arezzo, la sua residenza resta a Tuoro sul Trasimeno, luogo dove si sposa e crea la propria tranquilla vita familiare con la moglie Alma. Nel 1992 viene assegnato alla Polfer della stazione di Terontola.\nIl 2 marzo 2003 il sovrintendente Petri, con i colleghi Bruno Fortunato e Giovanni Di Fronzo, svolge servizio di scorta viaggiatori su un treno regionale sulla tratta ferroviaria Roma-Firenze. Poco dopo la fermata alla stazione di Camucia-Cortona, Petri e gli altri colleghi, durante controlli di routine, decidono di verificare le generalit\u00e0 di un uomo e una donna che viaggiavano a bordo del vagone. Questi, dopo aver esibito documenti falsi ai poliziotti che si accorgevano delle incongruenze, reagiscono nei loro confronti.\nL'uomo estraeva una pistola puntandola al collo del sovrintendente Petri e intimando agli altri poliziotti di gettare le armi. Uno dei due poliziotti obbedisce gettando la propria pistola sotto i sedili del convoglio, ma l'uomo reagisce ugualmente sparando alla gola di Petri, uccidendolo sul colpo, e sparando anche contro l'ultimo poliziotto armato che, nonostante le gravi ferite, riesce a rispondere al fuoco dell'assalitore ferendolo mortalmente. La donna preme il grilletto della propria pistola contro l'ultimo poliziotto, ma l'arma non funziona, perch\u00e9 ancora con la sicura innestata. Ne segue una colluttazione al termine della quale la terrorista \u00e8 bloccata. Secondo le dichiarazioni dell'agente Fortunato:\nIl treno si ferma quindi alla stazione di Castiglion Fiorentino dove giungono i primi soccorsi per le persone ferite, tra i quali l'assalitore Galesi (morto alcune ore dopo in ospedale) e l'agente Fortunato, salvato con una lunga operazione chirurgica. Scosso dalla tragedia, non si riprese mai completamente e si suicid\u00f2 il 9 aprile 2010 a Nettuno sparandosi un colpo di pistola alla testa.\nLe prime indagini accertarono che i due sospetti controllati dai poliziotti erano terroristi facenti parte delle Nuove Brigate Rosse e, dalle ricostruzioni e dal materiale rinvenuto sul treno e nella borsa della donna (documenti, floppy disk e due palmari), gli investigatori riuscirono a catturare, nel periodo successivo, tutti gli appartenenti dell'organizzazione terroristica responsabile anche degli omicidi di Massimo D'Antona e Marco Biagi, avvenuti nel 1999 e nel 2002.\nPetri il giorno della sua morte non doveva prestare servizio, ma aveva chiesto un cambio turno per assistere un ex collega dei Carabinieri malato gravemente. Lascia la moglie e un figlio di 23 anni, anch'egli poliziotto.\nAlla sua memoria \u00e8 stata conferita la medaglia d'oro al valor civile, consegnata alla moglie dal Presidente della Repubblica Carlo Azeglio Ciampi e un monumento bronzeo a suo ricordo, rappresentante un cuore spezzato, \u00e8 stato collocato nel piazzale della stazione ferroviaria di Castiglion Fiorentino, a lui ora dedicata. A lui \u00e8 intitolata la caserma che ospita gli alloggi ed alcuni uffici della Polizia Ferroviaria di Firenze Santa Maria Novella. Il 16 ottobre 2020, la piazza antistante il polo scolastico di Orvieto \u00e8 stata intitolata in sua memoria."}
{"id": "649758", "revid": "339392", "url": "https://it.wikipedia.org/wiki?curid=649758", "title": "AC-130 Spectre", "text": ""}
{"id": "649760", "revid": "984922", "url": "https://it.wikipedia.org/wiki?curid=649760", "title": "Cantone di Boulogne-Billancourt-Nord-Est", "text": "Il Cantone di Boulogne-Billancourt-Nord-Est era una divisione amministrativa dell'Arrondissement di Boulogne-Billancourt.\nA seguito della riforma approvata con decreto del 26 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva solo parte della citt\u00e0 di Boulogne-Billancourt."}
{"id": "649762", "revid": "22356", "url": "https://it.wikipedia.org/wiki?curid=649762", "title": "Nothrotheriops shastensis", "text": "Il bradipo terricolo di Shasta (Nothrotheriops shastensis) \u00e8 un mammifero estinto appartenente agli xenartri, fossile del Pleistocene superiore; i suoi fossili sono stati ritrovati in Nordamerica e in Sudamerica.\nPiedi curvi e artigli enormi.\nQuesto animale, affine per certi versi agli odierni bradipi, viveva per\u00f2 sul terreno ed era di dimensioni alquanto maggiori. La lunghezza dell'animale intero doveva essere di circa 2,5 metri. Le zampe del bradipo terricolo di Shasta erano davvero curiose: il calcagno \u00e8 appiattito contro il terreno esattamente come quello degli esseri umani, ma la differenza era data dai metatarsi, ruotati di quasi novanta gradi all'infuori. I grandi artigli posizionati sulle dita, poi, puntavano verso l'interno. L'animale, quindi, non doveva essere certamente veloce, e probabilmente si muoveva in un modo molto simile a quello dei suoi parenti arboricoli del giorno d'oggi. I grandi artigli dei piedi anteriori portavano tutto il peso, dal momento che \"Nothrotheriops\" camminava sulle falangi terminali. Nonostante questo modo di camminare possa sembrare strano, \u00e8 evidente che fu di gran successo ed estremamente funzionale, dato che gli antenati di \"Nothrotheriops\" (ad esempio \"Hapalops\") iniziarono ad adottarlo addirittura 20 milioni di anni fa, nel Miocene inferiore. \"Nothrotheriops\" si estinse circa 9.000 anni fa, all'estrema fine del Pleistocene, insieme a \"Paramylodon\", un animale imparentato alla lontana ma pi\u00f9 robusto."}
{"id": "649764", "revid": "599013", "url": "https://it.wikipedia.org/wiki?curid=649764", "title": "Pascalina", "text": "La pascalina (\"pascaline\" in francese) \u00e8 uno strumento di calcolo precursore della moderna calcolatrice.\nFu inventata nel 1642 dal matematico e filosofo francese Blaise Pascal. Lo strumento consente di addizionare e sottrarre numeri composti da un massimo di dodici cifre, operando automaticamente i riporti.\nPer molti secoli si pens\u00f2 che fosse la prima macchina aritmetica mai realizzata. In realt\u00e0, questo dispositivo a ruote era stato preceduto di circa vent'anni da un analogo tentativo dello scienziato tedesco Wilhelm Schickard.\nLa sua notoriet\u00e0 fu notevolmente amplificata dall'accurata descrizione che di essa diedero Diderot e d'Alembert nella \"Encyclop\u00e9die\" e che la rese punto di riferimento per la realizzazione di molte calcolatrici successive.\nStoria.\nIl padre di Blaise Pascal, \u00c9tienne Pascal, oltre ad essere anch'egli un brillante matematico, era un intendente di finanza a Rouen e ci\u00f2 lo costringeva spesso a lunghi e impegnativi calcoli. Il diciannovenne Blaise, che si era gi\u00e0 affermato come matematico pubblicando anche alcuni trattati, lavor\u00f2 all'invenzione per aiutare il padre nello svolgimento della sua professione. Dopo la realizzazione di alcuni prototipi, Blaise trov\u00f2 un abile artigiano orologiaio che gli costru\u00ec un primo esemplare nel 1645 per presentarlo a Pierre Seguire, cancelliere del cardinale Richelieu, che lo incoraggi\u00f2 a migliorare la sua invenzione.\nNel 1649 Luigi XIV concesse a Blaise Pascal l'esclusiva per la produzione e la commercializzazione della pascalina ed egli, contrariamente a Schickard, avvi\u00f2 una articolata pubblicizzazione in tutta Europa mediante la corrispondenza epistolare con molti letterati e studiosi di sua conoscenza e un articolo, apparso nel 1652, sul periodico \"Muse Historique\". L'articolo era privo di illustrazioni, il che coincide con la testimonianza del fisico veneziano Giovanni Poleni (1685-1761), che asser\u00ec di non aver visionato il meccanismo.\nA seguito dei primi incoraggianti successi, Pascal fece realizzare dallo stesso orologiaio di Rouen diversi altri esemplari di pascalina, forse una cinquantina. Pascal don\u00f2 alcuni esemplari ad eminenti personaggi europei, come la regina Cristina di Svezia, la duchessa Maria Luisa Gonzaga e la regina di Polonia, Maria Luisa de la Grange d'Arquien. Inoltre, tramite il fisico olandese Christiaan Huygens, un modello fu condotto a Londra, dove fu presentato alla Royal Society ottenendo le lodi di Robert Hooke, malgrado il suo iniziale scetticismo.\nSoltanto nove di questi esemplari della produzione originale sono sopravvissuti fino ai nostri giorni. Tra questi, uno \u00e8 conservato al Museo Zwinger di Dresda e quattro al Mus\u00e9e des arts et m\u00e9tiers di Parigi.\nSuccessivamente lo sviluppo della pascalina ebbe un arresto a seguito della crisi mistica che colse Blaise Pascal nel 1650 e che lo port\u00f2 ad accantonare gli studi scientifici per dedicarsi prevalentemente alla filosofia.\nContrariamente alla macchina di Schickard, che bench\u00e9 antecedente e tecnicamente superiore venne ignorata fino alla fine del Novecento, la notoriet\u00e0 della pascalina continu\u00f2 a crescere. Alcuni inventori contemporanei e successivi, come ad esempio Samuel Morland e Tito Livio Burattini, svilupparono addizionatrici molto simili ed entrambi gli esemplari realizzati dai due studiosi vennero donati a Cosimo III de' Medici, mentre Leibniz partir\u00e0 proprio dallo studio della pascalina per realizzare la sua \"Stepped Reckoner\", che fu la prima calcolatrice ad operare tutte e quattro le operazioni aritmetiche.\nL'interesse verso la pascalina crebbe ulteriormente dopo il 1779 grazie alla \"Grande Encyclop\u00e9die\" di Diderot e allo sviluppo dell'industria meccanica di precisione che permetteva la realizzazione di strumenti simili a costo contenuto e nello stesso periodo due copie dell'addizionatrice vennero prodotte nella lontana Cina. Addizionatrici chiaramente derivate dalla pascalina, anche se pi\u00f9 perfezionate, continueranno ad essere costruite su larga scala fino agli anni sessanta del Novecento.\nCaratteristiche.\nLa pascalina \u00e8 costituita da una base in legno e una scocca in metallo contenente svariati meccanismi interni. Il primo esemplare e la maggior parte di quelli successivi erano macchine contabili. Quindi non operavano in base decimale ma nell'unit\u00e0 monetaria dell'epoca, la \"Lire\", che era formata da venti soldi, a loro volta formati da dodici denari. Furono realizzate anche pascaline decimali o per sommare le unit\u00e0 di lunghezza dell'epoca, come si vede dal seguente prospetto che suddivide per tipologia le Pascaline attualmente esistenti. \nCome \u00e8 visibile ancora negli esemplari conservati, il prospetto superiore della pascalina riporta diverse rotelle azionabili con un apposito stilo e collegate ai meccanismi interni utili all'effettuazione del calcolo esadecimale della \"Lire\" francese; da destra a sinistra le singole rotelle riportano le relative diciture: \"Deniers\" (Denari), \"Sols\" (Soldi), \"Unit\u00e9es\" (Unit\u00e0), \"Dixaines\" (Decine), \"Centaines\" (Centinaia), \"Mille\" (Migliaia), \"Dixaine de mille\" (Decine di migliaia), \"Centaine de mille\" (Centinaia di migliaia). Al di sopra e in corrispondenza di ciascuna rotella vi \u00e8 poi una piccola apertura con all'interno un disco numerato che scorre per indicare il risultato del calcolo. Furono poi realizzate anche versioni della pascalina per il calcolo decimale, con rotelle divise in dieci settori, dallo 0 al 9 e altre versioni per sommare grandezze (ad es. lunghezze) nelle unit\u00e0 francesi dell'epoca. Le diverse versioni differivano solo per le prime ruote a destra, che avevano un numero di settori diverso.\nL'aspetto tecnicamente pi\u00f9 innovativo della pascalina rispetto agli abachi, gli unici strumenti di calcolo noti all'epoca, fu l'introduzione del meccanismo di riporto che permetteva di inserire solo le cifre da addizionare senza costringere l'operatore ad effettuare un'apposita operazione. Ci\u00f2 era possibile grazie ad un collegamento meccanico tra le ruote numerate, detto \"sautoir\", ideato dallo stesso Pascal. Esso faceva s\u00ec che la completa rivoluzione di una ruota provocasse l'avanzamento di un'unit\u00e0 da parte di quella immediatamente alla sua sinistra. L'efficienza del \"sautoir \"era limitata e consentiva di estendere il riporto a poche ruote successive (come nell'eventualit\u00e0 della somma \"999 + 1\"), se lo si forzava ad operare su troppe ruote si rischiava di danneggiare la macchina. Inoltre, il meccanismo non consentiva la reversibilit\u00e0 del movimento, quindi la sottrazione poteva essere eseguita soltanto ricorrendo al trucco di sommare il complemento. In generale la pascalina presentava dei problemi di attrito dei meccanismi metallici e delle rotelle che si risolsero soltanto quando, agli inizi del Novecento, la tecnologia permise la realizzazione di ingranaggi estremamente precisi e opportunamente sagomati in modo da ridurre al minimo gli attriti.\nLe ultime macchine costruite ispirandosi alla pascalina furono delle addizionatrici \"tascabili\", come l'Addometer (circa 30\u00d76\u00d71,5\u00a0cm), molto diffuse nella prima met\u00e0 del XX secolo, soprattutto negli Stati Uniti. Negli anni sessanta, IBM fece realizzare per i propri ingegneri un'addizionatrice di plastica simile a queste ultime."}
{"id": "649766", "revid": "984922", "url": "https://it.wikipedia.org/wiki?curid=649766", "title": "Cantone di Boulogne-Billancourt-Nord-Ovest", "text": "Il Cantone di Boulogne-Billancourt-Nord-Ovest era una divisione amministrativa dell'Arrondissement di Boulogne-Billancourt.\nA seguito della riforma approvata con decreto del 26 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva solo parte della citt\u00e0 di Boulogne-Billancourt."}
{"id": "649767", "revid": "339392", "url": "https://it.wikipedia.org/wiki?curid=649767", "title": "AC-130", "text": ""}
{"id": "649768", "revid": "984922", "url": "https://it.wikipedia.org/wiki?curid=649768", "title": "Cantone di Boulogne-Billancourt-Sud", "text": "Il Cantone di Boulogne-Billancourt-Sud era una divisione amministrativa dell'Arrondissement di Boulogne-Billancourt.\nA seguito della riforma approvata con decreto del 26 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprende solo parte della citt\u00e0 di Boulogne-Billancourt."}
{"id": "649769", "revid": "729019", "url": "https://it.wikipedia.org/wiki?curid=649769", "title": "Pia madre", "text": "La pia madre \u00e8 una membrana sottile che aderisce alla superficie dell'asse nervoso. Insieme alla dura madre e l'aracnoide forma le meningi, le membrane che avvolgono il cervello e il midollo spinale. La pia madre e l'aracnoide, dette leptomeningi, derivano entrambe dalla cresta neurale, mentre la dura madre, o pachimeninge, deriva dal mesoderma embrionale. La pia madre racchiude il liquido cerebrospinale ed ha la funzione di proteggere il cervello. Contribuisce a formare la barriera emato-encefalica.\nStruttura.\nLa pia madre \u00e8 la pi\u00f9 interna delle meningi (le altre sono l'aracnoide e la dura madre) ed \u00e8 formata da un tessuto connettivo fibroso impermeabile sottile e traslucido, costituito da cellule appiattite disposte a formare due foglietti, uno interno e uno esterno. Questa membrana copre quasi l'intera superficie del cervello, eccetto fra i ventricoli, il foro di magendie, e i fori laterali di Luschka. La pia madre aderisce saldamente alla superficie del cervello e si collega in alcuni punti allo strato aracnoide, per questo le due membrana sono spesso indicate con il nome comune leptomeningi.\nTra la pia madre \u00e8 l'aracnoide vi \u00e8 uno spazio detto spazio subaracnoideo dove si trovano i plessi corioidei e le trabecole o filamenti fibrosi, che collegano e stabilizzano i due strati, consentendo adeguata protezione e facilitando il movimento di proteine, elettroliti, ioni e glucosio contenuti nel liquido cerebrospinale. La pia madre riveste i vasi destinati all'encefalo nella parte in cui penetrano nel tessuto nervoso e delimita uno spazio occupato da liquido interstiziale, non in comunicazione con il liquido cefalorachidiano degli spazi subaracnoidei. Negli spazi perivascolari, la pia madre comincia come rivestimento mesoteliale della superficie esterna, ma le cellule vengono in seguito sostituite da neuroglia.\nSebbene la pia madre sia strutturalmente simile in ogni parte del sistema nervoso che ricopre, pu\u00f2 essere suddivisa in due parti\u02d0 la pia madre craniale e quella spinale.\nPia madre craniale.\nLa sezione della pia madre che avvolge il cervello \u00e8 conosciuta come la pia madre craniale. \u00c8 ancorata al cervello dai processi degli astrociti, che sono cellule gliali responsabili di molte funzioni, incluso il mantenimento delle condizioni ideali nello spazio extracellulare. La pia madre si unisce all'ependima, epitelio che riveste i ventricoli cerebrali implicato nella produzione del liquido cerebrospinale. Insieme agli altri strati meningei, la funzione della pia madre \u00e8 quella di proteggere il sistema nervoso centrale contenendo il fluido cerebrospinale, che attutisce gli urti e protegge il cervello e la spina dorsale.\nLa pia cranica copre la superficie del cervello. Questo strato aderisce alle circonvoluzioni cerebrali e alle lamine cerebellari, ripiegandosi verso l'interno per creare la tela coroidea del terzo ventricolo e i plessi corioidei. A livello del cervelletto, la pia madre \u00e8 pi\u00f9 fragile a causa della lunghezza dei vasi sanguigni e della ridotta aderenza alla corteccia cerebrale.\nPia madre spinale.\nLa pia spinale avvolge il midollo spinale. La pia madre si attacca alla dura madre attraverso 21 paia di legamenti dentellati che passano attraverso l'aracnoide e la dura madre del midollo spinale. I legamenti denticolari aiutano ad ancorare il midollo spinale e ad evitare movimenti laterali, garantendo stabilit\u00e0. La membrana in quest'area \u00e8 molto pi\u00f9 spessa della pia madre del cranio, il principale responsabile del maggiore spessore \u00e8 lo strato esterno, costituito da tessuto connettivo. Nel punto in cui la pia madre raggiunge il cono midollare all'estremit\u00e0 del midollo spinale, la membrana si estende come un sottile filamento chiamato filum terminale, contenuto all'interno della cisterna lombare. Questo filamento si unisce con la dura madre e si estende fino al coccige. Si fonde quindi con il periostio - la membrana che riveste la superficie di tutte le ossa - e forma il legamento coccigeo.\nFunzione.\nInsieme alle altre membrane meningee, la pia madre ha la funzione di ricoprire e proteggere il sistema nervoso centrale, proteggere i vasi sanguigni e racchiudere i seni venosi del SNC e contenere il liquido cerebrospinale.\nProduzione e circolazione del liquido cerebrospinale.\nIl liquido cerebrospinale circola attraverso i ventricoli, le cisterne e lo spazio subaracnoideo all'interno del cervello e del midollo spinale. Circolano circa 150 ml di liquido, che vengono costantemente riciclati e sostituiti, grazie anche alla produzione giornaliera di circa 500 ml di nuovo liquido. Il liquido cerebrospinale viene principalmente secreto dal plesso coroideo; tuttavia, circa un terzo \u00e8 secreto dalla pia madre, dalle altre superfici ventricolari ependimali e dalle membrane aracnoidali. Il liquido scorre nei ventricoli e cervelletto attraverso i tre forami nel cervello, per poi terminare il suo ciclo nel sangue venoso dove giunge attraverso strutture dette granulazioni aracnoidee.\nSpazi perivascolari.\nLa pia madre consente la formazione di spazi perivascolari che fungono da sistema linfatico del cervello. Nel resto del corpo, piccole quantit\u00e0 di proteine sono in grado di fuoriuscire dai capillari parenchimali attraverso il sistema linfatico. Nel cervello, escono attraverso la pia madre ed entrano nello spazio subaracnoideo per poi fluire nel liquido cerebrospinale, finendo nelle vene cerebrali. Gli spazi perivascolari consentono il passaggio di fluidi, proteine e particelle estranee o di rifiuto come i globuli bianchi morti.\nPermeabilit\u00e0.\nUna funzione della pia madre \u00e8 quella di formare la barriera emato-encefalica, che mantiene separato il liquido cerebrospinale dal sangue, consentendo il passaggio limitato di sodio, cloro e potassio, e impedendo il passaggio di proteine del plasma o molecole organiche.\nPia madre ed ependima hanno un'elevata permeabilit\u00e0, perci\u00f2 quasi tutto ci\u00f2 che entra nel liquido cerebrospinale \u00e8 in grado di entrare nel liquido interstiziale del cervello. La permeabilit\u00e0 viene controllata dai processi astocitari, che aiutano a limitare la diffusione di sostanze nel SNC.\nLa permeabilit\u00e0 della pia madre serve a collegare strettamente il fluido cerebrale interstiziale e il liquido cerebrospinale e consentire loro di rimanere quasi omogenei in termini di composizione. In caso di trauma cranico, quando il cranio entra in contatto con un altro oggetto, il cervello viene protetto dall'urto grazie alla somiglianza nella densit\u00e0 tra i due fluidi. Il cervello non va a sbattere sulle pareti del cranio ma viene rallentato e fermato dalla viscosit\u00e0 del fluido.\nLa differenza di permeabilit\u00e0 tra barriera emato-encefalica e pia madre ha delle importanti implicazioni in medicina. I farmaci che entrano nel flusso sanguigno infatti non possono penetrare nel cervello, ma devono essere somministrati nel liquido cerebrospinale.\nPatologia.\nMeningite.\nLa meningite \u00e8 l'infiammazione della pia madre e dell'aracnoide. Pu\u00f2 essere causata da batteri, virus, funghi e farmaci. La meningite batterica \u00e8 causata batteri che entrano nel sistema nervoso centrale attraverso il flusso sanguigno. All'interno dello spazio subaracnoideo, i batteri si moltiplicano e causano l'infiammazione, anche a causa del rilascio di eventuali tossine,come il perossido di idrogeno. Le tossine possono danneggiare i mitocondri e produrre una risposta immunitaria su larga scala. Il sintomo principale \u00e8 il mal di testa, trasmesso attraverso le fibre nervose sensoriali trigeminali che corrono all'interno della pia madre. Gli effetti neuropsicologici disabilitanti coinvolgono oltre la met\u00e0 dei sopravvissuti alla meningite batterica.\nMeningiomi.\ni tumori delle meningi vengono chiamati meningiomi. La maggior parte dei meningiomi cresce a partire dall'aracnoide verso l'interno, esercitando una pressione sulla pia madre e quindi sul cervello o sul midollo spinale. I meningiomi rappresentano il 20% dei tumori cerebrali primari e il 12% dei tumori del midollo spinale, e sono per il 90% benigni. Tendono a crescere lentamente, per questo i sintomi possono insorgere dopo anni dalla loro formazione. I sintomi includono mal di testa e convulsioni. I trattamenti disponibili includono la chirurgia e le radiazioni."}
{"id": "649770", "revid": "767487", "url": "https://it.wikipedia.org/wiki?curid=649770", "title": "Cantone di Chaville", "text": "Il Cantone di Chaville era una divisione amministrativa dell'Arrondissement di Boulogne-Billancourt.\nA seguito della riforma approvata con decreto del 26 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "649773", "revid": "6923", "url": "https://it.wikipedia.org/wiki?curid=649773", "title": "Robegano", "text": "Robegano (\"Robegan\" in veneto) \u00e8 l'unica frazione di Salzano nella citt\u00e0 metropolitana di Venezia\nStoria.\nIn epoca romana il territorio che ora fa parte del paese di Robegano era compreso nella centuriazione agraria della citt\u00e0 di Altino. Questa centuriazione confinava a nord con quella di Treviso, a ovest con quella di Asolo e a sud con quella di Padova. Nella centuriazione altinate le strade delimitavano dei rettangoli di 1421 x 1065 metri (600 iugeri) orientati a 4\u00b0 est. Nonostante la cattiva conservazione del graticolato, l'assetto dato al territorio dalla centuriazione \u00e8 evidente a Robegano, soprattutto in via Della Rimembranza e via Scarlatti, due strade quasi rettilinee che si incrociano ad angolo retto.\nNel secolo XI la citt\u00e0 di Treviso si svilupp\u00f2 notevolmente e promosse insediamenti per lo sfruttamento e la difesa del proprio territorio. Uno dei primi centri a tornare popolato fu Noale, nello stesso periodo nacque anche Robegano.\nIl primo riferimento scritto di Robegano risale per\u00f2 al 1154. All'epoca costituiva un villaggio di una certa importanza, pi\u00f9 popoloso e florido anche rispetto a Salzano. Lo sviluppo fu favorito dal passaggio della via Mestrina, che congiungeva Noale a Mestre, e dalla vicinanza al Marzenego. Nel 1163 viene citato un Guarniero da Robegano tra i testimoni di un atto.\n\u00c8 certo inoltre che sin dal Duecento esistesse a Robegano una fortificazione eretta dai Tempesta, signori di Noale e poi passata alla famiglia dei Da Robegano, provenienti da Treviso. Nello stesso periodo \u00e8 documentato l'ospedale di Sant'Elena, che sorgeva lungo la strada per Martellago.\nAi confini tra i territori di Padova e Treviso, il territorio di Robegano fu sconvolto da vari eventi bellici, specialmente durante il XIV secolo. Dal 1388 pass\u00f2 definitivamente alla Repubblica di Venezia, venendo assegnata alla podesteria di Noale.\nIl castello di Robegano ai tempi della conquista veneziana era gi\u00e0 in cattivo stato, ma fu demolito definitivamente assieme ad altri castelli vicini, a scopo strategico, dopo la sconfitta di Venezia nella guerra contro la lega di Cambrai. La famiglia dei Da Robegano spost\u00f2 cos\u00ec la propria residenza nella dimora nobiliare di Treviso.\nCreato comune autonomo dai Francesi (1797), nel 1808 divenne frazione di Salzano, quale \u00e8 oggi.\nMonumenti e luoghi d'interesse.\nArchitetture religiose.\nLa chiesa \u00e8 intitolata alla Beata Vergine delle Grazie e ai Santi Giacomo e Cristoforo. Parrocchiale dipendente dal vicariato di Noale della Diocesi di Treviso, fu in origine cappella della pieve di Martellago.\nIl 14 aprile 1534 sarebbe avvenuto a Robegano un fatto miracoloso: Costantina, una fanciulla storpia, fu guarita mentre pregava di fronte ad un'icona trecentesca, allora esposta in un sacello nei pressi della chiesa. Il 13 settembre successivo cominci\u00f2 cos\u00ec la costruzione di una nuova parrocchiale-santuario che potesse custodire l'immagine sacra. I lavori terminarono il 24 marzo 1603. Nel 1611 Robegano fu creata parrocchia autonoma e, nello stesso anno, veniva demolita la vecchia chiesa (se ne pu\u00f2 ancora notare qualche traccia nei pressi del campanile).\nL'ultima consacrazione risale al 12 settembre 1707 ad opera del vescovo di Pola Giuseppe Maria Bottari. Nel 1782 il vescovo di Treviso Paolo Francesco Giustiniani la nominava arcipretale.\nLa facciata attuale, in cotto, risale al 1856 e si rif\u00e0 all'architettura rinascimentale.\nNegli anni '80 dell'Ottocento furono aggiunte le due cappelle sul lato sinistro; la cappella della Madonna fu progettata da Pietro Saccardo. Ulteriori ampliamenti si ebbero nel 1899, con la costruzione delle cappelle di destra e della sacrestia sud e con il completamento del piazzale antistante. La cupola \u00e8 del 1925.\nI due quadri raffiguranti il miracolo sono stati dipinti tra il 1896 e il 1897 da Ludovico Mayer.\nNel 1863 fu collocato sopra la porta d'ingresso un organo Bazzani, sostituito nel 1947 dall'attuale organo Mascioni, posto nel presbiterio.\nLegato alla storia della parrocchia \u00e8 Giuseppe Sarto, futuro papa San Pio X. Parroco a Salzano, era amico dei sacerdoti di Robegano, responsabile delle scuole comunali e noto per i suoi panegirici sulla Madonna.\nGeografia fisica.\nTerritorio.\nIl territorio di Robegano \u00e8 attraversato dal Marzenego e da due suoi affluenti: il rio Roviego e il rio Storto. Per i progressivi effetti dell'arginatura e della sedimentazione il Marzenego a Robegano \u00e8 pensile: le sue acque scorrono di norma ad una quota superiore a quella dei terreni circostanti.\nIl Marzenego \u00e8 lungo circa 50\u00a0km. Le sorgenti principali si trovano nel comune di Resana, anche se il bacino idrografico si estende fino alle colline di Asolo. \nEventi.\nIn questo piccolo paese di provincia si festeggiano molte ricorrenze tipiche del territorio, le principali sono:\nIl carnevale di Robegano \u00e8 una tradizione popolare nata grazie ai vari comitati promotori che negli anni hanno ripercorso questa tradizione organizzando una manifestazione gi\u00e0 diffusa nei comuni limitrofi. Nell'ultimo sabato di carnevale viene organizzata una sfilata di carri mascherati che diventano di anno in anno pi\u00f9 imponenti e spettacolari e sono seguiti da gruppi di adulti e bambini mascherati che eseguono simpatiche coreografie ballando e lanciando coriandoli tra gli spettatori. La sfilata si conclude con la premiazione del bambino con la maschera pi\u00f9 bella ed originale.\nCon l'arrivo della primavera viene organizzata una domenica all'insegna del ritorno al passato, pi\u00f9 precisamente al Medioevo. In occasione di questa rievocazione storica medievale i paesani e non solo si vestono con i vestiti tipici del tempo, per le strade del centro passeggiano figuranti, mestieranti, sbandieratori, tamburini e combattenti. Inoltre vengono allestiti stand gastronomici con le specialit\u00e0 venete, mostre e una tensostruttura dove la sera si balla sulle note delle orchestre chiamate per l'evento.\nLa sagra paesana si festeggia nella settimana di ferragosto (15 agosto), in questa occasione in piazza arrivano le giostre, si organizzano manifestazioni sportive, giochi folcloristici, la pesca di beneficenza e lo stand gastronomico. L'ultimo giorno allo scoccare della mezzanotte viene offerto uno spettacolo pirotecnico.\nQuesta festa attira sempre un gran numero di persone nella piccola cittadina di Robegano. Si svolge in una grande tensostruttura riscaldata nell'area industriale con all'interno uno stand gastronomico con tutte le specialit\u00e0 a base di baccal\u00e0. L'evento dura nove giorni, tre weekend di buona cucina e vecchie tradizioni. Il programma \u00e8 molto ricco e prevede esposizioni, giochi per bambini e animazioni di vario genere.\nLa Festa dea Sardea (prima edizione nel 2003) si tiene durante il week end della prima e della seconda settimana di Settembre. Si svolge nella tensostruttura posta in via Verdi in prossimit\u00e0 del campo sportivo e viene organizzata dalla ACD Robeganese Fulgor. Come indicato dal nome stesso, cardine dell'evento \u00e8 la \"sardea\" ovvero la sardina, un pesce tradizionalmente utilizzato nella cucina veneziana. Le due portate principali solo i \"Bigoli in salsa\" e le \" Sarde in Saor\". Durante la Festa dea Sardea si tiene (generalmente durante la serata del primo dei due venerd\u00ec di festa) la Gara dea Sopressa, durante la quale una giuria selezionata incorona la migliore delle sopresse prodotta dai vari allevatori del paese. \nInfrastrutture e trasporti.\nRobegano \u00e8 servita da una linea extraurbana ACTV che collega la frazione a Mestre e Venezia e a Noale.\nEsiste inoltre una fermata ferroviaria sulla linea Trento-Venezia, denominata \"stazione di Salzano-Robegano\" e posta a circa 2\u00a0km dal paese."}
{"id": "649774", "revid": "984922", "url": "https://it.wikipedia.org/wiki?curid=649774", "title": "Cantone di Issy-les-Moulineaux-Est", "text": "Il Cantone di Issy-les-Moulineaux-Est era una divisione amministrativa dell'Arrondissement di Boulogne-Billancourt.\nA seguito della riforma approvata con decreto del 26 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva solo parte della citt\u00e0 di Issy-les-Moulineaux."}
{"id": "649776", "revid": "827882", "url": "https://it.wikipedia.org/wiki?curid=649776", "title": "Contea di Franklin (Massachusetts)", "text": "La contea di Franklin, Franklin County in inglese, \u00e8 una contea dello Stato del Massachusetts negli Stati Uniti d'America. La contea, posta nella parte nord-occidentale dello Stato, ha come capoluogo Greenfield.\nLa popolazione al censimento del 2000 era di 71.535 abitanti, 71.778 secondo una stima del 2009.\nGeografia fisica.\nCome per altre contee del Massachusetts dal 1997 la contea di Franklin esprime solo una regione storico-geografica, essendo tutte le funzioni amministrative passate ad altre agenzie dello Stato del Massachusetts.\nLa contea confina a nord con la contea di Windham del Vermont, a nord-est con la contea di Cheshire del New Hampshire, a est con la contea di Worcester, a sud con la contea di Hampshire ed a ovest con quella di Berkshire.\nIl territorio \u00e8 prevalentemente collinare con la maggiore area pianeggiante posta a sud-est. La contea \u00e8 attraversata da nord a sud dal fiume Connecticut che forma un'ampia vallata. Da occidente il Connecticut riceve il fiume \"Deerfield\", nei pressi di Greenfield. Da est l'affluente principale del Connecticut \u00e8 il fiume \"Millers\". All'estremo est, al confine con le contee di Worcester e di Hampshire, si stende la Quabbin Reservoir, il lago pi\u00f9 grande del Massachusetts.\nLa contea \u00e8 poco abitata e Greenfield \u00e8 la citt\u00e0 pi\u00f9 popolosa."}
{"id": "649778", "revid": "984922", "url": "https://it.wikipedia.org/wiki?curid=649778", "title": "Cantone di Issy-les-Moulineaux-Ovest", "text": "Il Cantone di Issy-les-Moulineaux-Ovest era una divisione amministrativa dell'Arrondissement di Boulogne-Billancourt.\nA seguito della riforma approvata con decreto del 26 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva parte della citt\u00e0 di Issy-les-Moulineaux e la parte settentrionale del comune di Meudon."}
{"id": "649779", "revid": "984922", "url": "https://it.wikipedia.org/wiki?curid=649779", "title": "Cantone di Meudon", "text": "Il Cantone di Meudon \u00e8 una divisione amministrativa dell'Arrondissement di Boulogne-Billancourt.\nA seguito della riforma approvata con decreto del 26 febbraio 2014, che ha avuto attuazione dopo le elezioni dipartimentali del 2015, \u00e8 stato ridefinito.\nComposizione.\nPrima della riforma del 2014 comprendeva una parte del comune di Meudon.\nDal 2015 i comuni appartenenti al cantone sono i seguenti 2:"}
{"id": "649781", "revid": "984922", "url": "https://it.wikipedia.org/wiki?curid=649781", "title": "Cantone di Saint-Cloud", "text": "Il Cantone di Saint-Cloud \u00e8 una divisione amministrativa dell'Arrondissement di Boulogne-Billancourt.\nA seguito della riforma approvata con decreto del 26 febbraio 2014, che ha avuto attuazione dopo le elezioni dipartimentali del 2015, \u00e8 passato da 1 a 5 comuni.\nComposizione.\nPrima della riforma del 2014 comprendeva il solo comune di Saint-Cloud.\nDal 2015 i comuni appartenenti al cantone sono i seguenti 5:"}
{"id": "649783", "revid": "984922", "url": "https://it.wikipedia.org/wiki?curid=649783", "title": "Cantone di S\u00e8vres", "text": "Il Cantone di S\u00e8vres era una divisione amministrativa dell'Arrondissement di Boulogne-Billancourt.\nA seguito della riforma approvata con decreto del 26 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva il solo comune di S\u00e8vres."}
{"id": "649785", "revid": "916580", "url": "https://it.wikipedia.org/wiki?curid=649785", "title": "Herpestidae", "text": "Gli erpestidi (Herpestidae), o manguste, sono una famiglia dell'ordine dei carnivori. Vivono nell'Asia meridionale e sud-orientale e in Africa. Ne esistono 34 specie, tutte molto simili per forma e abitudini. Il nome mangusta viene usato per indicare anche delle specie della sottofamiglia \"Galidiinae\".\nDescrizione.\nLe manguste hanno un corpo allungato e le zampe corte, il muso appuntito e la coda cespugliosa, affusolata. Gli occhi sono di modeste dimensioni e le orecchie, piccole, sono quasi nascoste dalla lunga pelliccia, piuttosto grossolana e ruvida. La maggior parte delle manguste ha cinque dita, con altrettanti artigli. Nella mangusta nana comune la lunghezza del corpo \u00e8 di 24 cm, la lunghezza della coda di 19 cm e il peso di 320 g; nella mangusta dalla coda bianca, la lunghezza del corpo \u00e8 di 58 cm, quella della coda 44 cm e il peso superiore ai 5 kg; alcune manguste icneumone sono ancora pi\u00f9 lunghe.\nMoltissime manguste sono pezzate o striate e alcune presentano un mantello con disegni vivaci. Nessuna specie, per\u00f2, \u00e8 a macchie; alcune hanno delle strisce sulle spalle, mentre i piedi, le zampe e la coda o la punta di essa possono essere spesso di una tonalit\u00e0 diversa. Le manguste striate e i suricati hanno delle strisce pi\u00f9 scure sulla parte posteriore del corpo.\nAnche all'interno della stessa specie esistono notevoli variazioni di colore. Per esempio, la mangusta rossa \u00e8 grigia o marrone-giallastra nella maggior parte del suo areale, ma nel deserto del Kalahari \u00e8 appunto rossa e c'\u00e8 anche una forma melanica (nera). Le variazioni di colore, di solito, sono collegate al colore del suolo e permettono la mimetizzazione che \u00e8 importante per la sopravvivenza.\nMoltissime manguste hanno un grosso sacco anale che contiene almeno due aperture ghiandolari. I segnali olfattivi, prodotti dalla secrezione delle ghiandole anali e talora anche dalle guance, possono dare informazioni riguardo al sesso, alla recezione sessuale (condizioni sessuali) e all'identit\u00e0 individuale o del gruppo.\nBiologia.\nDa quando Kipling ha raccontato, ne \"Il libro della giungla\", il duello tra Rikki-tikki-tavi e il cobra, . La maggior parte delle manguste sono opportuniste: si nutrono di piccoli vertebrati, insetti e altri invertebrati e, solo occasionalmente, di frutta. La struttura dei denti e delle zampe riflette chiaramente la loro dieta. Occorre inoltre ricordare che, contrariamente a quanto si crede, non sono totalmente immuni al veleno dei serpenti.\nLe manguste hanno un numero di denti variabile da 34 a 40 e in particolare quelle che sono cacciatrici efficienti di piccoli vertebrati, come le specie appartenenti al genere \"Herpestes\", hanno ferini molto sviluppati per dilaniare meglio la carne.\nI loro piedi hanno quattro o cinque dita, ciascuna terminante con un lungo artiglio non retrattile adatto per lo scavo. Le manguste sono solite annusare la superficie del terreno e, quando riescono a trovare un insetto, lo afferrano in superficie o lo estraggono dalla sua tana sotterranea.\nAlcune manguste vanno molto lontano alla ricerca di cibo. Nel Serengeti, in Tanzania, alcuni branchi di manguste striate occupano un territorio di 15 km\u00b2 e possono, nella stagione secca, percorrere fino a 9 km al giorno. Quando le risorse di cibo sono abbondanti e la densit\u00e0 della popolazione \u00e8 alta, i territori e le distanze che vengono percorse sono considerevolmente pi\u00f9 piccole. Le manguste striate del Parco di Ruwenzori, in Uganda, utilizzano degli spazi con dimensioni inferiori a 1 km e percorrono circa 2 km al giorno.\nLa maggior parte delle manguste raggiunge la maturit\u00e0 sessuale intorno ai due anni. La pi\u00f9 bassa et\u00e0 riproduttiva \u00e8 stata registrata nella mangusta di Giava che \u00e8 gi\u00e0 in grado di avere i cuccioli a 9 mesi di et\u00e0. Le stagioni della riproduzione variano secondo le condizioni ambientali. In Sudafrica, i suricati e la mangusta gialla danno alla luce i piccoli solo nei mesi pi\u00f9 caldi (e umidi) dell'anno. Nell'Uganda occidentale, dove il clima \u00e8 costante e il cibo \u00e8 abbondante, la mangusta striata si riproduce quattro volte durante l'anno, mentre in Tanzania settentrionale, dove le variazioni di temperatura sono minime, ma le stagioni secche e umide sono molto pronunciate, sia la mangusta striata sia la mangusta nana meridionale si riproducono solo nei mesi delle grandi piogge, durante i quali il cibo \u00e8 pi\u00f9 abbondante.\nNelle solitarie manguste rosse, i maschi adulti, i cui territori si sovrappongono, hanno importanza gerarchica. Il territorio del maschio dominante include quello di parecchie femmine, attraverso i quali il maschio si muove lasciando segnali olfattivi in prossimit\u00e0 di quelle femmine che sono in fase recettiva dal punto di vista sessuale e riproduttivo. Durante il periodo in cui la femmina \u00e8 in calore vi \u00e8 un breve corteggiamento.\nNella maggior parte delle specie i piccoli nascono con pochi peli sparsi e ciechi e aprono gli occhi a circa due settimane.\nRapporti con l'uomo.\nLe manguste rappresentano un gruppo di animali che si \u00e8 diffuso con successo. Non si conosce alcuna specie che sia in via di estinzione, ma le pi\u00f9 vulnerabili sembrano essere le manguste di Sokoke, le manguste brune indiane e le manguste della Liberia, poich\u00e9 il loro habitat \u00e8 stato quasi completamente distrutto. La mangusta di Giava, la mangusta gialla e il suricato sono stati perseguitati dall'uomo, ma sono tuttavia diffusi e abbondanti (in realt\u00e0, la prima dei tre \u00e8 la pi\u00f9 diffusa). Le altre due specie sudafricane sono state perseguitate in quanto portatrici della rabbia. La mangusta di Giava \u00e8 anch'essa un veicolo della rabbia e in alcune aree delle Indie occidentali e alle Hawaii viene considerata una rovina perch\u00e9 attacca il pollame e le faune locali. Fu introdotta nelle Indie occidentali nel 1870 e nelle Hawaii nel 1880, nel tentativo di limitare l'espansione dei topi nelle piantagioni di canna da zucchero. Nonostante qualche volta sia stato detto che la mangusta di Giava \u00e8 la responsabile dell'estinzione, nelle Indie occidentali, di molte specie autoctone di uccelli e di rettili, non esiste alcuna argomentazione che possa provarlo. In molte isole queste manguste sono ancora importanti predatori dei roditori nocivi e la loro situazione deve essere presa in considerazione in modo separato per ogni particolare isola.\nLa mangusta icneumone veniva considerata sacra dagli antichi egizi e sulle pareti di tombe e templi, risalenti a 2800 anni a.C., sono state trovate delle figurazioni di manguste."}
{"id": "649786", "revid": "984922", "url": "https://it.wikipedia.org/wiki?curid=649786", "title": "Cantone di Asni\u00e8res-sur-Seine-Nord", "text": "Il Cantone di Asni\u00e8res-sur-Seine-Nord era una divisione amministrativa dell'Arrondissement di Nanterre.\nA seguito della riforma approvata con decreto del 26 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva parte della citt\u00e0 di Asni\u00e8res-sur-Seine."}
{"id": "649787", "revid": "17351", "url": "https://it.wikipedia.org/wiki?curid=649787", "title": "Lockheed C-130", "text": ""}
{"id": "649788", "revid": "45891", "url": "https://it.wikipedia.org/wiki?curid=649788", "title": "Pascal's calculator", "text": ""}
{"id": "649791", "revid": "984922", "url": "https://it.wikipedia.org/wiki?curid=649791", "title": "Cantone di Asni\u00e8res-sur-Seine-Sud", "text": "Il Cantone di Asni\u00e8res-sur-Seine-Sud era una divisione amministrativa dell'Arrondissement di Nanterre.\nA seguito della riforma approvata con decreto del 26 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva parte della citt\u00e0 di Asni\u00e8res-sur-Seine."}
{"id": "649792", "revid": "767487", "url": "https://it.wikipedia.org/wiki?curid=649792", "title": "Cantone di Bois-Colombes", "text": "Il Cantone di Bois-Colombes era una divisione amministrativa dell'Arrondissement di Nanterre.\nA seguito della riforma approvata con decreto del 26 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva il solo comune di Bois-Colombes."}
{"id": "649795", "revid": "984922", "url": "https://it.wikipedia.org/wiki?curid=649795", "title": "Cantone di Clichy", "text": "Il Cantone di Clichy \u00e8 una divisione amministrativa dell'Arrondissement di Nanterre.\nA seguito della riforma approvata con decreto del 26 febbraio 2014, che ha avuto attuazione dopo le elezioni dipartimentali del 2015, \u00e8 stato ridefinito.\nComposizione.\nFino alla riforma del 2014 comprendeva le parti centrale e settentrionale del comune di Clichy.\nDal 2015 comprende l'intero comune di Clichy."}
{"id": "649796", "revid": "45891", "url": "https://it.wikipedia.org/wiki?curid=649796", "title": "Pascaline", "text": ""}
{"id": "649797", "revid": "5172453", "url": "https://it.wikipedia.org/wiki?curid=649797", "title": "Paperino nel tempo che fu!", "text": ""}
{"id": "649799", "revid": "984922", "url": "https://it.wikipedia.org/wiki?curid=649799", "title": "Cantone di Colombes-Nord-Est", "text": "Il Cantone di Colombes-Nord-Est era una divisione amministrativa dell'Arrondissement di Nanterre.\nA seguito della riforma approvata con decreto del 26 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva parte della citt\u00e0 di Colombes."}
{"id": "649801", "revid": "2149408", "url": "https://it.wikipedia.org/wiki?curid=649801", "title": "Hampshire (disambigua)", "text": ""}
{"id": "649804", "revid": "287204", "url": "https://it.wikipedia.org/wiki?curid=649804", "title": "Rod Milburn", "text": "Biografia.\nGli inizi.\nNato in un paesino non lontano da Baton Rouge, settimo di sette fratelli, da piccolo amava rincorrere i cavalli nella campagna della Louisiana. La sua carriera sportiva cominci\u00f2 in una scuola di soli neri, la cui pista di atletica era in realt\u00e0 una lunga striscia d'erba e gli ostacoli erano di legno, fatti in casa.\nNel 1968 riusc\u00ec ad entrare nell\"'All American team\", uguagliando il record nazionale delle high school. Passato alla \"Southern University\", dal 1970 al 1973 vinse 3 titoli nazionali collegiali e 4 campionati AAU, 2 outdoor e 2 indoor, stabilendo il nuovo record mondiale delle 120 iarde a ostacoli (109,68 metri) con il tempo di 13 secondi netti, sensibilmente inferiore all'allora primato mondiale dei 110 metri ostacoli (13\"2).\nL'oro olimpico a Monaco 1972.\nNel 1971 vinse 28 corse consecutive, fra le quali i Giochi panamericani, e fu nominato \"Atleta dell'anno\" dall'autorevole rivista di atletica \"Track &amp; Field News\". Nel 1972, ai Giochi olimpici di Monaco di Baviera, vinse la medaglia d'oro davanti al francese Guy Drut (che avrebbe vinto 4 anni dopo a Montr\u00e9al) ed ai suoi connazionali Thomas Hill e Willie Davenport (quest'ultimo gi\u00e0 vincitore 4 anni prima a Citt\u00e0 del Messico 1968) stabilendo anche, con 13\"24, il nuovo record mondiale con cronometraggio elettronico.\nNel 1973, durante il Weltklasse Z\u00fcrich che si svolge annualmente al Stadio Letzigrund di Zurigo, stabil\u00ec anche il nuovo record mondiale con cronometraggio manuale con 13\"1, battendo il 13\"2 stabilito per la prima volta, nella stessa pista, dal tedesco Martin Lauer 14 anni prima.\nIl declino e il ritiro agonistico.\nRaggiunto l'apice del successo, la carriera di Milburn declin\u00f2 rapidamente. Dapprima fu ingaggiato da un circuito professionistico che ben presto fall\u00ec; quindi, dopo aver provato senza successo con il football americano, decise di rientrare nel circuito dilettantistico ma, per le regole dell'epoca, gli fu proibito di partecipare alle selezioni per i Giochi olimpici di Montr\u00e9al del 1976 a causa dei suoi trascorsi da professionista e dovette far passare il tempo necessario per riqualificarsi di nuovo come atleta dilettante.\nAvrebbe potuto ritentare nel 1980, ma questa volta fu fermato dal boicottaggio americano dei Giochi olimpici di Mosca. Nel 1983 si ritir\u00f2 definitivamente dall'atletica.\nLa morte.\nCos\u00ec come negli ultimi anni di attivit\u00e0 agonistica, anche negli anni seguenti la vita di Milburn fu costellata di difficolt\u00e0: sposato due volte e due volte divorziato, licenziato dalla \"Southern University\" di Baton Rouge, l'universit\u00e0 per la quale aveva gareggiato e nella quale aveva tentato la carriera di allenatore, si rassegn\u00f2 a lavorare in una cartiera.\nFu l\u00ec che trov\u00f2 la morte in un tragico incidente sul lavoro avvenuto la notte dell'11 novembre 1997. L'America, che sembrava averlo dimenticato, rese omaggio allo sfortunato campione con una grande partecipazione al suo funerale, guidata dall'allora presidente Bill Clinton."}
{"id": "649818", "revid": "17351", "url": "https://it.wikipedia.org/wiki?curid=649818", "title": "C-141 Starlifter", "text": ""}
{"id": "649821", "revid": "17351", "url": "https://it.wikipedia.org/wiki?curid=649821", "title": "C-141", "text": ""}
{"id": "649822", "revid": "1861950", "url": "https://it.wikipedia.org/wiki?curid=649822", "title": "Korean Air", "text": "Korean Air Co., Ltd. (coreano: \uc8fc\uc2dd\ud68c\uc0ac \ub300\ud55c \ud56d\uacf5; Hanja: \u682a\u5f0f\u6703\u793e \u5927\u97d3\u822a\u7a7a; RR: Jusikhoesa Daehan Hanggong), operante come Korean Air, \u00e8 la compagnia di bandiera e quella pi\u00f9 grande in termini di dimensioni della flotta della Corea del Sud. La sede centrale della compagnia si trova a Seul, in Corea del Sud. L'attuale Korean Air venne fondata il 1\u00ba marzo 1969, dopo l'acquisizione della Korean Air Lines, che operava dal giugno 1962 ed era di propriet\u00e0 del governo, da parte del gruppo Hanjin. Attraverso il controllo di maggioranza della \"Hanjin KAL Corporation\", la famiglia Cho, proprietaria di Hanjin Group, \u00e8 ancora l'azionista pi\u00f9 grande e di controllo della compagnia aerea; Cho Won-tae (alias Walter Cho) \u00e8 l'attuale (al 2021) Presidente e CEO; \u00e8 la terza generazione della famiglia a guidare la compagnia aerea. Al 5 giugno 2020, Hanjin KAL detiene il 29,27% delle azioni di Korean Air. Korean Air \u00e8 uno dei membri fondatori dell'alleanza SkyTeam.\nLe divisioni Cargo e internazionale di Korean Air servono 126 citt\u00e0 in 44 paesi, mentre quella domestica serve 13 destinazioni. \u00c8 tra le prime 20 compagnie aeree al mondo in termini di passeggeri trasportati ed \u00e8 anche una delle migliori compagnie aeree cargo internazionali. Il Terminal 2 dell'aeroporto internazionale di Incheon funge da hub internazionale per Korean Air, che mantiene anche un campus della sede centrale satellitare a Incheon. La compagnia aerea aveva circa 20.540 dipendenti a dicembre 2014.\nStoria.\nFormazione.\nNel 1962, il governo della Repubblica di Corea acquis\u00ec la Korean National Airlines, fondata nel 1946, e le cambi\u00f2 nome in Korean Air Lines, facendola diventare di propriet\u00e0 dello Stato. Il 1\u00ba marzo 1969, il gruppo Hanjin acquis\u00ec la compagnia statale e fece iniziare l'era di Korean Air. Le operazioni di trasporto merci transpacifico a lungo raggio furono introdotte il 26 aprile 1971, seguite da servizi passeggeri per l'aeroporto Internazionale di Los Angeles il 19 aprile 1972.\nEspansione.\nKorean Air effettuava voli internazionali verso Hong Kong, Giappone, Taiwan e Los Angeles con Boeing 707 fino all'introduzione del Boeing 747 nel 1973. Nel 1973, la compagnia aerea introdusse i Boeing 747 sulle rotte transpacifiche e avvi\u00f2 un servizio europeo per Parigi, Francia, utilizzando i 707 e poi i McDonnell Douglas DC-10. Nel 1975, la compagnia aerea divenne una delle prime compagnie asiatiche ad operare con aeromobili Airbus con l'acquisto di tre Airbus A300, che furono messi immediatamente in servizio sulle rotte asiatiche. Nel 1981, la Korean Air apr\u00ec un proprio terminal merci presso l'aeroporto Internazionale di Los Angeles. Poich\u00e9 all'epoca agli aerei della Corea del Sud era vietato volare nello spazio aereo della Corea del Nord e dell'Unione Sovietica, le rotte europee dovevano essere progettate in direzione est dalla Corea del Sud, come Seul-Anchorage-Parigi.\nCambio in Korean Air.\nIl 1\u00ba marzo 1984 venne introdotta una nuova livrea blu e argento con il nuovo logo e con un design Taegeuk stilizzato in concomitanza con il cambio di nome da \"Korean Air Lines\" in \"Korean Air\". Questa livrea, progettata in collaborazione tra Korean Air e Boeing, fu introdotta sugli MD-80 e sui Boeing 747-300. Negli anni '90, la compagnia divenne la prima a utilizzare il nuovo McDonnell Douglas MD-11 per integrare la sua nuova flotta di Boeing 747-400; tuttavia, l'MD-11 non soddisfaceva i requisiti di prestazione e alla fine gli esemplari furono convertiti in versione cargo. Anche alcuni vecchi 747 furono convertiti per il servizio merci. Nel 1984, la sede era nel KAL Building a Namdaemunno, Jung-gu, Seul.\nUlteriore espansione e Jin Air.\nIl 23 giugno 2000, insieme ad Aerom\u00e9xico, Air France e Delta Air Lines, Korean Air fond\u00f2 la principale alleanza di compagnie aeree del mondo, SkyTeam e SkyTeam Cargo, fondata il 28 settembre 2000.\nIl 5 giugno 2007, Korean Air dichiar\u00f2 che avrebbe creato un nuovo vettore low cost chiamato Jin Air in Corea per competere con il sistema di rete ferroviario ad alta velocit\u00e0 coreano KTX, che offriva tariffe pi\u00f9 economiche e procedure di sicurezza meno rigorose rispetto ai viaggi aerei. Jin Air ha iniziato i servizi passeggeri di linea da Seul a Jeju il 17 luglio 2008. Korean Air ha annunciato che alcuni dei suoi 737 e A300 sarebbero stati trasferiti a Jin Air.\nNel 2009, l'immagine di Korean Air era diventata pi\u00f9 prestigiosa, differendo dall'immagine della compagnia aerea alla fine degli anni '90, che era stata offuscata da diversi incidenti mortali.\nA met\u00e0 del 2010, in un accordo di marketing con la societ\u00e0 di giochi Blizzard Entertainment, la compagnia ha ridipinto un 747-400 e un 737-900 con una livrea in stile StarCraft II. Nell'agosto 2010, Korean Air ha annunciato pesanti perdite nel secondo trimestre nonostante i ricavi record. Hanjin Group, la societ\u00e0 madre, ha aperto un nuovo terminal merci a Navoiy in Uzbekistan, che sarebbe diventato un hub per voli Incheon-Navoiy-Milano.\nKorean Air possiede cinque hotel: due \"KAL hotel\" sull'isola di Jeju, l'Hyatt a Incheon; Waikiki Resort alle Hawaii e un hotel/edificio con uffici chiamato Wilshire Grand Tower a Los Angeles. Questo edificio nel centro di Los Angeles ospita il pi\u00f9 grande InterContinental Hotel delle Americhe in quello che \u00e8 l'edificio pi\u00f9 alto di Los Angeles.\nNel 2013, Korean Air ha acquisito una partecipazione del 44% in Czech Airlines. Ha venduto la partecipazione nell'ottobre 2017. Il 1\u00ba maggio 2018, la compagnia aerea ha lanciato una partnership di joint venture con Delta Air Lines.\nAcquisizione di Asiana Airlines.\nIl 16 novembre 2020, il governo della Corea del Sud ha annunciato ufficialmente che Korean Air acquisir\u00e0 Asiana Airlines. La Korea Development Bank, una banca di propriet\u00e0 statale, fornir\u00e0 800 miliardi di won al Gruppo Hanjin per aiutare a finanziare la fusione tra le compagnie aeree. Il Ministero del territorio, delle infrastrutture e dei trasporti integrer\u00e0 le sussidiarie Air Busan, Air Seoul e Jin Air per formare un vettore combinato a basso costo che operer\u00e0 concentrandosi sugli aeroporti regionali in Corea.\nIdentit\u00e0 aziendale.\nIl quartier generale di Korean Air (\ub300\ud55c \ud56d\uacf5 \ube4c\ub529 [21]) si trova a Gonghang-dong, Gangseo-gu a Seul. Korean Air ha anche uffici all'aeroporto Internazionale Gimpo di Seul. Altre sedi della compagnia si trovano all'aeroporto Internazionale di Jeju e all'aeroporto Internazionale di Pusan-Gimhae. Gli impianti di manutenzione si trovano nell'aeroporto Internazionale di Pusan-Gimhae.\nCabina.\nKorean Air offre tre tipi di classi: prima, business (Prestige) ed economy.\nPrima classe.\nI posti di prima classe includono le \"Kosmo Suites 2.0\" su tutti i Boeing 747-8I e molti dei 777-300ER. I sedili \"Kosmo Suites\" sono montati sulla maggior parte degli Airbus A380-800 e su alcuni Boeing 777-200ER e -300ER; la differenza tra \"Kosmo Suites 2.0\" e \"Kosmo Suites\" \u00e8 che la 2.0 ha una porta scorrevole per fornire al passeggero una migliore privacy. Alcuni dei Boeing 777-300ER sono dotati delle pi\u00f9 recenti \"Kosmo Suites 2.0\". I sedili \"Kosmo Sleeper\" sono montati su alcuni Boeing 777-200ER. I sedili di prima classe \"Sleeper\" sono pi\u00f9 vecchi dei modelli Kosmo First Class e sono equipaggiati sui Boeing 747-400 e sui Boeing 777-300 successivi.\nPrestige class.\nI posti in Classe Prestige includono nuove \"Suite Prestige\" che si concentrano sul design delle Suite Apex. Questo modello di business class \u00e8 equipaggiato su tutti i Boeing 747-8i e 787-9, nonch\u00e9 sulla maggior parte dei 777-300ER. I sedili \"Prestige Sleeper\" sono montati su alcuni Boeing 777-300ER e Airbus A380, nonch\u00e9 sugli aerei 777-200ER che dispongono di sedili di prima classe \"Kosmo Suites\"; i sedili \"Prestige Plus\" sono montati sulla maggior parte d dei Boeing 777-200ER, sulla maggior parte dei Boeing 747-400 e su un Boeing 777-300; i sedili \"Old Prestige Class\" sono attualmente in fase di eliminazione negli aeromobili che ne sono dotati (ad eccezione della famiglia Boeing 737). I sedili \"Prestige Sleeper\" e \"Prestige Suites\" sono reclinabili a 180 gradi, mentre i sedili \"Prestige Plus\" si reclinano fino a 172 gradi. I sedili \"Old Prestige Class\" sono reclinabili fino a 138 gradi.\nPremium economy.\nIl 27 dicembre 2017, il CEO di Korean Air, Won-Tae Cho, ha dichiarato di star considerando l'introduzione della Premium Economy Class. Korean Air ha poi introdotto la sua prima Premium Economy Class denominata \"Economy Plus\" sui suoi Airbus A220-300. Era dotata di sedili pi\u00f9 larghi di 4 pollici rispetto ai sedili standard della classe economica. Tuttavia, il 10 giugno 2019, Korean Air ha annunciato che avrebbe eliminato \"Economy Plus\" a causa della discordanza del servizio e delle perdite di profitto.\nEconomy.\nI sedili della classe Economy si reclinano fino a 121 gradi. Un nuovo tipo di sedile chiamato \"New Economy Class\" \u00e8 stato installato su tutti i Boeing 777-300ER e Boeing 777-200ER con Kosmo Suites, tutti i Boeing 777-300, alcuni Airbus A330-300, alcuni Airbus A330-200 , gli Airbus A380 e i Boeing 747-8I. I sedili \"Kosmo Suites\" e \"Prestige Sleeper\" furono introdotti per la prima volta sui Boeing 777-300ER nel maggio 2009. Entrambi i sedili potevano allungarsi fino a 180 gradi e divennero pi\u00f9 privati dei sedili precedenti.\nServizi.\nSKYPASS.\nSKYPASS \u00e8 il programma frequent flyer di Korean Air \"SKYPASS\" si riferisce alla carta blu che viene data ai frequent flyer di Korean Air. Lo slogan di SKYPASS \u00e8 \"Beyond your Imagination\". I livelli d'\u00e9lite del programma sono paragonabili a quelli dei programmi frequent flyer di altre compagnie aeree, che richiedono ai membri di volare 30.000 miglia per ciclo biennale (l'ingresso iniziale a questo livello richiede 50.000 miglia). La qualificazione per il livello pi\u00f9 alto si basa sulle miglia di volo a vita, che richiedono a un cliente di volare 1 milione di miglia per diventare \"Million Miler\", che \u00e8 lo stato d'\u00e9lite pi\u00f9 alto; o 500.000 miglia per \"Morning Calm Premium\", il secondo. Entrambi i livelli di iscrizione danno diritto ai privilegi SkyTeam Elite Plus. L'appartenenza a questi livelli \u00e8 garantita a vita.\nIl club dei membri di Korean Air \u00e8 chiamato \"Morning Calm\", in riferimento alla tradizione della Corea del Sud. Dal 1886, quando un libro scritto da Percival Lowell ottenne un grande successo negli Stati Uniti nel narrare la storia della Corea, il paese inizi\u00f2 a essere definito a livello internazionale come \"la terra della calma mattutina\".\nDestinazioni.\nAccordi commerciali.\nAl 2022 Korean Air ha accordi di code-share con le seguenti compagnie:\nAlleanze.\nIl 22 giugno 2000 Korean Air \u00e8 entrata a far parte di SkyTeam.\nFlotta.\nFlotta attuale.\nA dicembre 2021 la flotta di Korean Air \u00e8 cos\u00ec composta:\nFlotta storica.\nKorean Air operava in precedenza con i seguenti aeromobili:\nPiani futuri.\nAll'assemblea dell'Association of Asia Pacific Airlines nel 2018, Korean Air ha annunciato che stava prendendo in considerazione un nuovo ordine di aeromobili widebody di grandi dimensioni per sostituire i vecchi Airbus A330, Boeing 747-400, Boeing 777-200ER e Boeing 777-300. I tipi in esame per la sostituzione dei vecchi aeromobili widebody nella flotta includono il Boeing 777X e l'Airbus A350 XWB.\nAll'International Air Transport Association Annual General Meeting (IATA AGM) a Seul, il presidente Walter Cho ha detto che l'ordine di aerei a fusoliera larga di Korean Air era imminente e stava considerando un ordine extra per la famiglia Airbus A220, inclusa la versione in via di sviluppo, l'Airbus A220-500."}
{"id": "649824", "revid": "17654", "url": "https://it.wikipedia.org/wiki?curid=649824", "title": "Lepista gilva", "text": ""}
{"id": "649825", "revid": "228587", "url": "https://it.wikipedia.org/wiki?curid=649825", "title": "La scuola dei desideri", "text": "La scuola dei desideri \u00e8 un romanzo del 2005 della scrittrice Joanne Harris, gi\u00e0 autrice di \"Chocolat\" (da cui \u00e8 tratto l'omonimo film di Lasse Hallstr\u00f6m con Juliette Binoche e Johnny Depp). Nel 2016 \u00e8 uscito il seguito del libro, \"La classe dei misteri\".\nTrama.\nUna serie di inspiegabili e fastidiosi eventi, inizialmente innocui e ridicoli, in seguito sempre pi\u00f9 pesanti, comincia a pesare su St Oswald, una prestigiosa scuola privata inglese che vive un rapporto di generale distacco con la citt\u00e0, caratterizzata da grandi quartieri popolari dove il vandalismo dilaga, e trova il suo fulcro nella scuola statale di \"Sunnybank Park\". Una sorta di cospirazione, proveniente direttamente da quel passato che la scuola pensava di aver sepolto, \u00e8 in atto per sradicare alla base le radici dell'istituto privato, riportando alla luce quelle intaccature di fronte alle quali i responsabili della scuola hanno fatto finta di non vedere, solo per salvare il nome di \"St Oswald\".\nMa ora nella partita \u00e8 coinvolto anche il professore di lingue classiche Roy Straitley, sessantacinquenne e ormai vicino alla centuria, un uomo caratterizzato dai molti vizi che, pur scalzato dall'avanzata della tecnologia e privato del suo ufficio, viene collocato in un'aula condivisa fra tre nuovi professori, sar\u00e0 l'unico a poter tornare a scavare nel passato per affrontare diritto e in faccia, nonostante le avversit\u00e0, il pericoloso che sta rovesciando l'istituto."}
{"id": "649830", "revid": "1305772", "url": "https://it.wikipedia.org/wiki?curid=649830", "title": "Marmo cipollino (disambigua)", "text": "Tra i marmi antichi esistono diverse variet\u00e0 alle quali \u00e8 stato attribuito in epoca moderna (dal Rinascimento in poi) la denominazione di \"marmo cipollino\":"}
{"id": "649889", "revid": "125732590", "url": "https://it.wikipedia.org/wiki?curid=649889", "title": "Atletico Piombino Societ\u00e0 Sportiva Dilettantistica", "text": "L'Atletico Piombino Societ\u00e0 Sportiva Dilettantistica, nota anche come Atletico Piombino o, pi\u00f9 semplicemente, Piombino \u00e8 una societ\u00e0 calcistica italiana con sede nella citt\u00e0 di Piombino, che milita in Eccellenza.\nStoria.\nDalle origini agli anni novanta.\nLa societ\u00e0 fu fondata nel 1921 con il nome di \"Unione Sportiva Piombinese\". Nel 1922, in occasione della fusione con la \"Societ\u00e0 Ginnastica Sempre Avanti\", un'altra associazione sportiva della citt\u00e0 toscana, assunse il nome di quest'ultima, diventando \"Unione Sportiva Sempre Avanti\"; a partire da quell'anno, inizi\u00f2 a giocare nel campionato di Terza Divisione, ottenendo poi la promozione per riforma dei campionati. Nel 1931, vincendo a Viareggio uno spareggio contro il si guadagn\u00f2 la Prima Divisione, terzo livello del campionato italiano di calcio. Nella stagione del rinnovamento, che port\u00f2 la Prima Divisione a trasformarsi in Serie C, per la prima volta nella sua storia la Sempre Avanti si guadagn\u00f2 la permanenza nei campionati nazionali evitando la retrocessione battendo il Grosseto e il Signe.\nNel 1938, la Sempre Avanti termin\u00f2 il campionato all'ultimo posto, retrocedendo in Prima Divisione; ma nell'estate di quell'anno, la societ\u00e0 sportiva chiuse i battenti e l'avvento della seconda guerra mondiale imped\u00ec la creazione di una nuova squadra che potesse partecipare ai campionati nazionali fino al 1945, quando vide la luce l\"'Unione Sportiva Piombino\".\nQuelli del secondo dopoguerra furono anni felici per la squadra toscana, sostenuta economicamente dallo stabilimento siderurgico La Magona d'Italia. In pochi anni ottenne la Serie C e, al termine del campionato 1950-1951, la promozione in Serie B.\nIl Piombino ben figur\u00f2 nel suo primo campionato di Serie B (1951-1952), nel corso del quale raggiunse l'apice della popolarit\u00e0 dopo aver battuto la blasonata , terminando al sesto posto, un piazzamento al di sopra delle aspettative. Ma nei due anni successivi La Magona ebbe dei gravi problemi economici che portarono al licenziamento di oltre duemila operai. La crisi dell'acciaieria colp\u00ec cos\u00ec anche la societ\u00e0 nerazzurra, che dopo appena tre stagioni tra i cadetti ritorn\u00f2 in Serie C, retrocedendo all'ultima giornata del campionato 1953-1954. Nel 1956 retrocesse anche dalla Serie C.\nDa quel momento il Piombino non fece pi\u00f9 ritorno nei campionati di vertice, ma navig\u00f2 per lunghi anni tra i campionati regionali e quelli interregionali. Nel 1996 le difficolt\u00e0 finanziarie la portarono alla fine dell'attivit\u00e0 sportiva e dalle sue ceneri nacque l\"'Associazione Sportiva Piombino\".\nLa rinascita: Atletico Piombino.\nNel 2004, a causa di alcune controversie societarie, la societ\u00e0 fu totalmente rifondata e grazie all'impegno del nuovo presidente Roberto Ciompi nacque l\"'Atletico Piombino\", che ripart\u00ec dalla Terza Categoria e ottenne la promozione immediata in Seconda Categoria. Nella stagione 2006-2007 poi termin\u00f2 al primo posto il campionato e guadagn\u00f2 la promozione in Prima Categoria.\nNel 2007 la guida della societ\u00e0 nerazzurra \u00e8 passata nelle mani dell'imprenditore piombinese Massimiliano Spagnesi che ha dato vita a un progetto di rinnovamento basato sul rafforzamento dell'organico della prima squadra e sul rilancio del settore giovanile nerazzurro.\nNella stagione 2007-2008 la squadra ha assorbito il salto di categoria, disputando una stagione di transizione.\nGrazie ad alcuni innesti di qualit\u00e0 la squadra aspira nel 2008-2009 a recitare un ruolo da protagonista nel campionato di Prima Categoria ed ottiene un ottimo quinto posto finale con 45 punti: piazzamento che vale la qualificazione ai play-off, nei quali la squadra non riesce ad ottenere la promozione.\nAncora play-off nella stagione 2009-2010 ottenuti grazie ad un ottimo terzo posto finale nel campionato, ma anche stavolta non riesce ad ottenere la promozione.\nNella stagione 2010-2011 la squadra conduce un campionato di testa fino all'ultima giornata, alternandosi in testa al campionato con il Cenaia, che per un punto preceder\u00e0 la squadra piombinese, facendo sfumare la promozione diretta nel campionato di Promozione Toscana.\nOttenuti i play-off, la squadra li conduce vincendo con autorevolezza semifinali e finale ed ottenendo la promozione nella categoria superiore. Promozione che non \u00e8 stata ratificata dalla FIGC dopo aver stabilito le classifiche di merito tra tutte le vincitrici dei play-off della stagione, costringendo cos\u00ec i nerazzurri ad affrontare per il quinto anno consecutivo la Prima Categoria.\nNella stagione 2012-2013 vince il girone D del campionato di Prima Categoria Toscana con due turni di anticipo venendo promosso in Promozione Toscana dopo 14 anni di assenza.\nL'Atletico Piombino nella nuova stagione da neopromossa di Promozione ottiene ottimi risultati: la squadra finisce la stagione al secondo posto, dopo la sconfitta per 0-1 con il , nello spareggio tenutosi sul campo neutro di Volterra. Il Piombino di Tiziano Di Tonno si vede cos\u00ec costretto ad affrontare i play-off per sperare nella promozione in Eccellenza. Nei play-off sconfigge il Certaldo e l'Armando Picchi, accedendo cos\u00ec a quelli intergirone, dove incontra il Seravezza, finalista di Coppa Toscana di Promozione. La semifinale, giocata sul campo neutro di San Giuliano Terme, vede sconfitta la squadra piombinese per 2-4 dopo i tempi supplementari. In seguito alla promozione della Sangiovannese in Serie D, l'Atletico Piombino viene ripescato e promosso in Eccellenza, campionato al quale mancava dalla stagione 1994-1995.\nIl ritorno in Eccellenza non \u00e8 dei migliori, il campionato si presenta tutto in salita a causa dell'infortunio alla seconda giornata dell'attaccante Alberto Papa. Dopo una buona campagna acquisti di riparazione, la squadra riesce piano piano a risollevarsi fino ad ottenere all'ultima giornata una salvezza sofferta, con un solo punto di vantaggio dai play-out.\nAnche nella stagione successiva il club si pone l'obiettivo di rimanere nella categoria, considerate le risorse economiche a disposizione. Dopo un altro girone di andata caratterizzato da stenti e discontinuit\u00e0, in cui vengono perse molte occasioni per guadagnare punti, i nerazzurri cambiano marcia nell'anno nuovo e con una serie di risultati positivi riescono a salvarsi con una giornata di anticipo. Al termine della stagione mister Di Tonno lascia la panchina dopo aver scritto in quattro anni una pagina importante per la societ\u00e0 piombinese.\nNella stagione 2016-2017 la panchina viene affidata a Sebastiano Miano, colonna della formazione nerazzurra negli anni passati: l'ex difensore del Grosseto, dopo un avvio piuttosto difficile, riesce a far ingranare la squadra facendole cos\u00ec chiudere la stagione regolare al terzo posto, posizione che garantisce la partecipazione agli spareggi per la promozione in Serie D. Nello spareggio tenutosi sul campo neutro di Gavorrano per\u00f2 i nerazzurri escono sconfitti 2 a 0 contro il pi\u00f9 quotato Roselle, perdendo cos\u00ec l'occasione di accedere ai play-off nazionali. Sempre in questa stagione si assiste ad un netto ritorno del pubblico nell'impianto locale, con picchi di quasi mille spettatori come nel derby con il di marzo 2017, quando i nerazzurri si imposero per 4 a 1 di fronte ad un pubblico d'altri tempi. Nella stagione 2017-2018 il Piombino, almeno nella prima parte di stagione, lotta per le prime posizioni della classifica, insieme a , Grosseto, Cuoiopelli e , ottenendo vittorie di rilievo proprio con questi ultimi e i pi\u00f9 blasonati maremmani. Nel girone di ritorno per\u00f2, complice qualche partenza di troppo tra la rosa nerazzurra e numerose sconfitte soprattutto nel mese di gennaio e marzo, il Piombino scivola al sesto posto nel quale chiuder\u00e0 la stagione.\nNella stagione 2018-2019, si assiste a un gran riavvicinamento della citt\u00e0 nei confronti della propria squadra. In estate, infatti, la societ\u00e0 annuncia molti colpi di mercato. Sul campo per\u00f2, la musica \u00e8 ben diversa; il Piombino fatica molto e dopo quattro giornate mister Riitano rassegna le proprie dimissioni. A ottobre subentra Riccardo Fratini e nonostante nei primi mesi i nerazzurri mettano in fila un filotto di risultati utili consecutivi, tra gennaio e febbraio la squadra ripiomba nelle ultime posizioni. Fratini viene esonerato, e la squadra affidata a Mirko Serena come soluzione interna. Il Piombino nonostante questo, non riesce a risollevarsi e termina al penultimo posto davanti al Cecina, retrocedendo quindi in Promozione.\nDopo una sola stagione in Promozione, data la sospensione dei campionati per la pandemia di COVID-19 e il contemporaneo secondo posto in classifica, il Piombino viene ammesso al campionato di Eccellenza 2020-2021. La stagione dei neroazzurri viene per\u00f2 interrotta alla seconda giornata per la sospensione del campionato per cause sanitarie e la successiva rinuncia della societ\u00e0 a partecipare alla ripresa nella primavera 2021.\nColori e simboli.\nColori.\nL'uniforme di gioco del Piombino \u00e8 una maglia a strisce verticali nere e azzurre, tradizionalmente abbinata a pantaloncini e calzettoni neri; in alcune stagioni sono stati indossati anche calzoncini bianchi, ad esempio negli anni 1930, oppure azzurri. Nonostante storicamente la seconda maglia del Piombino fosse amaranto, negli ultimi anni il Topolino ha sempre vestito come divisa da trasferta, o il bianco o il giallobl\u00f9.\nStrutture.\nStadio.\nIl primo campo sportivo in assoluto utilizzato dal club fu Piazza Dante, messo a disposizione dal Comune nel 1921. Furono gli stessi giocatori a sistemare il campo spalando terra, togliendo sassi e riempiendo buche. In occasione delle partite domenicali mettevano le reti, segnavano il campo e delimitavano con corde il posto per il pubblico. Per spogliatoi venivano utilizzate le aule delle Scuole Elementari adiacenti al terreno di gioco.\nIl primo campo sportivo regolamentare fu lo Stadio Motovelodromo Giuseppe Salvestrini, costruito su un terreno concesso dall'Ilva, situato nella parte orientale della citt\u00e0, sulla sinistra di Corso Italia. Lo stadio fu inaugurato il 20 agosto 1924 con una capienza di posti e fu utilizzato dalla squadra piombinese fino al 1936, anno in cui venne inaugurato il nuovo stadio. L'impianto sportivo venne demolito nel 1939 per ampliare l'area industriale.\nDal 1936 le partite casalinghe dell'Atletico Piombino si giocano allo Stadio Magona d'Italia, impianto, oggi di propriet\u00e0 comunale, voluto da La Magona d'Italia, societ\u00e0 siderurgica della citt\u00e0 di Piombino, la quale dedic\u00f2 l'impianto alla cittadinanza piombinese, cos\u00ec come \u00e8 riportato sulla lapide commemorativa situata all'ingresso. Attualmente la capienza \u00e8 di posti a sedere, mentre in origine era di circa posti.\nAd oggi, 2021, grazie all'aiuto di volontari supportati da societ\u00e0 e amministrazioni locali lo stadio ha subito varie migliorie, tra cui 2 nuovi ingressi separati per tifoseria ospite e locale, e la riapertura della vecchia Curva Tolla, un tempo curva di casa, oggi destinata agli ospiti e che per tale motivo ha suscitato rumorose proteste tra i tifosi. Inoltre anche gli spogliatoi e la sede societaria sono stati recentemente rinnovati.\nSociet\u00e0.\nSettore giovanile.\nLa societ\u00e0 nerazzurra ha avuto stretti rapporti di collaborazione a livello di settore giovanile con le societ\u00e0 del e dell'.\nNella seconda met\u00e0 del Novecento, tra i calciatori cresciuti nel vivaio nerazzurro si segnalano Nedo Sonetti, cinque stagioni in Serie B, Aldo Agroppi, dieci stagioni in Serie A e cinque presenze nella nazionale italiana, e Stefano Da Mommio, tre stagioni in Serie B.\nTifoseria.\nGi\u00e0 negli anni 70 a Piombino si erano i formati i primi gruppi organizzati, gli \"Ultras Piombino\" andati poi scomparsi con la decaduta della squadra nelle serie dilettanti. Nel 2006-2007 fanno l'esordio le \"Compagini Piombinesi\".\nNella stagione 2013-2014, l'entusiasmo per il buon campionato disputato dall'Atletico Piombino porta alla formazione di un gruppo ultras, nominato \"Brigate d'Acciaio\", in onore della tradizione siderurgica della citt\u00e0. In occasione della fondazione del gruppo, i tifosi stringono un'amicizia con i sostenitori del Rosignano, i quali verranno poi ospitati in curva nei match di campionato e coppa Italia. Da segnalare come nel corso delle ultime stagioni, la tifoseria organizzata locale sia spostata dal settore denominato \"Curva Tolla\", alla gradinata; inoltre, pi\u00f9 e pi\u00f9 volte le Brigate d'Acciaio hanno ospitato in curva la \"Marea Giallob\u00f9\", gruppo organizzato che segue la locale squadra di basket. Con i tifosi del invece, non esiste una vera e propria amicizia, bens\u00ec tanti piombinesi si recano a vedere le partite casalinghe degli amaranto. Nell'agosto del 2019, le Brigate d'Acciaio annuncia il proprio scioglimento, lasciando cos\u00ec un vuoto all'interno del tifo organizzato cittadino. Ad oggi, al seguito dei nerazzurri non c'\u00e8 nessun gruppo organizzato. \nLe pi\u00f9 forti rivalit\u00e0 invece sono quelle con Cecina, Cuoiopelli e i rivali storici della vicina Venturina."}
{"id": "649898", "revid": "78273", "url": "https://it.wikipedia.org/wiki?curid=649898", "title": "Consulta provinciale studentesca", "text": ""}
{"id": "649901", "revid": "2205548", "url": "https://it.wikipedia.org/wiki?curid=649901", "title": "Tornitura", "text": "La tornitura \u00e8 un processo di produzione industriale ottenuta per asportazione di truciolo. La tornitura viene definita da un moto rotatorio del pezzo e un moto per lo pi\u00f9 rettilineo dell'utensile (nella fresatura e nella foratura l'utensile possiede invece un moto rotatorio). Il tagliente dell'utensile penetra nel materiale del pezzo e ne stacca la parte in eccesso (\"sovrametallo\") formando cos\u00ec un truciolo. La macchina utensile usata per la tornitura \u00e8 il tornio.\nLa tornitura viene utilizzata ampiamente nella lavorazione di metalli, ma anche per legno e pietra. Gli aspetti descritti nel seguito si riferiscono soprattutto alla realizzazione di pezzi in metallo.\nTipi di tornitura.\nSecondo la superficie che si vuole ottenere, la tornitura viene suddivisa in:\nSecondo la posizione dell'utensile si distingue in:\nSecondo il grado di finitura la lavorazione viene chiamata:\nSe l'utensile penetra nel pezzo si ha la tornitura \"a tuffo\" e se l'utensile toglie il pezzo finito dal resto del materiale (barra non lavorata) si parla di \"troncatura\". Qualche volta il pezzo si stacca troppo presto mantenendo un resto di materiale non tornito chiamato \"testimone\".\nNella \"tornitura a copiare\", un'attrezzatura con un \"tastatore\" viene fatta scorrere su una sagoma, trasmettendo il proprio moto all'utensile che in tal modo ne riproduce il profilo sul pezzo. Nella tornitura con utensile di forma (o tornitura \"a profilo costante\") viene utilizzato un utensile con un profilo sul tagliente che riproduce un negativo del proprio profilo sul pezzo.\nIl pezzo pu\u00f2 anche essere fissato in modo eccentrico per tornire parti eccentriche, ad esempio le superfici cilindriche di un albero a gomito.\nUtensili da tornio.\nA seconda della loro composizione i materiali per utensili si possono classificare in:\nGli utensili utilizzati possono essere \"interi\" (ovvero composti da un unico materiale, ad esempio acciaio rapido temprato) o \"di riporto\" (composti da pi\u00f9 materiali).\nIn questo secondo caso solo la parte attiva dell'utensile, la \"testa di taglio\", consiste di un materiale duro, come un metallo duro (i cosiddetti widia), allumina, nitruro di boro o diamante; la parte passiva dell'utensile, lo \"stelo\", viene costruito utilizzando materiali tenaci e pi\u00f9 economici, come l'acciaio.\nIl tagliente pu\u00f2 essere fissato sullo stelo tramite saldatura, tramite brasatura dura con leghe di rame o argento (utensili brasati) oppure tramite un sistema di fissaggio meccanico con una vite, staffa o leva (portainserti). Oggi vengono utilizzati per lo pi\u00f9 portainserti con inserti a forme standardizzate, in modo da poter sostituire un inserto eccessivamente usurato o rotto riutilizzando il medesimo portainserti.\nRompitruciolo e avvolgitruciolo.\nDurante le operazioni di tornitura, soprattutto nelle lavorazioni di alluminio e acciaio dolce, si forma un truciolo continuo che pu\u00f2 provocare danni al tagliente e pericoli per l'operatore. Questo non vale per lavorazioni effettuate tramite utensili in acciaio superrapido, perch\u00e9 la bassa velocit\u00e0 di taglio permette di controllare lo svolgimento del truciolo.\nL'inconveniente viene eliminato adottando una delle due seguenti strade:\nDurata di un utensile.\nSi definisce durata di un utensile il tempo che un utensile pu\u00f2 lavorare a una certa velocit\u00e0 di taglio prima di essere sostituito o riaffilato. Parametro essenziale per la durata di un utensile \u00e8 la velocit\u00e0 di taglio: al variare di questa varia anche l'usura e quindi anche la sua durata.\nLa relazione di Taylor lega la durata alla velocit\u00e0 di taglio:\ndove:\nquesta relazione \u00e8 da prendere in considerazione con le dovute cautele, dato che alcuni autori ne consigliano l'applicazione solo in regimi d'uso ben precisi, e non in generale.\nComunque anche se la velocit\u00e0 di taglio \u00e8 il parametro di processo che influenza maggiormente la durata dell'utensile, l'equazione di Taylor pu\u00f2 essere modificata per tenere in considerazione altri parametri di processo quali l'avanzamento f (in mm/giro) e la profondit\u00e0 di passata d (in mm), ottenendo la relazione:\ndove gli esponenti x e y (assumono valori inferiori all'unit\u00e0) vengono determinati sperimentalmente a seconda della condizione di taglio.\nMontaggio del pezzo.\nIl pezzo da lavorare pu\u00f2 essere montato sul tornio parallelo in pi\u00f9 modi per ricevere il moto rotatorio necessario alla lavorazione:"}
{"id": "649913", "revid": "129019", "url": "https://it.wikipedia.org/wiki?curid=649913", "title": "Ferran Adri\u00e0", "text": "Biografia.\nFerran Adri\u00e0 ha iniziato la sua carriera culinaria nel 1980 mentre lavorava come lavapiatti all'Hotel Playafels nella citt\u00e0 di Castelldefels, dove ha appreso, grazie allo chef di tale albergo, l'arte della preparazione di piatti catalani. All'et\u00e0 di diciannove anni ha prestato servizio militare con la mansione di cuoco. Nel 1984 Adri\u00e0 si \u00e8 unito allo staff dell'allora sconosciuto ristorante \"El Bulli\" a Roses, sulla Costa Brava, di cui diciotto mesi dopo \u00e8 diventato lo chef, ruolo che ha poi mantenuto per 28 anni, facendo diventare il ristorante molto conosciuto e rinomato anche a livello internazionale. \nIl ristorante El Bulli rimaneva aperto solamente per alcuni mesi all'anno; durante i periodi di chiusura Adri\u00e0 si dedicava ad attivit\u00e0 di ricerca insieme al fratello Albert ed al socio Juli Soler, per mettere a punto nuove pietanze, nel laboratorio \"El Taller\" a Barcellona. Nel gennaio del 2010, Adri\u00e0 ha annunciato l'intenzione di terminare l'attivit\u00e0 del ristorante El Bulli per potersi dedicare a nuove ricerche in campo culinario e innovare la cucina internazionale; l'ultimo giorno di lavoro per il locale \u00e8 stato il 30 luglio 2011. \nAdri\u00e0 \u00e8 uno dei massimi sostenitori ed esponenti mondiali della gastronomia molecolare, producendo anche una propria gamma di prodotti chimici ad uso culinario; il programma televisivo italiano Striscia la notizia ha realizzato un'inchiesta proprio sull'uso di additivi in cucina, che ha portato lo chef spagnolo a ricevere diverse critiche da parte di alcuni suoi colleghi.\nNel giugno 2020, insieme ad altri chef, architetti, premi Nobel per l'economia e leader di organizzazioni internazionali, ha firmato l'appello per un'economia viola (\u00abPer un rinascimento culturale dell'economia\u00bb) pubblicato sul \"Corriere della Sera\", \"El Pa\u00eds\" e \"Le Monde\".\nRiconoscimenti.\nNel 2004 \u00e8 stato inserito dal Time nella lista dei cento uomini pi\u00f9 influenti al mondo.\nEl Bulli ha ottenuto 3 stelle Michelin e per tre anni consecutivi, dal 2006 al 2009, si \u00e8 classificato al primo posto nella lista \"The World's 50 Best Restaurants\" del periodico \"Restaurant\"."}
{"id": "649914", "revid": "62748", "url": "https://it.wikipedia.org/wiki?curid=649914", "title": "Clima subtropicale", "text": "Il clima subtropicale \u00e8 un clima che si riscontra generalmente nella zona posta tra il Tropico del Cancro e i 37\u00b0 di latitudine nord nell'emisfero boreale e tra il Tropico del Capricorno e i 35\u00b0 di latitudine sud dell'emisfero australe.\nDefinizioni.\nWladimir K\u00f6ppen non consider\u00f2 nessun gruppo climatico come \"subtropicale\": l'etichetta \u00e8 stata variamente applicata al clima mediterraneo (\"Cs\") oppure a varie mescolanze di \"Csa\" e a una classe ibrida chiamata clima subtropicale umido in cui confluirebbero \"Cfa\" e \"Cwa\" (clima sinico).\nGli studiosi tedeschi Carl Troll e KH. Paffen invece considerarono il termine \"subtropicale\" come sinonimo di \"temperato caldo\" e quindi vi assegnarono sia il clima mediterraneo sia quello sinico e inoltre anche alcuni tipi di clima desertico con escursioni termiche maggiori di quelli posti nella zona torrida.\nTra i climatologi \u00e8 assente una definizione univoca di \"clima subtropicale\": per Trewartha \u00e8 un clima intermedio tra il clima tropicale e quello temperato, comprendente le zone con almeno otto mesi di temperatura media superiore a 10\u00a0\u00b0C, mentre per John F. Griffiths la temperatura media del mese pi\u00f9 freddo deve essere superiore a 6\u00a0\u00b0C.\nSecondo una classificazione climatica basata su quella di K\u00f6ppen, ma modificata per includere una classe subtropicale adatta per lo studio del clima dell'Australia, gli studiosi Harvey Stern, Graham de Hoedt e Jeneanne Ernst hanno stabilito che occorre una temperatura media annua di almeno 18\u00a0\u00b0C per considerare subtropicale una classe climatica. Salvador Rivas Mart\u00ednez considera subtropicale non un determinato clima, ma un insieme di bioclimi compresi tra le latitudini di 23\u00b0 e 35\u00b0 N e S."}
{"id": "649935", "revid": "73537", "url": "https://it.wikipedia.org/wiki?curid=649935", "title": "T'Blisi", "text": ""}
{"id": "649967", "revid": "1005847", "url": "https://it.wikipedia.org/wiki?curid=649967", "title": "Partito Istiqlal", "text": ""}
{"id": "649968", "revid": "242434", "url": "https://it.wikipedia.org/wiki?curid=649968", "title": "Potenza (araldica)", "text": ""}
{"id": "649974", "revid": "117314128", "url": "https://it.wikipedia.org/wiki?curid=649974", "title": "Enfants perdus", "text": "Col nome di enfants perdus (\"bambini perduti\" in francese) erano indicati reparti militari di varia costituzione, talvolta a piedi talvolta a cavallo. Durante la Prima Crociata furono una truppa di gente scalza, sprovvista, per voto, di denaro, che precedeva l'esercito. Negli accampamenti e negli assedi si rendeva utile trasportando viveri e materiali, lanciando sassi contro i nemici e rovesciandone le macchine belliche. Un gentiluomo normanno che ne assunse il comando, prese il nome di Re dei Vagabondi. Nel XVI secolo e seguenti furono truppe leggere armate di balestra e pi\u00f9 tardi di colubrina e archibugio.\nIl nome rimase nella pratica militare francese per indicare i reparti \"sacrificabili\", fino almeno alla prima guerra mondiale. \nSi definivano \"Enfants perdus\" (con un senso quindi molto diverso di \"ragazzi sacrificati\") tutti i reparti, formati o meno da volontari, che si impiegavano per contro-attacchi particolarmente rischiosi, assalti alle brecce durante un assedio o, soprattutto, per coprire la ritirata di altri reparti. Dalle formazioni di \"Enfants perdus\" impiegate nel XVII secolo potrebbero essersi originate le unit\u00e0 d'assalto del genio e i reparti dei granatieri, mentre il termine rimase invariato per definire i distaccamenti lasciati in retroguardia durante le guerre del XVIII secolo e dell'et\u00e0 napoleonica.\nTorn\u00f2 d'attualit\u00e0, sempre all'interno del gergo militare, nelle due guerre mondiali; riferito sia a quelle compagnie che rimanevano a difendere fortificazioni isolate senza arrendersi, sia ai reparti che si offrivano volontari per far esplodere i reticolati nemici o compiere attacchi a sorpresa particolarmente rischiosi ai nidi di mitragliatrici (attacchi spesso eseguiti mentre era ancora in corso il bombardamento preliminare d'artiglieria), comprendendo e precedendo l'assalto principale alle trincee nemiche."}
{"id": "649975", "revid": "1013865", "url": "https://it.wikipedia.org/wiki?curid=649975", "title": "Port-Gentil", "text": "Port-Gentil \u00e8 la seconda citt\u00e0 pi\u00f9 popolosa del Gabon nonch\u00e9 il capoluogo della provincia di Ogoou\u00e9-Maritime.\nGeografia fisica.\nAffacciata sul Golfo di Guinea la citt\u00e0 si trova circa 80\u00a0km a sud dell'Equatore e poco distante da Capo Lopez (il punto pi\u00f9 occidentale del paese) sul lato orientale di un'isola nel delta del fiume Ogoou\u00e9.\nStoria.\nLa citt\u00e0 fu fondata nel 1885 quando, nei pressi di un villaggio chiamato Mandji-Oroungou, fu costituita una sede commerciale francese.\nEconomia.\nPort-Gentil \u00e8 il principale porto del paese nonch\u00e9 un importante centro per l'industria petrolifera (vi si trova una grande raffineria) e per l'esportazione del legname. Tra i prodotti esportati vi sono anche il pesce, il cacao e i prodotti provenienti dall'interno del paese.\nIn citt\u00e0 si trovano alcune industrie conserviere per la lavorazione del pesce."}
{"id": "649988", "revid": "7969", "url": "https://it.wikipedia.org/wiki?curid=649988", "title": "Gori vatra", "text": ""}
{"id": "649990", "revid": "1658", "url": "https://it.wikipedia.org/wiki?curid=649990", "title": "Saas Almagell", "text": ""}
{"id": "649993", "revid": "767487", "url": "https://it.wikipedia.org/wiki?curid=649993", "title": "Natal'ja Kirillovna Nary\u0161kina", "text": "Biografia.\nDiscendendo da una famiglia di Boiari Tartari, Natal'ja era la figlia di Kirill Poluektovi\u010d Nary\u0161kin, e di sua moglie, Anna Leontievna Leont'eva. Crebbe a Mosca, nella casa del grande Artamon Sergeevi\u010d Matveev, per via della sua lontana parentela con la moglie di quest'ultimo, la scozzese Mary Hamilton.\nMatrimonio.\nIl 1\u00ba febbraio 1671, spos\u00f2 lo Zar Aleksej Michajlovi\u010d, vedovo di Marija Il'ini\u010dna Miloslavskaja, divenendone la seconda moglie. Ebbero tre figli:\nDopo aver assicurato il trono per suo figlio, Natal'ja Kirillovna controll\u00f2 effettivamente il governo assieme ai fratelli e al Patriarca.\nCon la morte dello Zar Alessio I nel 1676, sal\u00ec al trono lo Zar F\u00ebdor III. Quando F\u00ebdor mor\u00ec nel 1682, gli succedette il fratello Ivan V (figlio della prima moglie di Alessio), ma gli fu associato come co-zar il fratellastro Pietro. Lei divenne Reggente, assieme al padre adottivo Artamon Sergeevi\u010d Matveev, che fu richiamato per questo dall'esilio, in qualit\u00e0 di consigliere. Tuttavia, durante la rivolta degli Strelizi il 15 maggio 1682, due dei suoi fratelli e Artamon Sergeevi\u010d Matveev vennero uccisi e suo padre fu costretto ad entrare in un convento. Sof'ja Aleksejevna Romanova, sorella maggiore di F\u00ebdor, la rimpiazz\u00f2 come Reggente.\nMentre Sof'ja governava e Pietro era co-Zar, Natal'ja visse senza rischi, ma in povert\u00e0. Doveva ricevere continui supporti finanziari dal Patriarca o da altri all'interno della Chiesa ortodossa. Pass\u00f2 la maggior parte del tempo nel palazzo estivo di Alessio, a Preobra\u017eenskoe, a circa 5 chilometri da Mosca, insieme al figlio Pietro.\nNell'agosto 1689, Pietro scacci\u00f2 Sof'ja, mentre lui e il fratellastro Ivan continuarono ad essere co-Zar. Natal'ja torn\u00f2 ad essere il capo nominale della corte. Suo fratello Lev Kirillovi\u010d Nary\u0161kin fu eletto Ministro degli Esteri e Primo Ministro \"de facto\".\nMorte.\nNatal'ja mor\u00ec dopo una malattia che dur\u00f2 solo due giorni. Suo figlio, Pietro fu nominato Imperatore di Russia il 31 ottobre 1721."}
{"id": "649994", "revid": "339392", "url": "https://it.wikipedia.org/wiki?curid=649994", "title": "Natalija Kyrillovna Nary\u0161kina", "text": ""}
{"id": "649996", "revid": "98077", "url": "https://it.wikipedia.org/wiki?curid=649996", "title": "Frequenze televisive", "text": ""}
{"id": "650007", "revid": "5", "url": "https://it.wikipedia.org/wiki?curid=650007", "title": "International Thermonuclear Experimental Reactor", "text": ""}
{"id": "650012", "revid": "1543377", "url": "https://it.wikipedia.org/wiki?curid=650012", "title": "Musica africana", "text": "La musica africana nel senso di musica originaria dell'Africa, \u00e8 estremamente eterogenea, in quanto riflette la variet\u00e0 etnica, culturale e linguistica del continente.\n\u00c8 soprattutto caratterizzata dal ritmo frenetico emesso dai suoi tamburi. L'espressione \"musica africana\" viene talvolta usata anche in modo pi\u00f9 specifico per riferirsi alla musica dell'africa subsahariana, essendo la tradizione musicale del Nordafrica essenzialmente sovrapponibile a quella mediorientale. Elementi mediorientali si trovano anche nella musica dei popoli della costa est del continente, che risente anche di influenze indiane, persiane e in generale degli effetti degli scambi commerciali e culturali sull'Oceano Indiano. In ogni caso, anche all'interno di queste tre aree principali (Nordafrica, Africa subsahariana, Africa orientale) esiste una grandissima diversificazione degli stili sia della musica etnica tradizionale che della musica moderna. Quest'ultima risente praticamente ovunque (ma soprattutto nei paesi con una forte eredit\u00e0 coloniale) dell'influenza della musica leggera europea e statunitense. D'altra parte, la diaspora africana e il conseguente diffondersi in America ed Europa della tradizione musicale africana ha influito in modo determinante sullo sviluppo della musica leggera occidentale.\nNell'Africa subsahariana la musica e la danza sono sempre stati elementi centrali e fondamentali della cultura dei popoli, e sono dotati di grande valore sociale e religioso. Ogni etnia ha una propria tradizione musicale cos\u00ec come ha una propria tradizione letteraria e un proprio insieme di regole e credenze; ogni gruppo sociale possiede un repertorio musicale di riferimento e dei sottogeneri appropriati a determinate celebrazioni (per esempio nascita, passaggio all'et\u00e0 adulta, matrimonio, funerale) o anche semplicemente attivit\u00e0 quotidiane come il raccolto nei campi e lo smistamento delle riserve alimentari.\nCi\u00f2 che ritroveremo sempre in ogni variante musicale, a prescindere dallo scopo per cui viene prodotta, \u00e8 la caratteristica poliritmia, la capacit\u00e0 cio\u00e8 di sviluppare contemporaneamente diversi ritmi e di mantenerli in modo costante ed uniforme, senza che uno prevarichi su di un altro. \nUna particolare funzione sociale \u00e8 rappresentata dalle percussioni e dalle campane che in molte zone vengono utilizzati come strumenti di comunicazione. \nLa musica \u00e8, ad esempio, una delle pratiche pi\u00f9 note e pi\u00f9 impiegate da un griot (o griotte, poeta cantore) proprio perch\u00e9 in molti contesti le relazioni sono spesso basate sull'impatto emozionale.\nAnche il canto \u00e8 molto diffuso e riveste una funzione sociale importantissima, durante i funerali, ad esempio, per ripercorrere le tappe dell'esistenza del defunto, dunque mantenerne viva la memoria e per narrare le imprese degli antenati cui spetta il compito di accogliere l'anima della persona mancata. \nLe epopee mitiche cantate dai griot, oltre a mettere in evidenza il potere costituito, trasmettono gli avvenimenti particolari che fanno parte della storia di una comunit\u00e0 e permettono una trasmissione facilitata proprio dal ritmo della melodia sottostante. Il canto, la musica e la danza diventano da un lato veicoli di tipo simbolico e dall'altro preziosi strumenti della memoria collettiva. \nLa musica tradizionale si trasmette oralmente, dunque non esistono spartiti o forme scritte in cui \u00e8 possibile rinvenire delle melodie. Tutto viene creato e comunicato direttamente ed \u00e8 per questo che un aspetto importantissimo \u00e8 dato dall'improvvisazione.\nLa complessit\u00e0 ritmica delle musiche africane si \u00e8 fatto trasferita a molte espressioni musicali dei paesi dell'America Latina; l'aspetto pi\u00f9 affascinante di questa poliritmia \u00e8 costituito dalla possibilit\u00e0 di distinguere chiaramente i diversi ritmi pur percependoli unitariamente in modo coerente. \nPer quanto riguarda la voce, \u00e8 interessante notare che generalmente si utilizzano timbri canori tendenti al rauco e al gutturale.\nMolte lingue locali, in Africa, sono di tipo tonale ed \u00e8 per questo che esiste un collegamento molto stretto tra la musica e la lingua. Soprattutto nel canto, \u00e8 il modello tonale del testo che condiziona la struttura melodica. \nConoscendo molto approfonditamente queste lingue, \u00e8 possibile riconoscere dei testi anche nelle melodie degli strumenti ed \u00e8 quest'effetto che ha dato fama al cosiddetto \u201ctamburo parlante\u201d. La musica africana \u00e8 piena di ritmi.\nAfrica precoloniale.\nSulla musica dell'Africa precoloniale disponiamo di scarse informazioni. Le pi\u00f9 antiche consistono in reperti pittografici raffiguranti movenze di ballo e strumenti musicali. Nel 1956, a Tassili n'Ajjer, venne scoperta una pittura rupestre - databile tra il 6000 e il 4000 a.C.- raffigurante otto danzatori (cinque donne e tre uomini). Un altro dipinto rupestre mostra un musicista intento a suonare un'arpa a sei corde. La particolarit\u00e0 di questo documento \u00e8 costituita dal fatto che, accanto al solista, \u00e8 raffigurato un ascoltatore, probabilmente un personaggio d'alto rango; questo elemento contrasta con l'idea diffusa che la musica destinata all'ascolto piuttosto che alla danza non fosse diffusa in Africa. \nCon l'espansione araba nel Nordafrica, tra il VII e il XII secolo, la documentazione si arricchisce notevolmente, dandoci la possibilit\u00e0 di ricavare alcuni dati significativi: le fonti arabe parlano del talento degli africani per la musica e la poesia e della loro versatililt\u00e0 nella danza. Un epigramma arabo afferma: \"Se un Nero precipitasse dal cielo, di certo cadrebbe a ritmo\". \nIn un'antologia di \"antichi documenti\" compilata da John McCall (1998) si trovano informazioni sugli strumenti (loro natura, costruzione, tipo di musica che producono) e sui contesti musicali (cerimonie in onore di regnanti, rituali di guarigione, divertimento). I tamburi vengono indicati come \"surrogati del discorso parlato\". La musica vi viene descritta come composta da brevit\u00e0 delle frasi musicali, esteso impiego della ripetizione come principio organizzatore, largo ricorso alla polifonia vocale e strumentale.\nCaratteristiche distinte.\nLa complessit\u00e0 ritmica e la trasmissione del sapere musicale.\nLa musica dell'Africa sub-sahariana ha come caratteristica che la distingue, una complessit\u00e0 ritmica che ha installato nelle musiche delle Americhe. \nLa musica tradizionale si trasmette in genere oralmente, dunque non esistono molti spartiti o forme scritte in cui \u00e8 possibile rinvenire delle melodie. Tutto viene creato e comunicato direttamente ed \u00e8 per questo che un aspetto importantissimo \u00e8 dato dall'improvvisazione. \nLa complessit\u00e0 ritmica delle musiche africane si \u00e8 di fatto trasferita a molte espressioni musicali dei paesi dell'America Latina; l'aspetto pi\u00f9 affascinante di questa poliritmia \u00e8 costituito dalla possibilit\u00e0 di distinguere chiaramente i diversi ritmi pur percependoli unitariamente in modo coerente.\nScale e polifonia.\nSistemi di scala variano tra le regioni: ci sono scale diatoniche ma le scale pentatoniche sono anche molto diffuse. Gli intervalli sono spesso diversi da quelli usati nella musica europea. I sistemi delle scale variano da zona a zona ma generalmente il pi\u00f9 diffuso \u00e8 quello di tipo pentatonico (5 note), tipico dei Boscimani, dei Bant\u00f9 e degli Ottentotti, mentre gli intervalli sono spesso paralleli (di solito, terzo, quarto e quinto). \nStrumenti musicali africani.\nIn Africa, la musica tradizionale \u00e8 caratterizzata proprio dall'utilizzo di particolari strumenti musicali, spesso prodotti con materiali naturali come zucche, corna, pelli, conchiglie anche se attualmente \u00e8 in uso una vasta tipologia di materiali artificiali, perlopi\u00f9 in alluminio o in metallo come lattine, stringhe, tappi di bottiglia, bidoni.\nOltre agli strumenti in senso proprio, troviamo una serie di oggetti che pur non essendo classificabili come strumenti, vengono di fatto suonati e definiti da queste stesse popolazioni come \"strumenti ritmici\", vale a dire: sonagli, pendagli, fischietti, bracciali, conchiglie ecc. Fra di essi uno dei pi\u00f9 antichi fu l'arco, che oltre alla funzione di arma, nel caso dei Boscimani, grazie alla corda pizzicata o toccata, amplificata da vasi di legno o zucche vuote posti all'estremit\u00e0, assunse anche il ruolo di strumento.\nIn etnomusicologia, generalmente si suddividono gli strumenti musicali in quattro grandi categorie:\nAnche il canto, spesso affidato alle donne durante le varie celebrazioni, riveste una particolare importanza nell'ambito della musica africana. \nIl grande numero di tamburi usato nella musica tradizionale africana include il tama (tamburi parlanti), il \"bougarabou\" e il djembe nell'Africa occidentale, \"tamburi ad acqua\" nell'Africa centrale e tipi diversi di tamburi spesso chiamati \"engoma\" o \"ngoma\" nell'Africa meridionale.\nIl timbro.\nIn molte culture di musica africana, vi \u00e8 una preferenza per il \"chiassoso\" lamellafono. Nei lamellafoni, anelli di metallo sono messi dentro un'asta per creare un ronzio. Un altro esempio \u00e8 dato da membrane fatte da tele di ragno legate alle aperture di risuonatori di \"calabash\" in alcuni tipi di xilofono. Le voci, diversamente dallo stile occidentale, possono essere anche roche e gutturali. Come pelle del tamburo viene usata la pelle di vari animali: questa viene tesa ad una delle estremit\u00e0 del fusto.\nRelazione con la danza.\nIl trattamento di \"musica\" e \"danza\" come forme di arte separate \u00e8 un'idea europea. In molte lingue africane non c'\u00e8 nessun concetto che corrisponde precisamente a questi termini. Per esempio, in molte lingue di tipo \"Bant\u00f9\" vi \u00e8 un concetto che pu\u00f2 essere tradotto come \"canzone\" ed un altro che copre ambo i campi semantici dei concetti europei di \"musica e danza\". Cos\u00ec c'\u00e8 una parola per \"musica e danza\" (il significato esatto dei concetti pu\u00f2 differire fra cultura e cultura). \nPer esempio, in Kiswahili la parola \"ngoma\" pu\u00f2 essere tradotta come \"tamburo\", \"danza\", \"danza religiosa\", \"danza celebrativa\" o \"musica\", in funzione del contesto della frase. Comunque ogni traduzione di un concetto singolo risulta essere incompleta. \nPerci\u00f2, da un punto di vista interculturale, la musica africana e la danza devono essere viste in collegamento molto stretto. La classificazione del fenomeno di questa area della cultura, in \"musica\" e \"danza\", \u00e8 estraneo a molte culture africane. \nC'\u00e8 un collegamento molto stretto tra la struttura poliritmica della musica africana e la struttura policentrica di molte danze africane nelle quali parti diverse del corpo si muovono secondo componenti ritmiche diverse. \nLa musica \u00e8 ancora oggi estremamente funzionale nella vita africana, accompagnando sempre i momenti pi\u00f9 importanti della vita come la nascita, il matrimonio, la caccia e anche le attivit\u00e0 politiche. Molta musica esiste solamente per divertimento, variando da canzoni narrative a teatro musicale estremamente stilizzato. Somiglianze con altre culture, particolarmente l'indiana e la\nmedio-orientale, possono essere attribuite principalmente alle invasioni islamiche.\nAfropop.\nAfropop \u00e8 un termine a volte usato per descrivere la musica contemporanea del pop africano. Caratterizzato da una miscela di danze e suoni tra musica pop americana e musica africana, Afropop non si riferisce a uno stile specifico o al suono musicale, ma la parola \u00e8 usata come termine generale per la musica popolare africano.\nMusica popolare.\nGeneri di musica africana e popolare comprendono: "}
{"id": "650013", "revid": "767487", "url": "https://it.wikipedia.org/wiki?curid=650013", "title": "Concerto per pianoforte e orchestra n. 11 (Mozart)", "text": "Il Concerto per pianoforte e orchestra n. 11 in Fa maggiore K 413 fu composto da Mozart insieme ai compagni K 414 e K 415, tra il 1782 e il 1783, all'indomani del suo trasferimento da Salisburgo a Vienna. \nIn una lettera al padre del 28 dicembre 1782, il compositore rivela le sue idee su questi tre concerti, concepiti appositamente per il vario pubblico viennese:\nA testimonianza della calorosa accoglienza che il pubblico viennese riserv\u00f2 a questo gruppo di concerti, il \u00abCramers Magazin\u00bb riportava questa recensione, datata 22 marzo 1783: \nIl concerto K 413 \u00e8 strutturato in tre movimenti: un esuberante \"Allegro\" iniziale, un \"Larghetto\" tipicamente rococ\u00f2 e un \"Tempo di Menuetto\" conclusivo.\nIl \"primo tempo\" \u00e8 caratterizzato dalla presenza di temi molto semplici, con struttura armonica lineare, senza difficolt\u00e0 tecniche, in cui evidente \u00e8 l'adesione allo spirito musicale di J.C. Bach o ad opere di Johann Samuel Schroeter. Unico rilievo \u00e8 dato alla prima entrata del solista, per la quale Mozart riserva una struttura che si inserisce in una sorta di canone degli archi, concludendo cos\u00ec l'esposizione dell'orchestra.\nIl \"secondo movimento\" rievoca motivi di carattere rococ\u00f2, per la presenza di una melodia sviluppata su un basso continuo, e presenta sonorit\u00e0 affini allo stesso movimento della Sonata K 322.\nAll'ultimo movimento \u00e8 affidato l'inserimento di nuovi episodi tematici: se generalmente nei concerti di Mozart il minuetto finale si evolve in un rond\u00f2, in questo caso questa forma musicale \u00e8 sviluppata per 32 battute (con alternanza tra pianoforte e orchestra) che nella riesposizione diventano 84, attraverso l'inserimento di motivi diversi.\nDati sull'opera.\nMovimenti\nLuogo e data di composizione\nLuogo e data della prima esecuzione\nPrime edizioni a stampa"}
{"id": "650014", "revid": "17654", "url": "https://it.wikipedia.org/wiki?curid=650014", "title": "K 413", "text": ""}
{"id": "650027", "revid": "30610", "url": "https://it.wikipedia.org/wiki?curid=650027", "title": "Artaxias II", "text": "Primogenito del re Artavaside II, succedette al trono quando suo padre, prigioniero ad Alessandria d'Egitto di Marco Antonio e Cleopatra, venne giustiziato dalla regina d'Egitto per derubarlo del suo tesoro reale e del trono destinato a suo figlio Alessandro Elio.\nIl regno di questo sovrano artasside fu davvero breve, a causa della avversione di Roma alla sua elezione patrocinata e voluta dagli antichi alleati del regno di Armenia, i Parti. Furono appunto i Parti a proteggere Artaxias da Roma quando i suoi parenti vennero catturati e furono i Parti a spingere i nobili armeni ad eleggerlo come successore di suo padre. \nFu forse per questo motivo che manifest\u00f2 una forte avversione per i Romani, al punto da far uccidere qualsiasi cittadino romano si trovasse all'interno dei confini del suo regno non appena rientrato in Armenia come sovrano legittimo.\nIn tutta risposta, quando egli invi\u00f2 degli emissari per chiedere ai Romani il rilascio dei suoi parenti ancora ostaggi di Roma, l'imperatore Ottaviano Augusto declin\u00f2 con un netto rifiuto.\nLa scarsa popolarit\u00e0 goduta anche all'interno del regno spinse gli stessi nobili armeni che lo avevano eletto a chiederne la deposizione ad Ottaviano in favore di suo fratello Tigrane, che era stato inviato a Roma da Alessandria d'Egitto.\nLa richiesta fu accolta favorevolmente da Ottaviano il quale intendeva risolvere la questione armena insediando sul trono un sovrano autoctono fedele a Roma. Per questo motivo che nel 20 a.C. prepar\u00f2 una spedizione capitanata da Tiberio con lo scopo di destituire Artaxias II. Ma al momenti di entrare in Armenia, Tiberio scopr\u00ec che Artaxias II era stato assassinato dai suoi stessi congiunti e pot\u00e9 quindi insediare sul trono suo fratello Tigrane senza trovare opposizione alcuna. \nTigrane fu eletto al trono d'Armenia con il nome di Tigrane III d'Armenia e giur\u00f2 piena fedelt\u00e0 a Roma, garantendo il totale controllo romano sulla regione a ridosso dei Parti. Nonostante godesse ancora del titolo di \"Re dei Re\", Tigrane ed il resto dei suoi successori Artassidi furono sotto il pieno controllo di Roma."}
{"id": "650028", "revid": "610351", "url": "https://it.wikipedia.org/wiki?curid=650028", "title": "HMS Thetis", "text": "HMS \"Thetis\" \u00e8 il nome di dodici navi della Royal Navy (la marina militare britannica). Tale nome deriva da una delle ninfe dei mari della mitologia greca: Teti."}
{"id": "650030", "revid": "540170", "url": "https://it.wikipedia.org/wiki?curid=650030", "title": "Unprettier", "text": ""}
{"id": "650045", "revid": "17654", "url": "https://it.wikipedia.org/wiki?curid=650045", "title": "K 271", "text": ""}
{"id": "650047", "revid": "1305772", "url": "https://it.wikipedia.org/wiki?curid=650047", "title": "A Kind of Magic (singolo)", "text": "A Kind of Magic \u00e8 un brano della band britannica Queen, pubblicato come singolo il 17 marzo 1986 come \"title track\" dell'album omonimo. Fu scritta dal batterista del gruppo Roger Taylor e commissionata insieme ad altre canzoni, tra cui la celebre \"Who Wants to Live Forever\", per il film \"Highlander - L'ultimo immortale\" del regista Russell Mulcahy.\nIl singolo raggiunse la Top 10 in diverse classifiche mondiali, rilanciando definitivamente i Queen con il \"Magic Tour\".\nRegistrazione.\nNome.\nLa battuta \u00aba kind of magic\u00bb (it. \"una specie di magia\") \u00e8 effettivamente usata nel film \"Highlander - L'ultimo immortale\" con Christopher Lambert. Questa impression\u00f2 a tal punto Taylor che la inser\u00ec come tema centrale della nuova canzone.\nSono presenti riferimenti al film nel testo: \u00abone prize, one goal\u00bb; \u00abno mortal man\u00bb; \u00abthere can be only one\u00bb (it. \"un premio, un unico obiettivo\"; \"nessun uomo mortale\"; \"ne pu\u00f2 restare soltanto uno\")\nComposizione.\nTaylor scrisse la melodia e gli accordi per la versione del film.\nFreddie Mercury introdusse una nuova parte di basso, aggiunse dei break strumentali e cambi\u00f2 il finale del brano.\nFurono Mercury e David Richards a produrre questa nuova versione, successivamente inclusa nell'album \"A Kind of Magic\".\nLa traccia originale di Taylor invece fu usata esclusivamente nel film.\nVideo musicale.\nIl videoclip del brano \u00e8 stato diretto da Russell Mulcahy, regista di \"Highlander\". Freddie Mercury, vestito da mago, entra in un vecchio teatro abbandonato (il Playhouse Theatre di Londra) dove gli altri componenti della \"band\", vestiti come degli hobo, stanno dormendo e vengono risvegliati proprio dal suo ingresso. In seguito i Queen appaiono vestiti regolarmente con i loro strumenti. Durante il video, figure di cartoni animati, realizzati dalla Disney, danzano al ritmo della musica. Nel filmato, Brian May, stranamente, non utilizza la sua tradizionale chitarra Red Special, bens\u00ec una copia del 1984.\nLato B.\n\"A Dozen Red Roses for My Darling\" non \u00e8 mai stata pubblicata su album.\nLa canzone \u00e8 comparsa solo nel 1986 come lato B di \"A Kind of Magic\" (in Europa), di \"Princes of the Universe\" (in Australia, Giappone e Stati Uniti) e nel film \"Highlander - L'ultimo immortale\" dello stesso anno.\nSi tratta di una versione strumentale remixata del brano \"Don't Lose Your Head\".\nEntrambi i pezzi sono stati scritti da Roger Taylor.\n\"Gimme the Prize\" (il cui sottotitolo \u00e8 \"Kurgan's Theme\") \u00e8 stato composto da Brian May.\nIl brano compare nel film di Russell Mulcahy \"Highlander - L'ultimo immortale\". Il testo fa un esplicito riferimento a uno dei \"leitmotiv\" del film, ovvero il conseguimento di una ricompensa.\nLa canzone \u00e8 strettamente legata ad un'altra composizione dello stesso album, \"Princes of the Universe\", con la quale condivide una parte dell'accompagnamento e la tematica.\nAll'interno compaiono alcuni spezzoni audio tratti dalla pellicola: risate del Kurgan, combattimenti con la spada, oltre alla celebre frase \u00abThere can be only one\u00bb e alla massima \u00abI have something to say: it's better to burn out than fade away!\u00bb (it. \"Ho una cosa da dire: \u00e8 meglio bruciare subito che spegnersi lentamente!\")."}
{"id": "650048", "revid": "17654", "url": "https://it.wikipedia.org/wiki?curid=650048", "title": "Abac\u00e0", "text": ""}
{"id": "650051", "revid": "28530", "url": "https://it.wikipedia.org/wiki?curid=650051", "title": "Abadessa", "text": ""}
{"id": "650052", "revid": "1658", "url": "https://it.wikipedia.org/wiki?curid=650052", "title": "Saas Grund", "text": ""}
{"id": "650057", "revid": "17654", "url": "https://it.wikipedia.org/wiki?curid=650057", "title": "Fantasia sinfonica", "text": ""}
{"id": "650064", "revid": "17654", "url": "https://it.wikipedia.org/wiki?curid=650064", "title": "Gran cassa", "text": ""}
{"id": "650071", "revid": "122482147", "url": "https://it.wikipedia.org/wiki?curid=650071", "title": "Musica giapponese", "text": "Con il termine musica giapponese si indicano i diversi generi praticati in Giappone, sia di origine autoctona che straniera. Il termine \"musica\" in giapponese moderno \u00e8 \u97f3\u697d (\"ongaku\"), ottenuto combinando l'ideogramma \u97f3 (\"suono\") con l'ideogramma \u697d (\"musica\", \"piacere\").\nIl panorama musicale popular del Giappone moderno comprende una larga schiera di cantanti, i cui interessi variano dal \"rock giapponese\" alla \"salsa giapponese\", dal \"tango giapponese\" al \"country giapponese\". Il karaoke, la ben nota forma di spettacolo dilettantistico di canto su di una base musicale che si svolge nei bar e nelle piccole discoteche, trova la sua origine proprio in Giappone.\nLa musica giapponese, come quella dell'oriente in generale, \u00e8 basata su di una scala pentafonica e da molta importanza alle componenti rumoristiche.\nLe caratteristiche.\nFuori dal Giappone si ha una opinione particolare della musica popolare giapponese: essa \u00e8 considerata una sorta di \"bubblegum pop\", composto da canzoni con un miscuglio di testi in giapponese e di ritornelli in un inglese incomprensibile. \nLe pop star di questo genere musicale (\"aidoru kashu\" in giapponese), generalmente giovani attraenti, formano band di ragazzi e gruppi di ragazze. Il compositore di canzoni John Clewley ha descritto la produzione dei riferimenti urbani agli stili popolari del \"kay\u014dkyoku\" e dell\"'enka\", dalla musica classica occidentale al jazz e ad ogni forma di musica pop occidentale.\nLa musica tradizionale giapponese (\"h\u014dgaku\") \u00e8 sempre stata collegata ai rituali, alla letteratura ed alla danza del Paese. La musica per il teatro \u00e8 un settore molto rilevante nella tradizione giapponese. La musicologa Isabel Wong attribuisce all'amore dei giapponesi per la narrazione il rituale della loro musica classica\" e sostiene che i giapponesi sarebbero molto pi\u00f9 attenti alle parole che alla musica.\nMusica classica.\nIn Giappone esistono tantissimi generi di musica classica come lo \"sh\u014dmy\u014d\" (\u58f0\u660e), la musica buddista salmodiata, e il \"gagaku\" (\u96c5\u697d), genere di musica orchestrale, di corte entrambe risalenti ai periodi Nara e Heian. Tra i generi successivi, va ricordato il sankyoku, per shamisen, koto e shakuhachi, codificatosi nel periodo Edo. \nIl \"gagaku\" viene eseguita alla corte imperiale sin dal periodo Heian. Il \"t\u014dgaku\" (\u5510\u697d) e il \"komagaku\" (\u9ad8\u9e97\u697d) sono musiche originarie della dinastia cinese \"Tang\" e della Corea. In altri termini la musica di quel periodo si suddivide in \"kangen\" (musica strumentale) e \"bugaku\" (danze accompagnate da \"gagaku\"). \"Kagurauta\" (\u795e\u697d\u6b4c), \"azumaasobi\" (\u6771\u904a) e \"yamatouta\" (\u5927\u548c\u6b4c) sono musiche relative a repertori indigeni.\nOriginarie dei primi anni del XIII secolo sono gli \"honkyoku\" (\"pezzi originali\"). Questi erano composizioni solistiche eseguite con il flauto shakuhachi, sono pezzi suonati all'epoca da mendicanti, seguaci della setta Fuke (monaci appartenenti a una setta dello Zen) e monaci Zen. I monaci \"fuke\", detti \"komus\u014d\" (\"monaci del Nulla\"), suonavano lo \"honkyoku\" per chiedere l'elemosina. La setta \"fuke\" cess\u00f2 di esistere nel XIX secolo, ma alcune trascrizioni dei loro \"honkyoku\" vengono ancora eseguiti nei concerti di musica classica giapponese.\nIl teatro \u00e8 molto sviluppato in Giappone sin dai tempi pi\u00f9 remoti. Il teatro \"noh\", o meglio n\u014d (\u80fd) nasce da varie tradizioni prototeatrali nel XIV secolo e si sviluppa in un'arte molto raffinata. Esso raggiunse il pi\u00f9 alto livello con i lavori di Kan'ami (1333-1384) e Zeami (1363 ?-1443).\nIn particolare Zeami compose il nocciolo del repertorio n\u014d e scrisse dei trattati finaizzati alla comprensione dei segreti della tradizione; fino all'era moderna questi erano rimasti all'interno di una cerchia ristretta di attori.\nUn'altra forma di teatro \u00e8 quella delle marionette, conosciuta come bunraku (\u6587\u697d), o anche j\u014druri.\nQuesta forma scenica ha le sue radici nelle tradizioni fiorite nella classe sociale dei \"ch\u014dnin\" del periodo \"Edo\" (1600 - 1868). Esso si impernia sulla recitazione di testi (vari stili di \"j\u014druri\") con accompagnamento strumentale fornito dallo shamisen (strumento a corde della famiglia del liuto).\nDurante il periodo di Edo, gli attori (dopo il 1629 solamente uomini; dopo il 1652 solo maschi adulti) rappresentano il teatro kabuki (\u6b4c\u821e\u4f0e). Il \"kabuki\" che poteva essere costituito da ricostruzioni storiche o danze, era spesso accompagnato da canti in stile \"nagauta\" e dallo \"shamisen\".\nTra i compositori di musica classica ma anche di note colonne sonore ricordiamo Akira Ifukube. Tra le soprano giapponese che si sono maggiormente distinte nel corso del xx secolo possiamo citare Tamaki Miura.\n\"Biwa h\u014dshi\", \"Heike biwa\", e \"m\u014ds\u014d\".\nIl \"biwa\", liuto dal manico corto, era suonato da suonatori itineranti chiamati \"biwa h\u014dshi\", che lo usavano per accompagnarsi durante la narrazione di storie. La pi\u00f9 famosa di queste storie \u00e8 \"Il racconto di Heike\" (Heike monogatari), una storia del XII secolo che narra del trionfo del \"clan Minamoto\" sui \"Taira\". Il canto dello \"Heike monogatari\" \u00e8 noto come \"heikyoku\". \nI \"biwa h\u014dshi\" cominciano ad associarsi fra loro creando una corporazione detta \"t\u014dd\u014d\" nei primi anni del XIII secolo. Questa associazione ebbe il controllo di gran parte della musica nell'intero Giappone.\nOltre questi, numerosi piccoli gruppi di musicisti itineranti ciechi si erano costituiti specialmente nell'isola di Ky\u016bsh\u016b. Questi musicisti, conosciuti come \"m\u014ds\u014d\" (monaci ciechi), cantano una variet\u00e0 di musiche religiose e semi-religiose, finalizzate all purificazione della casa e augurando buona salute e fortuna ai suoi abitanti. Essi inoltre avevano un repertorio di tipo profano. Il \"biwa\" che essi suonavano era molto pi\u00f9 piccolo dello \"Heike biwa\" suonato dai \"biwa h\u014dshi\".\nTaiko.\n\"Taiko\" \u00e8 il termine generico giapponese per indicare i tamburi. Ne esistono varie tipologie, e sono usate per suonare una variet\u00e0 di generi. I tamburi sono divenuti particolarmente popolari negli anni recenti come elemento centrale di complessi che eseguono versioni arrangiate di musiche popolari. Tale musica neotradizionale viene eseguita da grandi complessi di tamburi chiamati \"kumidaiko\". Le origini dei tamburi in Giappone sono incerte, ma possono essere verosimilmente indicate fra il VI e il VII secolo per merito di una statuetta di argilla dell'epoca che riproduce un tamburo. Il \"taiko\", in quel periodo, veniva usato durante le battaglie per intimidire i nemici e per inviare comandi. Esso continua ad essere usato anche ai giorni nostri nella musica religiosa del buddismo e dello shintoismo. In passato i suonatori di \"taiko\" erano dei religiosi, che suonavano soltanto in occasioni speciali ed in piccoli gruppi, ma al giorno d'oggi uomini laici, raramente donne, suonano il \"taiko\" in feste religiose come il buddismo \nI gruppi moderni di \"taiko\" (\"kumidaiko\") si dice siano stati inventati da Daihachi Oguchi nel 1951. Lo stile molto potente di questo strumento rese il gruppo molto famoso in tutto il Giappone e rese la regione di Hokuriku il centro della nuova musica per \"taiko\". Musicisti divenuti famosi con questo genere sono Sukeroku Daiko Seido Kobayashi. Nel 1969 fece la sua comparsa il gruppo Za Ondekoza, fondato da Tagayasu Den. Za Ondekoza riun\u00ec un gruppo di giovani musicisti che intendeva riprendere la tradizione del \"taiko\" e intraprendere un nuovo stile di vita.\nNel corso degli anni settanta il governo giapponese stanzi\u00f2 dei fondi per conservare la cultura tradizionale; come conseguenza vennero fondati molti gruppi di \"kumidaiko\". Verso la fine del XX secolo tali gruppi si sono diffusi nel mondo, in particolare negli Stati Uniti. Ora esiste anche un video game dal titolo Osu! basato sulla \"taiko\".\nYukar.\nLa minoranza etnica del popolo Ainu, abitanti il nord del Giappone, pratica lo \"yukar\", una forma di poema epico. Le storie narrate generalmente sono incentrate su \"Kamui\", il dio della natura e \"Pojaumpe\", un orfano guerriero.\nMin'y\u014d: Musica folklorica.\nLe canzoni folkloriche giapponesi, min'y\u014d, possono essere raggruppate e classificate in molti modi. Una classificazione molto diffusa le suddivide in quattro grandi categorie: canzoni sul lavoro, canzoni religiose, canzoni per l'intrattenimento, come nei matrimoni, funerali e feste, e canzoni per bambini.\nI cantanti possono essere accompagnati dal liuto a tre corde, lo shamisen, tamburi ed il flauto dritto in bamb\u00f9 detto shakuhachi. Altri strumenti che possono fare da accompagnamento sono il flauto traverso shinobue, un gong e un tamburo a clessidra.\nAd Okinawa, lo strumento principale \u00e8 il sanshin. Questo \u00e8 uno strumento tradizionale da cui deriva il giapponese shamisen. \nStrumenti elettronici come chitarre elettriche e sintetizzatori vengono usati regolarmente quando i cantanti di \"enka\" (genere musicale giapponese) cantano le canzoni \"min'y\u014d\".\nLa musica \"ondo\" \u00e8 costituita da canzoni folkloriche con uno swing che pu\u00f2 essere paragonato ad un tempo di 2/4.\nUna \"bushi\" \u00e8 una canzone dalla melodia ben determinata. Il suo nome significa \"\"sezione\" o \"nodo\"\". Il nome non \u00e8 quasi mai usato da solo ma viene premesso da un termine riferito ad una occupazione, luogo o nome di persona. \"Bon uta\", come il nome stesso dice, sono canzoni per la festa delle lanterne dei morti. Le \"komori uta\" sono delle ninna-nanna. I nomi delle canzoni \"min'y\u014d\" spesso contengono termini descrittivi, quasi sempre alla fine. Ad esempio: Kushimoto-bushi, Hokkai bon uta, Itsuki no Komoriuta..\nMolte di queste canzoni sono caratterizzate dai cosiddetti \"kakegoe\". I \"kakegoe\" sono delle grida ritmiche, nei \"min'y\u014d\" spesso eseguite da un secondo cantante. Vi sono diversi tipi di \"kakegoe\" che variano da regione a regione. Ad Okinawa, per esempio, si usa l'interiezione \"ha iya sasa!\". Nel Giappone continentale (nelle isole maggiori), \u00e8 pi\u00f9 facile udire \"a yoisho!\", \"sate!\", o \"a sore!\". Altri possono essere \"a donto koi!\" e \"dokoisho!\"\nRecentemente il sistema tradizionale detto iemoto, \u00e8 stato applicato ad alcune forme di \"min'y\u014d\". Questo sistema era stato sviluppato per trasmettere i generi classici come \"nagauta\", \"shakuhachi\" o \"koto\", ma essendo stato ritenuto molto efficiente dagli insegnanti e gradito agli allievi che intendevano ottenere certificazioni di profitto e di valore artistico, ha consentito la diffusione del genere \"min'y\u014d\" e di altre forme di musica che erano tradizionalmente trasmesse pi\u00f9 informalmente. Al giorno d'oggi alcuni \"min'y\u014d\" sono appannaggio di questa organizzazione pseudo-familiare e un lungo apprendimento \u00e8 abbastanza usuale.\nMusica popolare di Okinawa.\nL'isola di Okinawa \u00e8 sotto il controllo del Giappone fin dal 1609, a parte un breve periodo in cui fu sotto il dominio degli Stati Uniti dopo la Seconda guerra mondiale. Gli \"umui\", canzoni religiose, \"shima uta\" (canzoni per danza) e specialmente il \"katcharsee\" (musica celebrativa), sono molto popolari.\nLa musica popolare di Okinawa differisce dalla musica popolare giapponese per molti aspetti. La musica di Okinawa \u00e8 accompagnata spesso dallo \"sanshin\", mentre nel resto del Giappone viene accompagnata dallo \"shamisen\". Gli altri strumenti di Okinawa sono il \"Sanba\" (che produce un suono schioccante come quello delle nacchere) e diversi tamburi. Un fischio acuto come quello di un uccello \u00e8 largamente impiegato come elemento ritmico. Una scala pentatonica specifica \u00e8 spesso usata nel \"min'y\u014d\" di Okinawa. Essa \u00e8 descrivibile come do, mi, fa, sol, si, do.\nLa riscoperta della musica occidentale.\nDurante l'arco di tempo che va dal 1543 al 1639, definito - per la diffusione di cui godette la religione straniera in Giappone - \u201csecolo cristiano\u201d, la presenza sul suolo giapponese di portoghesi, spagnoli, olandesi e inglesi aveva gi\u00e0 segnato una prima introduzione di musica europea.\nDopo la Restaurazione Meiji (1866 - 1869), che reintrodusse le scale europee nelle isole nipponiche, un burocrate di nome Izawa Shuji utilizz\u00f2 canzoni come \"Auld Lang Syne\" e scrisse canzoni usando delle melodie pentatoniche. La musica occidentale, specialmente le marce militari, divenne molto popolare. Le due forme principali di musica che si svilupparono in questo periodo furono lo \"sh\u014dka\" che fu realizzata per portare la musica occidentale nelle scuole e il \"gunka\", marce militari occidentali con elementi di musica giapponese.\nQuando il Giappone si avvi\u00f2 verso la democrazia rappresentativa, alla fine del XIX secolo, le personalit\u00e0 politiche assunsero dei cantanti affinch\u00e9 vendessero delle copie delle loro canzoni che diffondevano le idee da loro portate avanti, in quanto a quei tempi era proibito a chiunque di parlare in pubblico. Questo diede il via allo sviluppo di una forma di ballata chiamata \"enka\", che divenne molto popolare nel XX secolo, anche se la sua popolarit\u00e0 \u00e8 andata scemando verso gli anni settanta e ha avuto poco successo con i giovani.\nFamosi interpreti di \"enka\" sono Misora Hibari e Ikuzo Yoshi. Alla fine del XIX secolo ad Osaka divenne famoso un tipo di cantante che si esibiva agli angoli delle strade; esso veniva chiamato \"ry\u016bk\u014dka\". In questo genere i pi\u00f9 famosi interpreti furono Yoshida Naramura e Tochuken Kumoemon.\nLa musica occidentalizzata \u00e8 detta \"kay\u014dkyoku\" che si dice abbia avuto inizio con \"Kach\u016bsha no uta\" nel 1914. Questa canzone fu composta da Nakayama Shimpei ed apparve per la prima volta nel lavoro tratto dal romanzo Resurrezione di Lev Tolstoj, cantata da Matsui Samako.\nLa canzone divenne subito un grande successo \"enka\" e fu uno dei primi dischi di successo in Giappone. Il \"kay\u014dkyoku\" diviene la musica pi\u00f9 diffusa in Giappone, specialmente dopo la comparsa della diva Misora Hibari.\nPi\u00f9 tardi negli anni cinquanta, il tango ed altre musiche latino-americane, specialmente cubane, diventarono molto popolari in Giappone. Una speciale forma di tango giapponese venne sviluppata e prese il nome di \"dodompa\". Il \"kay\u014dkyoku\" viene associato completamente alla musica giapponese, mentre la musica pi\u00f9 vicina allo stile occidentale fu chiamata pop giapponese. Negli anni sessanta i gruppi giapponesi imitarono i Beatles, Bob Dylan ed i Rolling Stones assieme alla musica folk appalachiana, al rock psichedelico, al mod ed a generi similari. Questo stile fu definito \"Group sounds\".\nDa allora, il \"bubblegum-pop\" ed il \"J-pop\" sono i generi musicali pi\u00f9 venduti in Giappone e furono utilizzati nella musica da film, specialmente nei film di animazione. La crescita del pop abbinata all'affermazione del fenomeno \"karaoke\", ha indotto molti critici ad affermare che tutti e due i fenomeni sono dovuti al consumismo e alla superficialit\u00e0.\nA questo proposito, Kazufumi Miyazawa dei \"The Boom\", afferm\u00f2: \"Odio questi acquisti, ascoltare e buttar via e la mentalit\u00e0 del canto al karaoke.\"\nNegli anni novanta si assiste all'arrivo di molti nuovi artisti pop come Ayumi Hamasaki e Utada Hikaru. Ad oggi la Hasamaki ha venduto 43 milioni di dischi, tanto da fare di lei la cantante che ha venduto il maggior numero di dischi in Giappone, mentre il primo album di Utada Hikaru, \"First Love\", ha venduto 7,6 milioni di copie, risultando cos\u00ec l'album maggiormente venduto nell'arcipelago giapponese.\nRock giapponese o J-Rock.\nIl rock giapponese si svilupp\u00f2 a partire dagli anni sessanta. Artisti come d sono ritenuti come i capostipiti del genere. Durante gli anni settanta esso diventa sempre pi\u00f9 popolare; il gruppo di Okinawa Champloose assieme ai Carol, RC Succession e Shinji Harada furono molto famosi e contribuirono alla definitiva affermazione di questo genere musicale. Negli anni ottanta i Bo\u00f8wy ed i Southern All Stars divennero le maggiori band della storia del rock giapponese ed ispirarono alcuni gruppi di rock alternativo come gli Shonen Knife, i Boredoms ed i Tama &amp; Little Creatures.\nNegli anni ottanta si svilupp\u00f2 la Yellow Magic Orchestra, che si dedic\u00f2 alla sperimentazione della musica elettronica, diretta da Haruomi Hosono.\nNell'ultimo periodo degli anni ottanta ha fatto il suo debutto il duo B'z. Essi hanno tenuto sempre la testa della classifica delle vendite per tutti i loro singoli ed album, sin dal primo singolo \"Taiy\u014d no komachi angel\" del 1990. Questo \u00e8 il record giapponese nel campo della musica.\nNel 1980, Huruoma e Ry Cooder, un musicista statunitense, produssero l'album Shoukichi Kina con la collaborazione del gruppo di Okinawa Champloose. Furono poi seguiti da Sandii &amp; the Sunsetz che mescolarono musiche giapponesi e okinawane. Nello stesso periodo cantautori come Mana e Hyde divennero molto famosi.\nNel XX secolo si afferma anche un genere musicale pop giapponese chiamato Kay\u014dkyoku, cui importante esponente fu Ky\u016b Sakamoto, noto anche nel genere pop e rock: il suo brano Ue o muite aruk\u014d (1961), raggiunse il primo posto nella classifica Billboard Hot 100\nDalla fine degli anni ottanta si sviluppa in Giappone un fenomeno autoctono e caratteristico che prende il nome di : si tratta di un inedito concentrato di molteplici generi musicali, dai pi\u00f9 dolci ai pi\u00f9 feroci indistintamente, caratterizzato da un \"look\" estremamente vistoso e ricercato nei vestiti, nelle acconciature, nel trucco e nell'atteggiamento. \u00c8 un genere estremamente fecondo nelle subculture giapponesi. I principali rappresentati storici ne sono gli X Japan con il loro possente heavy metal ed un'immagine glam, i Malice Mizer per il loro \"look\" barocco e dark, i Dir En Grey ora passati allo hard rock internazionale, i romantici Lareine, i neoclassici Versailles, i giovanissimi Raphael e molti altri, come il gruppo The Gazette e Miyavi molto conosciuti anche in Europa.\nLatino-americana, reggae giapponese e musica ska.\nAltre forme di musica, dall'Indonesia, dalla Giamaica e da altri paesi, vennero assimilate nella produzione locale.\nIl \"soukous\" africano cos\u00ec come la musica latina, il reggae giamaicano e ska, vennero interpretati dai gruppi Rankin' Taxi e Tokyo Ska Paradise Orchestra.\nRoots music.\nQuesto genere prende spunto dal Country e dal Blues, tipicamente americani. La diffusione inizia verso la fine degli anni ottanta quando i gruppi di roots music come i Shang Shang Typhoon e The Boom divennero molto popolari. Le roots band di Okinawa come i Nenes e Kina, ebbero un notevole successo di critica e di pubblico. Questo port\u00f2 alla seconda ondata di musica di Okinawa guidata dal gruppo Rinkenband. Segu\u00ec una nuova leva di gruppi musicali compreso il ritorno dei Champloose e Kina cos\u00ec come i nuovi Soul Flower Union.\nUna forma neofolklorica di Okinawa chiamata \"kawachi ondo\" divenne popolare a seguito della interpretazione da parte di Kikusuimaru Kawachiya; molto simile al kawachi ondo \u00e8 il goshu ondo dei Tademaru Sakuragawa.\nUna band giapponese le cui radici risiedono in Asakusa, quartiere tipico di Tokyo, sono gli *Asakusa Jinta* Asiatica marching band, un misto di rock, rockabilly, swing e jazz.\nMusica classica occidentale.\nLa musica classica occidentale ha una notevole presenza in Giappone ed esso \u00e8 fra i mercati pi\u00f9 importanti del mondo per questo tipo di musica. Molti compositori giapponesi, ormai famosi internazionalmente, hanno scritto musica classica di scuola occidentale. Tra i tanti, T\u014dru Takemitsu \u00e8 famoso per la sua musica appartenente all'avanguardia musicale e per le sue colonne sonore.\nAltrettanto noto \u00e8 il direttore d'orchestra Seiji Ozawa. Dal 1999 la pianista Fudjiko Hemming, che suona Liszt e Chopin, \u00e8 diventata molto famosa ed i suoi CD hanno venduto milioni di copie.\nJazz.\nDagli anni trenta, escluso il periodo della II Guerra Mondiale, quando questa fu vietata come musica del nemico, il jazz ha avuto una grande diffusione nel Paese del sol levante. Il mercato giapponese \u00e8 diventato uno dei mercati pi\u00f9 importanti: non \u00e8 inconsueto che delle musiche di scarsa esecuzione si possano trovare incise soltanto in Giappone. \nOggi, un notevole numero di giapponesi suona il jazz e non \u00e8 soltanto un ascoltatore. Musicisti come Hiromi, Keiko Matsui, June Kuramoto e Sadao Watanabe hanno un notevole numero di estimatori al di fuori del loro Paese.\nMusica per videogiochi e per gli anime.\nI primi videogiochi, a causa dei poco potenti chip di allora, avevano dei commenti musicali rudimentali. Con l'avanzare della tecnologia la qualit\u00e0 sonora aument\u00f2 notevolmente. Il primo gioco ad imporsi per la sua musica fu Xevious, altrettanto ammirato dalla critica per la complessit\u00e0, per quei tempi, della sua grafica rivoluzionaria e della trama particolarmente elaborata per un videogioco arcade. Anche se molti giochi hanno avuto delle ottime colonne sonore nel corso degli anni, la miglior musica mai scritta per un videogioco \u00e8 considerata quella di Final Fantasy VI, composta dal celebre Nobuo Uematsu nel 1994.\nK\u014dichi Sugiyama, noto per aver scritto la musica di vari film, fu uno dei primi individui esperti coinvolti nel progetto di realizzare una \"vera\" colonna sonora per i videogiochi. Prima di questo coinvolgimento, infatti, la musica era spesso dimenticata e ignorata nel corso della produzione e gli sviluppatori, a corto di conoscenze musicali, erano spinti a produrre delle tracce orecchiabili che non avrebbero mai stancato o annoiato i giocatori dopo lunghe sessioni di gioco.\nKoji Kondo, il principale compositore di Nintendo, \u00e8 uno dei massimi esponenti della musica per videogiochi. Egli \u00e8 noto per aver scritto le musiche delle pi\u00f9 celebri serie di Nintendo, fra cui \"The Legend of Zelda\" e \"Mario\".\nOggi le colonne sonore dei videogiochi pi\u00f9 famosi sono vendute su CD. Anche il mercato degli anime \u00e8 molto fruttuoso e diversi artisti, a partire dagli anni novanta, hanno realizzato diverse canzoni per anime, tra i quali Utada Hikaru, Porno Graffitti, Yui Horie, L'Arc~en~Ciel, Orange Range e Sh\u014dko Nakagawa.\nAnche gli anime possono vantare di numerosi artisti celebri: un esempio \u00e8 la compositrice Y\u014dko Kanno.\nE ancora tra il XX e il XXI secolo si afferma Ayumi Hamasaki, nota per vari brani, a volte utilizzati come opening theme per videogioco o come colonna sonora per videogiochi, come il brano musicale Depend on You (1998)."}
{"id": "650075", "revid": "547034", "url": "https://it.wikipedia.org/wiki?curid=650075", "title": "Abassiale", "text": "Si tratta di un fenomeno in ambiente botanico, che si riferisce alla porzione di un organo assiale non destinato a cadere.\nIl termine abassiale, come il suo opposto, cio\u00e8 adassiale, \u00e8 in genere riferito alla foglia. La lamina della foglia infatti appare generalmente di forma appiattita, in relazione alla necessit\u00e0 di esporre all'ambiente esterno la maggiore superficie possibile. Si possono quindi individuare due facce nella foglia: la pagina superiore, detta anche adassiale, e la pagina inferiore, detta anche abassiale. \nMentre \u00e8 intuitivo il concetto di superiore e di inferiore, meno immediato \u00e8 quello di abassiale o adassiale. In realt\u00e0 ci si riferisce alla posizione che la bozza fogliare occupava nella gemma. Nei primi stadi di sviluppo, la faccia superiore era rivolta verso l'asse della gemma, per cui essa viene detta adassiale (cio\u00e8 prossima all'asse). Viceversa, la faccia inferiore \"guardava\" verso l'esterno, per cui era pi\u00f9 lontana dall'asse della gemma. Per questo la faccia inferiore della foglia viene detta abassiale, cio\u00e8 lontana dall'asse della gemma."}
{"id": "650076", "revid": "4506", "url": "https://it.wikipedia.org/wiki?curid=650076", "title": "Besht", "text": ""}
{"id": "650078", "revid": "1369234", "url": "https://it.wikipedia.org/wiki?curid=650078", "title": "Giuseppe Bongiorno", "text": "Carriera politica.\nNel 2001 \u00e8 stato eletto al Senato della Repubblica per Alleanza Nazionale. \u00c8 stato membro della 9\u00aa Commissione permanente (Agricoltura e produzione agroalimentare), della Commissione parlamentare questioni regionali e della Commissione d'inchiesta sull'affare Telekom-Serbia."}
{"id": "650080", "revid": "697352", "url": "https://it.wikipedia.org/wiki?curid=650080", "title": "Kenny G", "text": "Ha raggiunto il successo con il suo quarto album \"Duotones\" ed in particolare con il singolo estratto \"Songbird\" che raggiunse la quarta posizione nella Billboard Hot 100 nel 1986. Lo strumento suonato in particolare da Kenny G \u00e8 il sassofono soprano, ma l'artista si esibisce anche con il sassofono contralto e il sassofono tenore.\nCarriera come solista.\nNel 1981 Kenny G firm\u00f2 un contratto con la Arista Records come artista solista. Da allora ha pubblicato numerosi album sia come solista sia collaborando con numerosi artisti tra cui Whitney Houston, Toni Braxton, Michael Bolton, Natalie Cole, Steve Miller (l'unica volta che questi \u00e8 comparso su un album rock and roll) e Aretha Franklin. Influenzato dai gusti di Grover Washington, Jr., i suoi album sono generalmente classificati come smooth jazz.\nNel 1994, Kenny G ha vinto il Grammy Award per la migliore composizione musicale con \"Forever in Love\".\nNel 2003, Kenny G ha raggiunto la 25\u00aa posizione nelle vendite in America nella classifica RIAA, con 48 milioni di album venduti negli USA .\nCritiche.\nDopo la pubblicazione da parte di Kenny G di un brano realizzato sovraincidendo un proprio assolo ad un'esecuzione di Louis Armstrong, il chitarrista Pat Metheny prese posizione contro questo genere di operazioni e contro Kenny G in particolare.\nSingoli.\nnel 1997 il singolo \"Havana\" venne riproposto in chiave house (si tratta di un remix dal noto DJ e produttore discografico Todd Terry)."}
{"id": "650081", "revid": "599013", "url": "https://it.wikipedia.org/wiki?curid=650081", "title": "Villers-la-Ville", "text": ""}
{"id": "650082", "revid": "1658", "url": "https://it.wikipedia.org/wiki?curid=650082", "title": "Kenneth Gorelick", "text": ""}
{"id": "650083", "revid": "287204", "url": "https://it.wikipedia.org/wiki?curid=650083", "title": "Junior enterprise", "text": "Una Junior Enterprise (JE) \u00e8 un'associazione non profit, gestita interamente da studenti universitari, con lo scopo di diminuire il divario esistente tra la preparazione teorica e la pratica nel mondo del lavoro. Gli studenti coinvolti in una Junior Enterprise svolgono progetti di consulenza e supporto alle aziende o enti territoriali, applicando il metodo di apprendimento del \"learning by doing\" e operando per lo pi\u00f9 nei settori dell'ingegneria, dell'economia aziendale e del marketing, del design e dell'organizzazione di eventi.\nCaratteristiche.\nLe Junior Enterprise sono presenti in diverse facolt\u00e0 universitarie, con particolare diffusione nelle facolt\u00e0 di ingegneria ed economia, ma non mancano quelle afferenti a corsi di design, scienze politiche e scienze della comunicazione. Il concetto di Junior Enterprise \u00e8 facilmente applicabile a qualunque facolt\u00e0 i cui gli studenti possano offrire sul mercato servizi legati al proprio percorso di studi.\nLe Junior Enterprise sono un concetto separato da quello di spin-off universitario: mentre quest'ultimo \u00e8 un'azienda che opera per sviluppare prodotti nati dalla ricerca universitaria, le Junior Enterprise si occupano di offrire attivit\u00e0 di pura consulenza. Inoltre i due tipi di impresa sono giuridicamente differenti: mentre gli spin-off sono obbligatoriamente societ\u00e0 per azioni o societ\u00e0 a responsabilit\u00e0 limitata, le Junior Enterprise operano in Italia (e in altri paesi) come entit\u00e0 associative non profit.\nLe Junior Enterprise italiane sono confederate in Junior Enterprises Italy.\nStoria.\nLa prima Junior Enterprise fu fondata nel 1967 a Parigi, presso la ESSEC.\nLa prima JE italiana, JEME Bocconi, fu fondata nel 1988 presso l'Universit\u00e0 commerciale Luigi Bocconi. Nel 1992 si costitu\u00ec la confederazione europea JE Europe con sede a Bruxelles.\nPi\u00f9 recentemente sono state aperte JE in Brasile, Canada, USA, Cina e Croazia.\nJE Europe.\nJunior Enterprise Europe \u00e8 stata creata nel 1992 a Bruxelles con il nome di \"JADE - European Confederation of Junior Enterprises\" al fine di collegare tutte le confederazioni nazionali delle Junior Enterprises in Europa. I membri fondatori erano Paesi Bassi (FNJE), Portogallo (PEC), Italia (CIJE), Svizzera (USJE) e Francia (CNJE).\nOggi il network europeo conta 35.000 junior entrepreneurs di sedici paesi diversi, organizzati in 357 Junior Enterprises."}
{"id": "650085", "revid": "17654", "url": "https://it.wikipedia.org/wiki?curid=650085", "title": "Concerto per tre pianoforti (Mozart)", "text": ""}
{"id": "650086", "revid": "1516566", "url": "https://it.wikipedia.org/wiki?curid=650086", "title": "Frette (araldica)", "text": "In araldica il termine frette (parola francese) indica una particolare figura costituita da un filetto posto a rombo ed intrecciato con altri due filetti posti l'uno in banda e l'altro in sbarra. Questa figura \u00e8 molto rappresentata nell'araldica inglese.\nNell'araldica francese \u00e8 possibile trovare anche una variante costituita dai soli quattro filetti scorciati che si incontrano a forma di rombo.\nAltri progetti.\n (contiene anche immagini di \"cancellato\")"}
{"id": "650103", "revid": "4106", "url": "https://it.wikipedia.org/wiki?curid=650103", "title": "Saas Balen", "text": ""}
{"id": "650105", "revid": "287204", "url": "https://it.wikipedia.org/wiki?curid=650105", "title": "Domenico Sarro", "text": "Biografia.\nLe uniche notizie relative alla sua giovinezza e alla sua formazione musicale ci pervengono dal suo contratto di matrimonio del 6 febbraio 1705. Dopo esser giunto a Napoli, fu ammesso al Conservatorio di Sant'Onofrio a Porta Capuana, dove fu allievo di Angelo Durante (lo zio del celebre Francesco Durante). Nel 1702 scrisse la sua prima composizione, l'opera sacra \"L'opera d'amore\", la quale fu rappresentata presso la \"Confraternita della Santissima Trinit\u00e0 dei Pellegrini\". L'anno successivo partecip\u00f2 a un concorso per occupare il posto di maestro di cappella della corte napoletana lasciato vacante da Alessandro Scarlatti: dovette quindi competere con Gaetano Veneziano, Cristoforo Caresana e Francesco Mancini. Non riuscendo ad ottenere la posizione di direttore titolare, assegnata a Veneziano, prese nel 1704 quella di vice maestro di cappella.\nTra il 1706 e il 1707 compose parecchie opere per i teatri napoletani: nell'estate del 1706 collabor\u00f2 con il compositore veneziano Tomaso Albinoni nella composizione del dramma \"La Griselda\" e la sua prima opera, \"Candaule, re di Lidia\", vide la sua prima nell'ottobre dello stesso anno al Teatro dei Fiorentini. Nel 1707 a causa dell'occupazione di Napoli da parte degli austriaci, Veneziano e Sarro persero i rispetti posti: in loro sostituzione rientr\u00f2 Alessandro Scarlatti come primo maestro e fu nominato Mancini per la posizione di secondo maestro. Dunque fino al 1709 si dedic\u00f2 prevalentemente alla composizione di oratori e serenate. Dal 1709 al 1717 la sua produzione musicale sub\u00ec un forte decremento: in questi anni si ricordano principalmente gli intermezzo \"Barilotto\", rappresentato a Venezia nell'autunno del 1712, due opere messe in scena nel 1713 a Napoli e un gran numero di cantate per la chiesa di San Paolo Maggiore (della quale fu maestro di cappella) e altre chiese napoletane.\nDal 1718 al 1741 si diede alla composizione principalmente di drammi per musica: tra le numerose opere serie si ricordano l'\"Armida al campo\" data durante il Carnevale del 1718 al Teatro San Bartolomeo e la \"Didone abbandonata\" rappresentata nel 1724 nello stesso teatro con Annibale Pio Fabri, Marianna Bulgarelli e Nicol\u00f2 Grimaldi, la quale fu la prima messa in musica di un libretto di Pietro Metastasio. Nel 1720, dopo esser stato reintegrato nel ruolo di vice maestro della cappella di corte, il 13 aprile fu nominato anche secondo maestro della cappella della citt\u00e0 di Napoli; nel 1728 succedette a Gaetano Greco diventando primo maestro della stessa. Il 21 agosto 1737 occup\u00f2 inoltre la carica di maestro della cappella reale (succedendo a Mancini). Il 4 novembre con la messa in scena dell'opera \"Achille in Sciro\" venne inaugurato il nuovo teatro San Carlo con Vittoria Tesi ed Angelo Amorevoli alla presenza del re Carlo VII di Napoli: seguirono le rappresentazioni dell\"Ezio\" (4 novembre 1741 con Giovanna Astrua e Gaetano Majorano) e dell\"Alessandro nelle Indie\" (Carnevale 1743).\nConsiderazioni sull'artista.\nSarro non fu, rispetto ai molti colleghi del suo tempo, un viaggiatore, un uomo cosmopolita, e ci\u00f2 probabilmente \u00e8 stata la prima causa del minor diffondersi della sua musica. D'altra parte, fu il primo compositore a mettere in musica un libretto di Metastasio, lanciando di fatto il Poeta Arcade, ed inaugurando quello che sarebbe stato tra i maggiori sodalizi letteratura-musica di ogni tempo. Egli inoltre conobbe la svolta che port\u00f2 dallo stile codificato da Alessandro Scarlatti e Mancini a quello nel quale l'accompagnamento al canto sub\u00ec un'ulteriore semplificazione con Nicola Porpora, Leonardo Vinci, Leonardo Leo e altri compositori pi\u00f9 giovani. Ci\u00f2 influ\u00ec, come gi\u00e0 nella musica di Georg Friedrich H\u00e4ndel, sul suo stile. Infatti, nelle sue prime composizioni si denota uno stile in linea con quello di Scarlatti, dove il contrappunto riveste un ruolo non marginale, mentre dal 1718, nelle sue opere serie, questo viene sempre meno nella struttura musicale e le melodie iniziano ad acquisire maggior importanza, oltre ad un maggiore sviluppo, guadagnandone in bellezza. Forse per questa caratteristica, il viaggiatore e musicografo Charles Burney lo considerava un \"imitatore\" pi\u00f9 che un \"inventore\" trovando che il suo stile aveva molto in comune con quello di Vinci. Dopo il 1726, la nuova generazione di autori napoletani di Leo e di Hasse nello scenario musicale di Napoli, unito alla sua nomina di maestro di cappella che potrebbe avere determinato un maggiore impegno nella musica sacra, ridussero significativamente i suoi lavori e successi operistici. Il suo prestigio non dovette tuttavia soffrirne dal momento che re Carlo lo nomin\u00f2 maestro di cappella regio per affidargli l'opera di inaugurazione del Teatro San Carlo.\nPer quanto riguarda i suoi lavori sacri, si sa quanto riportato dal \"Dizionario storico\" di Giuseppe Bertini ossia che furono, tra l'altro, molto apprezzati in Germania. Recentemente diversi dischi con musiche strumentali, operistiche e sacre a lui intestate hanno svelato un compositore di valore, certamente da rivalutare a scapito del sommario giudizio di Burney, sul quale, come riferito dal baritono Peter van der Graaf nel libretto di uno di questi dischi, \u00e8 stato costruito l'attuale giudizio dei musicologi."}
{"id": "650106", "revid": "4106", "url": "https://it.wikipedia.org/wiki?curid=650106", "title": "Saas Fee", "text": ""}
{"id": "650113", "revid": "256896", "url": "https://it.wikipedia.org/wiki?curid=650113", "title": "Leticia, Colombia", "text": ""}
{"id": "650115", "revid": "124644673", "url": "https://it.wikipedia.org/wiki?curid=650115", "title": "Luigi Bobbio (politico)", "text": "Biografia.\nLaureato in Giurisprudenza, ha svolto la funzione di magistrato. \u00c8 stato componente della Direzione distrettuale Antimafia della Procura della Repubblica di Napoli. In data 19 maggio 2008 \u00e8 stato nominato Capo di Gabinetto del Ministro della Giovent\u00f9 Giorgia Meloni.\nCarriera politica.\nNel 2001 \u00e8 eletto al Senato della Repubblica per Alleanza Nazionale. \u00c8 stato membro della 2\u00aa Commissione permanente (Giustizia), della Commissione speciale in materia d'infanzia e di minori, della Commissione d'inchiesta sulle cause dell'inquinamento del fiume Sarno, della Commissione d'inchiesta sul fenomeno della mafia e della Commissione d'inchiesta sull'affare Telekom Serbia.\nIl 5 maggio 2007 viene eletto per acclamazione Presidente Provinciale di A.N. Napoli.\nIl 30 marzo 2010 viene eletto al primo turno nuovo sindaco di Castellammare di Stabia..\nIl 19 ottobre 2012 si dimette da sindaco di Castellammare non avendo pi\u00f9 i numeri per governare. Il 9 novembre 2012 ritira le dimissioni. Il 29 novembre 2012 il consiglio comunale boccia il consuntivo di bilancio e per immediata conseguenza, si chiude l'esperienza amministrativa del sindaco Pdl Luigi Bobbio. Il 10 dicembre 2012, annuncia la sua ricandidatura alle successive elezioni amministrative della citt\u00e0 delle acque, con lo slogan \u201cTorno Subito\u201d, tuttavia nell'aprile del 2013 il PDL decide di candidare al suo posto come sindaco Antonio Pentangelo. \nAlle elezioni amministrative del 26 e 27 maggio 2013, viene nettamente sconfitto prendendo poco pi\u00f9 del 9%, non riuscendo ad ottenere nessun seggio al consiglio comunale della citt\u00e0 delle acque.\nIl caso della nomina di Caselli.\nNel 2005, durante il suo mandato di senatore, Luigi Bobbio presenta un emendamento alla legge delega di riforma dell'ordinamento giudiziario (la cosiddetta Riforma Castelli). A causa di questo emendamento il magistrato Gian Carlo Caselli, la cui nomina a Procuratore Nazionale Antimafia era la pi\u00f9 probabile ma invisa al Governo Berlusconi III, non pot\u00e9 pi\u00f9 essere nominato per superamento del limite di et\u00e0. \nSuccessivamente alla nomina di Piero Grasso quale nuovo Procuratore Nazionale Antimafia, la Corte Costituzionale (sent. 245/2007) dichiar\u00f2 illegittimo il provvedimento che aveva escluso Caselli dal concorso.\nVicende giudiziarie.\nCondanna per diffamazione aggravata.\nQuerelato dai genitori di Carlo Giuliani per averlo offeso su un social network definendolo \"feccia\", nel gennaio 2016 \u00e8 stato riconosciuto colpevole dal Tribunale di Torre Annunziata di diffamazione aggravata e condannato a otto mesi di reclusione (con sospensione della pena).\nTale condanna viene confermata in Appello nel dicembre 2019.\nCondanna per abuso d'ufficio.\nNel febbraio 2017, il Tribunale di Torre Annunziata lo ha condannato in primo grado ad un anno ed otto mesi per abuso d'ufficio. La vicenda riguarda un presunto incarico di \"coordinatore della cabina di regia\" che Bobbio, da sindaco di Castellammare, affid\u00f2 al proprio testimone di nozze per uno stipendio di 160.000 euro all'anno, pi\u00f9 rimborsi per pranzi, cene e pernottamenti di lusso. Un incarico \"fantasma, inutile, che non produsse delibere: un mero pretesto legale per mascherare vere e proprie distrazioni di denaro dalle casse comunali\", secondo il pubblico ministero Maria Benincasa."}
{"id": "650116", "revid": "93556", "url": "https://it.wikipedia.org/wiki?curid=650116", "title": "Artavaside II", "text": "Figlio e successore di Tigrane II d'Armenia, la figura di questo sovrano armeno \u00e8 molto controversa, a causa dei suoi repentini cambi di fronte, ma la sua indecisione in campo politico fu compensata dalle qualit\u00e0 intellettuali: fu infatti molto istruito e autore di tragedie greche e di altre opere letterarie (Plutarco,\"Vita di Crasso\").\nTra Roma ed i Parti.\nIl regno di Artavaside II \u00e8 segnato da una fase discendente del regno d'Armenia. Dopo i fasti e le grandi conquiste di Tigrane II il Grande, il regno armeno si trov\u00f2 a fungere da campo di battaglia nella contesa tra l'espansionismo di Roma e quello dei Parti. \nLa fase iniziale del suo regno fu condotta insieme a suo padre, il quale mor\u00ec nel 55 a.C., lasciando una nazione divisa internamente tra i sostenitori dei Romani e dei Parti, ed un erede incapace di prendere una posizione precisa a favore di una o dell'altra parte.\nQuando Marco Licinio Crasso, in qualit\u00e0 di governatore della Siria intraprese una campagna contro i Parti nel 53 a.C., Artavaside si proclam\u00f2 alleato di Roma e offr\u00ec un contingente di 6.000 cavalieri oltre al permesso di attraversare il territorio armeno all'esercito romano. Tuttavia Crasso rifiut\u00f2 l'offerta e prefer\u00ec attaccare l'esercito dei Parti attraversando la Mesopotamia. Quando i Romani vennero massacrati nella battaglia di Carre, una delle sconfitte pi\u00f9 pesanti inflitte ai Romani, e Crasso stesso perse la vita, Artavaside cambi\u00f2 repentinamente fronte e si un\u00ec al vincitore: Orode II, re dei Parti.\nLa nuova alleanza fu rafforzata con il matrimonio tra la sorella di Artavaside e il figlio di Orodes, Pacoro.\nPoich\u00e9 Roma era in quel momento tormentata dalla guerra civile, non pot\u00e9 garantire le opportune difese alla Siria che venne invasa nel 51 a.C. dalle forze congiunte di Parti ed Armeni che rimasero nella regione per ben quindici anni.\nAlleato e ostaggio di Marco Antonio.\nQuando Marco Antonio divenne governatore della parte orientale dell'Impero Romano, i suoi luogotenenti prima e lui stesso poi, scacciarono dalla Siria i Parti ed i loro alleati Armeni. Fu allora che Artavaside cambi\u00f2 nuovamente alleato offrendo ai Romani delle truppe ausiliarie e invitandoli ad attraversare il suo regno per invadere i Parti. Questa volta Marco Antonio segu\u00ec l'invito del re armeno ed evit\u00f2 il deserto della Mesopotamia, e marci\u00f2 su Ecbatana e Ctesifonte con l'intenzione di colpire al cuore l'impero Parto. Quando nel 36 a.C., Marco Antonio sub\u00ec una pesante sconfitta per conto dei Parti, perdendo 80.000 uomini nella ritirata verso il confine armeno, sospett\u00f2 di essere stato tradito da Artavaside.\nLa sua vendetta fu elaborata, due anni dopo, convinse con l'inganno il re armeno ad incontrarlo per chiedergli la mano di sua figlia per combinare un matrimonio con il figlio avuto da Cleopatra d'Egitto. Quando i due si incontrarono a Nicopoli, Artavaside venne catturato insieme ai suoi familiari, legato con catene d'oro e condotto in Egitto al cospetto di Cleopatra, mentre l'Armenia veniva invasa e soggiogata al Regno tolemaico d'Egitto.\nUna triste fine.\nIl monarca venne esposto in un trionfo in onore di Marco Antonio ad Alessandria, e divenne presto oltre che un fastidio, una minaccia per la regina d'Egitto che intendeva porre sul trono d'Armenia suo figlio Alessandro Elio, oltre che impossessarsi del tesoro reale.\nAlla sua morte, i nobili armeni elessero al trono suo figlio maggiore Artaxias, che prese il nome di Artaxias II, mentre Alessandro (il regnante designato da Marco Antonio quale re dei Parti, dei Medi e degli Armeni), non vide mai il trono anche grazie all'opposizione dei Parti."}
{"id": "650127", "revid": "124823755", "url": "https://it.wikipedia.org/wiki?curid=650127", "title": "Careggi", "text": " \nCareggi \u00e8 un quartiere di Firenze, amministrativamente ricompreso nel Quartiere 5.\nSi tratta di una collina situata a nord della citt\u00e0 e sede della storica Villa Medicea di Careggi dove Marsilio Ficino, incaricato da Cosimo de' Medici, fond\u00f2 l'Accademia Neoplatonica fiorentina.\nIl nome Careggi deriva probabilmente da \"campus regi\", che significa \"possedimento reale\", a rimarcare probabilmente una zona di caccia in uso ai gastaldi medievali.\nNel 1805 venne inglobato nel Comune di Pellegrino e ne fece parte fino al 1865, anno del passaggio sotto il comune di Firenze. Dagli anni dieci del Novecento il quartiere venne scelto come sede di un moderno ospedale cittadino, ruolo che tutt'oggi caratterizza l'intera zona, dove numerosi palazzi, ville e parchi sono stati riconvertiti in strutture sanitarie, mentre altre sono sorte appositamente. \nVi sorgono, tra gli edifici di culto, la chiesa di San Pietro, la chiesa di San Giovanni Battista a Careggi, il monastero di Santa Maria Maddalena dei Pazzi e il convento delle Oblate Ospitaliere Francescane di Monna Tessa."}
{"id": "650128", "revid": "1982", "url": "https://it.wikipedia.org/wiki?curid=650128", "title": "Regione di Bruxelles Capitale", "text": ""}
{"id": "650130", "revid": "22414", "url": "https://it.wikipedia.org/wiki?curid=650130", "title": "Niobite", "text": ""}
{"id": "650132", "revid": "22414", "url": "https://it.wikipedia.org/wiki?curid=650132", "title": "Niobite-tantalite", "text": ""}
{"id": "650135", "revid": "124123", "url": "https://it.wikipedia.org/wiki?curid=650135", "title": "Gaunilone", "text": "Biografia.\nSecondo il Mart\u00e8ne Gaunilone fu un monaco del \"Maius Monasterium\", oggi Marmoutier, che una tradizione vuole che fosse fondato dal vescovo Martino dopo il 371, e che sorge a due miglia dalla citt\u00e0 di Tours. Appartenente forse alla famiglia dei conti di Montigny, Gaunilone entr\u00f2 in questo convento nel 1044 e vi mor\u00ec nel 1083.\nMembro del movimento filosofico cristiano della Scolastica, divenne famoso per avere criticato, nel suo \"Pro insipiente\" (Difesa dello stolto, 1070), la prova ontologica dell'esistenza di Dio proposta da Anselmo d'Aosta nel \"Proslogion\", nel quale questi, citando i \"Salmi\" 14, 1 e 53, 1 - \u00abLo stolto ha detto in cuor suo: \"Dio non c'\u00e8\"\u00bb - aveva avanzato una dimostrazione razionale dell'esistenza di Dio, di fronte alla quale nemmeno uno stolto avrebbe potuto continuare a negare Dio.\nContestando la relazione tra pensiero e essere - fondamento della \u00abprova\u00bb anselmiana - Gaunilone sostiene che non si pu\u00f2 dedurre l'esistenza di un oggetto pensato per il solo fatto che esso esiste nella nostra mente. In particolare propose l'argomentazione secondo la quale, a partire dal pensiero di un'isola perfetta, non si pu\u00f2 dedurre l'esistenza dell'isola stessa. Questa argomentazione era stata proposta per confutare la tesi anselmiana che affermava l'esistenza di un essere supremo per il solo fatto che esso \u00e8 pensato come \u00abci\u00f2 di cui non si pu\u00f2 pensare nulla di maggiore\u00bb.\n\u00abLa difesa dello stolto\u00bb.\nLa tesi di Anselmo.\nGaunilone inizia riassumendo la tesi di Anselmo: si pu\u00f2 provare la reale esistenza di Dio, ossia dell'ente del quale nulla si pu\u00f2 pensare di pi\u00f9 grande. In primo luogo, anche chi dubita o non crede in questo ente siffatto, pensandolo e comprendendo ci\u00f2 di cui si parla, lo ha gi\u00e0 nell'intelletto. In secondo luogo, sempre secondo Anselmo, \u00abquel che egli capisce \u00e8 necessario che esista non solo nell'intelletto, ma anche nella realt\u00e0\u00bb. Ora, un essere che esista tanto nell'intelletto che nella realt\u00e0 \u00e8 sempre maggiore di un essere che esista solo nell'intelletto e dunque un essere che esista solo nell'intelletto sar\u00e0 sempre minore di qualsiasi essere esistente nella realt\u00e0. Perci\u00f2, per non cadere in contraddizione, \u00e8 necessario che ci\u00f2 di cui non si pu\u00f2 pensare nulla di maggiore \u00abnon sia nel solo intelletto, ma anche nella realt\u00e0, perch\u00e9 diversamente non potrebbe essere il pi\u00f9 grande di tutto\u00bb.\nUna seconda dimostrazione presentata da Anselmo - strettamente legata alla precedente - \u00e8 quella della necessit\u00e0 dell'esistenza dell'ente maggiore di ogni altro. Scrive Anselmo: \u00abQuesto ente esiste veramente in modo tale da non potersi nemmeno pensare che non \u00e8\u00bb. Infatti, si pu\u00f2 pensare qualcosa che \u00e8 impensabile che non sia, cio\u00e8 che deve esistere necessariamente, e questa cosa, secondo Anselmo, \u00e8 pi\u00f9 grande di ogni cosa della quale si pu\u00f2 pensare che non esista, \u00e8 cio\u00e8 pi\u00f9 grande di ogni essere contingente. Perci\u00f2, se si potesse pensare che l'essere pi\u00f9 grande non esista, questo essere pi\u00f9 grande non sarebbe ci\u00f2 di cui non si pu\u00f2 pensare qualcosa di pi\u00f9 grande. \u00abMa ci\u00f2 \u00e8 contraddittorio\u00bb, sostiene Anselmo, per il quale \u00abesiste veramente qualcosa di cui non si pu\u00f2 pensare nulla di pi\u00f9 grande, in modo tale che non si possa nemmeno pensare che non sia. E questo sei tu, o Signore [...] Se qualche mente potesse pensare qualcosa di meglio di te, la creatura salirebbe pi\u00f9 in alto del creatore: il che \u00e8 assurdo\u00bb.\nLe obiezioni di Gaunilone.\nLa prima obiezione di Gaunilone \u00e8 di carattere generale: non tutto ci\u00f2 che abbiamo nell'intelletto deve esistere necessariamente nella realt\u00e0. Anche le cose false, infatti, sono presenti e comprese dall'intelletto, e tuttavia certamente non esistono nella realt\u00e0.\nSupponiamo per\u00f2 che \u00abquell'ente sia tale, per cui lo si possa avere nel pensiero, ma non allo stesso modo in cui si hanno le cose false o dubbie\u00bb: resta da dimostrare la necessit\u00e0 che tale ente esista anche nella realt\u00e0. Infatti, se questo assunto fosse cos\u00ec immediatamente evidente, \u00abperch\u00e9 si \u00e8 impostata tutta questa disputa contro chi nega o dubita\u00bb dell'effettiva esistenza di Dio? Gaunilone rileva altres\u00ec che ciascuno potrebbe ritenere logiche, e perci\u00f2 intellettualmente vere, cose che in realt\u00e0 sono false, essendo \u00abingannato come sovente accade\u00bb.\nAnselmo, pensando di dimostrare la reale esistenza dell'ente compreso dall'intelletto, aveva portato (\"Proslogion\" II) l'esempio del pittore: \u00abquando il pittore pensa in anticipo a quel che far\u00e0, lo ha nell'intelletto, ma non lo intende ancora come esistente, perch\u00e9 non l'ha ancora fatto. Quando invece lo ha dipinto, lo ha nell'intelletto e capisce anche che esiste quel che ha fatto\u00bb. Quest'esempio - osserva Gaunilone - non dimostra nulla: il pittore, finch\u00e9 non realizza l'opera, ha l'immagine del dipinto soltanto nell'intelletto e il dipinto diviene reale solo dopo che \u00e8 stato realizzato dal pittore. Solo il concreto operare del pittore rende reale il dipinto, mentre Dio deve esistere ancor prima di essere pensato e non pu\u00f2 esistere solo perch\u00e9 viene pensato.\n\u00abS'aggiunga poi\u00bb - argomenta Gaunilone - \u00abche quell'ente maggiore di tutte le cose che possono essere pensate\u00bb, cio\u00e8 Dio, secondo la definizione di Anselmo, \u00abio, quando ne ho sentito parlare, non posso pensarlo n\u00e9 averlo nel mio intelletto secondo cosa nota per specie e per genere\u00bb. Dio, infatti, non \u00e8 classificabile in un genere o in una specie e perci\u00f2 \u00abposso anche pensare che non esista\u00bb. Qui Gaunilone si attiene alla logica aristotelica, secondo la quale ogni ente va definito secondo categorie: cos\u00ec l'uomo \u00e8 definito ente di genere \"animale\" e di specie \"razionale\"; ora, \u00abse sentissi dire qualcosa intorno a un certo uomo particolare, a me sconosciuto al punto di ignorarne anche l'esistenza, io, per quella nozione di genere o di specie grazie alla quale so che cosa \u00e8 l'uomo o che cosa sono gli uomini, potrei pensare di quel tale, secondo la sua natura, che egli \u00e8 un uomo. E tuttavia potrebbe succedere che chi mi ha parlato di quell'uomo abbia mentito, e che perci\u00f2 quell'uomo che io penso in realt\u00e0 non esista\u00bb. In questo caso, nel mio intelletto non avrei la nozione di quell'uomo particolare ma soltanto la nozione generale di essere umano.\nPer la nozione di Dio le cose vanno invece diversamente: \u00abmentre potrei pensare a quell'uomo secondo realt\u00e0, vera e a me nota, a Dio non potrei pensare affatto, se non secondo la parola, mediante la quale, da sola, a stento o mai si pu\u00f2 pensare a qualcosa di vero\u00bb. Le parole \u00abDio\u00bb o \u00abente pi\u00f9 grande di tutto\u00bb, come suono di lettere e sillabe sono reali, come \u00e8 reale qualunque \"flatus vocis\", ma non lo sono quanto al loro significato.\nUna volta negata la presenza nella mente sia della nozione logica di Dio che della nozione logica di \u00abessere maggiore di ogni altro\u00bb, non ha pi\u00f9 motivo la deduzione di Anselmo secondo la quale questo essere debba esistere anche fuori della mente. Per Gaunilone la dimostrazione \"a priori\" \u00e8 impossibile: \u00ab\u00e8 necessario che io sia certo che quel 'qualcosa di pi\u00f9 grande' esista realmente in qualche luogo e allora finalmente, per il fatto che quell'ente \u00e8 il pi\u00f9 grande di tutti, non vi sar\u00e0 pi\u00f9 dubbio che esso esiste anche in se stesso\u00bb.\nL'isola perduta.\nPer sottolineare che avere l'idea di una cosa nella propria mente non significa necessariamente che quella cosa ideale esista anche nella realt\u00e0, Gaunilone porta l'esempio dell'\u00abIsola perduta\u00bb:\nQueste parole, aggiunge Gaunilone, sono assolutamente chiare e comprensibili. Ma se uno ora sostenesse che non si pu\u00f2 dubitare che quell'isola esiste veramente anche nella realt\u00e0, dal momento che non si pu\u00f2 dubitare che essa esista nell'intelletto, poich\u00e9, secondo Anselmo, se quell'isola esistesse soltanto nell'intelletto, qualunque altra terra realmente esistente le sarebbe superiore, allora\nL'essere necessario.\nAll'altra argomentazione di Anselmo, circa l'impossibilit\u00e0 di pensare la non esistenza dell'ente pi\u00f9 grande, in quanto \u00abessere necessario\u00bb, Gaunilone, dopo aver rilevato che la prova della sua esistenza fornita da Anselmo \u00e8 ancora fondata sul medesimo argomento - cio\u00e8 che se non esistesse, non sarebbe neanche l'essere pi\u00f9 grande - sottolinea che \u00ablo stolto\u00bb non ha mai sostenuto che l'ente maggiore di tutto esista nella realt\u00e0: pertanto, occorrerebbe provare prima che esso esiste veramente e solo dopo si potr\u00e0 affermare che non \u00e8 possibile pensarlo non esistente. Dunque la necessit\u00e0 dell'esistenza di un essere \u00e8 subordinata alla prova dell'effettiva sua esistenza: non si pu\u00f2 stabilire prima la necessit\u00e0 dell'esistenza di un essere per dedurre poi l'esistenza reale di questo essere.\nOccorre poi distinguere il \u00abpensare\u00bb (\"cogitare\") e il \u00abpensiero\u00bb (\"cogitatio\") dall'\u00abintendere\u00bb (\"intelligere\") e dall'\u00abintelligenza\u00bb (\"intellectus\"), non dicendo, come Anselmo, che la sostanza somma non pu\u00f2 essere \"pensata\" come non esistente, ma piuttosto che non pu\u00f2 essere \"intesa\" come non esistente: \u00abinfatti, secondo propriet\u00e0 di linguaggio, non si pu\u00f2 \"intendere\" il falso, che invece pu\u00f2 essere \"pensato\"\u00bb.\nGaunilone conclude il suo opuscolo lodando la \u00abverit\u00e0, chiarezza e grandiosit\u00e0\u00bb delle rimanenti parti dello scritto di Anselmo, ricco di \u00abpii e santi sentimenti\u00bb che \u00abodorano di un profumo penetrante\u00bb.\nLa risposta di Anselmo.\nAnselmo rispose alle critiche di Gaunilone con il \"Liber apologeticus contra Gaunilonem respondentem pro insipiente\", ravvisando nelle sue parole una certa confusione tra \u00abci\u00f2 di cui non pu\u00f2 essere pensato il maggiore\u00bb, limite innegabile del pensiero, e \u00abla cosa pi\u00f9 grande di tutte\u00bb, che da sola non basta per poter affermare che esiste. L'esistenza di un'isola perfettissima, ad esempio, pu\u00f2 essere negata senza per questo cadere in contraddizione. Dio invece, che non viene da lui definito in positivo ma soltanto in negativo come \u00abci\u00f2 di cui non si pu\u00f2 pensare il maggiore\u00bb, quindi trascendente il pensiero umano, non pu\u00f2 logicamente essere pensato come \"non esistente\". All'obiezione che non si pu\u00f2 pensare Dio con l'intelletto (\"cogitare\") se non lo si comprende (\"intelligere\"), Anselmo obietta che ci\u00f2 \u00e8 perfettamente possibile, perch\u00e9, pur non potendo fissare direttamente il sole con gli occhi, non per questo ci \u00e8 impossibile vedere la luce del giorno, grazie alla quale possiamo vedere o intuire la luce stessa del sole.\nConclusione.\nGaunilone non espresse con incisivit\u00e0 la sua critica, sulla quale tuttavia torneranno i filosofi scolastici a lui posteriori. Tommaso d'Aquino, basandosi sulla distinzione tra essenza e esistenza non ancora introdotta al tempo di Anselmo, riproporr\u00e0 la considerazione di Gaunilone che noi possiamo avere le idee solo con un processo di astrazione dalla realt\u00e0, dai particolari all'universale: possiamo formarci l'idea e quindi l'esistenza di Dio come causa prima solo partendo dagli effetti sensibili, con un argomento \"a posteriori\" che parta dall'esperienza. Anselmo d'Aosta cio\u00e8 avrebbe presupposto come vero quello che ancora doveva dimostrare, cio\u00e8 presupponeva che Dio esista e quindi, ci\u00f2 che \u00e8 perfettissimo non pu\u00f2 non esistere.\nBonaventura da Bagnoregio difendendo Anselmo sostenne che il pensiero dell'Essere implica necessariamente la sua esistenza, dato che il non-essere non lo si pu\u00f2 pensare; la prova di Anselmo quindi era \"a priori\" proprio perch\u00e9 presupponeva per vera l'esistenza di Dio, il cui essere trascendente non \u00e8 ricavabile dall'esperienza come quello di un'isola. Anselmo, secondo Bonaventura, non ha dimostrato l'esistenza di Dio deducendola dal pensiero, ha dimostrato semmai la falsit\u00e0 e la contraddizione di chi nega una tale corrispondenza tra idea e realt\u00e0, tramite una dimostrazione per assurdo.\nRispetto ad Anselmo e Bonaventura, rimasti fedeli al rigore logico dell'agostinismo basato sull'identit\u00e0 neoplatonica di essere e pensiero, la posizione di Gaunilone andava a collocarsi invece sulla stessa linea che sarebbe stata adottata dal soggettivismo moderno, per il quale il pensiero pu\u00f2 essere una rappresentazione vuota priva di riscontro reale.\nNel Seicento, Cartesio riproporr\u00e0 la prova di Anselmo per dimostrare l'esistenza di Dio, disinteressandosi per\u00f2 di quegli aspetti che implicavano la necessaria trascendenza di Dio come fondamento del suo argomentare; \u00e8 stato rilevato come, in tal modo, Cartesio sia caduto in fondo nello stesso errore di Gaunilone, concependo Dio soltanto in termini positivi, cio\u00e8 come ente \u00abperfettissimo\u00bb, ossia come \u00abil pi\u00f9 grande di tutti\u00bb (\"maius omnibus\"), anzich\u00e9 in maniera negativa (\"nihil maius\", \u00abniente di pi\u00f9 grande\u00bb). Nello stesso equivoco sarebbe caduto Hegel. Un'obiezione simile a quella di Gaunilone sar\u00e0 infine sollevata da Kant, nel suo argomento dei cento talleri."}
{"id": "650144", "revid": "307923", "url": "https://it.wikipedia.org/wiki?curid=650144", "title": "Contea di Hampshire", "text": ""}
{"id": "650146", "revid": "729019", "url": "https://it.wikipedia.org/wiki?curid=650146", "title": "Muscolo gastrocnemio", "text": "Il gastrocnemio o gastrocneo, noto anche col nome di gemelli, \u00e8 un muscolo situato nella parte posteriore della gamba ed \u00e8, assieme al muscolo soleo, il principale responsabile della flessione plantare del piede. Partecipa anche alla flessione del ginocchio.\nUna peculiare qualit\u00e0 negativa di questo muscolo \u00e8 la sua tendenza a subire contratture.\nInsieme al muscolo soleo \u00e8 chiamato tricipite della sura poich\u00e9 i tre tendini si uniscono a formare il tendine di Achille.\nAnatomia.\nIl gastrocnemio \u00e8 formato da due capi, mediale e laterale, ciascuno dei quali prende origine dalla parte superiore del corrispondente condilo femorale e dalla parte adiacente della capsula articolare del ginocchio, ai quali sono collegati mediante un robusto tendine che si espande a ventaglio per dare origine alle fibre dei corrispettivi ventri muscolari. Pi\u00f9 precisamente, il tendine del capo laterale, che talvolta contiene al suo interno la fabella, un osso sesamoide, origina dal condilo laterale e dalla superficie posteriore del femore; il tendine del capo mediale invece origina da una faccetta posta sulla parete posteriore del condilo mediale al di sotto del tubercolo del muscolo adduttore della gamba e da una zona rugosa della cavit\u00e0 poplitea. Entrambi i tendini sono separati dal ginocchio tramite una borsa mucosa; la borsa mucosa del capo mediale \u00e8 in comunicazione, di solito, con la cavit\u00e0 articolare del ginocchio e con una borsa posta fra il capo mediale stesso ed il muscolo semimembranoso. I due capi formano i corrispondenti margini inferiori della fossa poplitea. Ciascuno di essi termina su un'aponeurosi che corrisponde alla faccia anteriore del muscolo, il mediale pi\u00f9 in basso del laterale; le due aponeurosi poi si uniscono tra loro nel Tendine di Achille.\nInnervazione.\nIl gastrocnemio, come tutti i muscoli posteriori della gamba, \u00e8 innervato dal tronco nervo tibiale.\nCuriosit\u00e0.\nI muscoli gastrocnemi delle rane sono stati utilizzati dai fisiologi per i primi studi sui meccanismi della contrazione muscolare e per dimostrare che le prime fonti d'energia muscolare sono anaerobiche."}
{"id": "650157", "revid": "28406", "url": "https://it.wikipedia.org/wiki?curid=650157", "title": "Sarduri II d'Armenia", "text": ""}
{"id": "650158", "revid": "404449", "url": "https://it.wikipedia.org/wiki?curid=650158", "title": "Maria Grazia Siliquini", "text": "Biografia.\nLaureata in Giurisprudenza, svolge l'attivit\u00e0 di avvocato cassazionista.\nLa carriera politica.\nGli inizi nella Lega Nord.\nAderisce al Lega Nord, e nel 1994 \u00e8 eletta al Senato della Repubblica per il Polo delle Libert\u00e0 con il \"recupero proporzionale\" (venendo ripescata dal collegio Torino 3), \u00e8 Segretario della Commissione Giustizia.\nIl passaggio al CCD e ad Alleanza Nazionale.\nA dicembre 1994 abbandona la Lega Nord ed aderisce al Centro Cristiano Democratico di Pier Ferdinando Casini.\nNel 1996 \u00e8 rieletta al Senato della Repubblica, sempre con il \"recupero proporzionale\", per il Centro Cristiano Democratico, nel Polo delle Libert\u00e0, ma dopo circa un anno aderisce ad Alleanza Nazionale. \u00c8 membro della Giunta delle elezioni e delle immunit\u00e0 parlamentari, della 1\u00aa Commissione permanente (Affari Costituzionali), della 2\u00aa Commissione permanente (Giustizia), della 9\u00aa Commissione permanente (Agricoltura e produzione agroalimentare), della 11\u00aa Commissione permanente (Lavoro, previdenza sociale), del Comitato parlamentare per i procedimenti di accusa, della Commissione di controllo enti gestori previdenza assistenza, del Comitato parlamentare di controllo dell'Accordo di Schengen della Commissione consultiva attuazione riforma amministrativa. Diviene responsabile nazionale del dipartimento Libere Professioni di AN.\nAlle elezioni politiche del 2001 \u00e8 confermata al Senato della Repubblica, nuovamente con il \"recupero proporzionale\", per la Casa delle Libert\u00e0, in quota AN. \u00c8 nominata Sottosegretario del Ministero dell'Istruzione, dell'Universit\u00e0 e della Ricerca nel secondo e terzo governo Berlusconi con delega alle questioni riguardanti la partecipazione alle attivit\u00e0 relative all'accesso alle amministrazioni e alle professioni intellettuali; al monitoraggio dell'attuazione degli obiettivi per i quali sono state assegnate le risorse all'Universit\u00e0; ai progetti relativi a istruzione post-secondaria e degli adulti; allo stato giuridico ed economico del personale del Ministero ivi compresa la formazione; ai progetti e programmi di semplificazione normativa.\nHa ricevuto dal Ministro Letizia Moratti l'incarico di direzione e coordinamento, relativamente alle competenze del MIUR, delle azioni relative allo svolgimento dei XX Giochi Olimpici invernali di Torino 2006 e ha avuto la delega a rappresentare il Ministro nel coordinamento delle attivit\u00e0 della Presidenza italiana dell'Iniziativa Adriatico-Ionica. Ha contribuito alla stesura del nuovo regolamento elettorale per gli Ordini Professionali, e al DM per la riforma del Corso di Laurea di Giurisprudenza.\n\u00c8 membro della 7\u00aa Commissione permanente (Istruzione pubblica, beni culturali).\nAlle elezioni politiche del 2006 \u00e8 eletta alla Camera dei Deputati nella \"circoscrizione Piemonte 1\" nella lista di AN. \u00c8 membro della 2\u00aa Commissione (Giustizia), nella quale si occupa di libere professioni.\n\u00c8 Responsabile dell'Ufficio Libere Professioni di Alleanza Nazionale sino alla data di scioglimento del partito.\nAlle elezioni politiche del 2008 \u00e8 rieletta nel PdL alla Camera dei Deputati sempre nella \"circoscrizione Piemonte 1\". \u00c8 membro della 2\u00aa commissione (Giustizia) e della Giunta delle Elezioni.\nNel giugno del 2009 viene nominata relatrice in Commissione Giustizia alla Camera dei deputati del provvedimento di riforma delle Professioni Intellettuali (AC-3).\nL'adesione al PdL e la breve parentesi in FLI.\nNel maggio del 2010 entra a far parte dell'associazione finiana Generazione Italia, come membro del comitato nazionale. Assume anche la responsabilit\u00e0 del coordinamento regionale del Piemonte, insieme al Sen. Menardi.\nIl 30 luglio decide di uscire dal PdL e dal suo gruppo parlamentare per aderire a quello finiano di Futuro e Libert\u00e0 per l'Italia.\nIl 14 dicembre 2010 ha votato contro la sfiducia al governo Berlusconi, abbandona FLI e ha annunciato l'adesione al Gruppo misto..\nEntra nel nuovo gruppo di Iniziativa Responsabile a sostegno del Governo diventando vice capogruppo in rappresentanza degli ex finiani di \"Azione Popolare\".\nDesignata nel CDA di Poste Italiane dal governo, qualche giorno dopo rinuncia all'incarico, preferendo restare in Parlamento.\nDopo circa vent'anni consecutivi in Parlamento, alle elezioni politiche del 2013 non si ricandida pi\u00f9."}
{"id": "650161", "revid": "486946", "url": "https://it.wikipedia.org/wiki?curid=650161", "title": "Lista delle trib\u00f9 celtiche delle isole britanniche", "text": ""}
{"id": "650167", "revid": "767487", "url": "https://it.wikipedia.org/wiki?curid=650167", "title": "Benny Carter", "text": "Maestro riconosciuto del sax alto, stilisticamente Benny Carter ha rappresentato un ponte tra lo swing e il bebop. Il suo ruolo di contraltista \u00e8 rimasto predominante sin dagli esordi - nel 1928 - fino agli ultimi giorni di attivit\u00e0, negli anni 1990.\nStrumentista instancabile, ma anche compositore, arrangiatore, leader e anche trombettista e clarinettista di qualit\u00e0, era chiamato \"King\" (il re) dagli altri musicisti jazz.\nIl ruolo di Benny Carter come artista jazz \u00e8 stato ufficialmente riconosciuto in pi\u00f9 occasioni. Nel 1986, il \"National Endowment for the Arts\" confer\u00ec a Benny Carter la massima onorificenza per il jazz, il \"NEA Jazz Masters Award\". Nel 1987 ricevette il \"Grammy Lifetime Achievement Award\" e; nel corso di questa edizione dei Grammy, Carter era presente con l'album \"\"Billy Eckstine sing with Benny Carter\". N\"el 1994, il \"Grammy Award\" per la sua versione di \"Prelude to a Kiss\". Sempre nel 1994, ricevette una stella sulla \"Hollywood Walk of Fame\". Nel 2000, l'allora presidente degli Stati Uniti, Bill Clinton, gli consegn\u00f2 la \"National Medal of Arts\" del \"National Endowment for the Arts\".\nBiografia.\nGiovinezza.\nNato a New York nel 1907, il pi\u00f9 giovane e l'unico maschio di tre figli, Benny ricevette le prime lezioni di pianoforte da sua madre, e continu\u00f2 a studiare musica quasi esclusivamente da autodidatta. Uno dei suoi vicini di casa all'epoca era Bubber Miley, prima tromba nell'orchestra di Duke Ellington, e questo spinse il giovane Carter a comprare una tromba. Quando per\u00f2 si accorse di non riuscire a suonare come Miley, scambi\u00f2 la tromba con un sassofono. A quindici anni Benny prendeva gi\u00e0 parte alle jam session che si svolgevano in diversi locali di Harlem, a fianco di artisti come il cornettista Rex Stewart, il clarinettista Sidney Bechet, i pianisti Earl Hines, Willie \"The Lion\" Smith, Fats Waller, James P. Johnson, Duke Ellington ed i loro gruppi. Dal 1924 al 1928, Carter si procur\u00f2 una fondamentale esperienza professionale lavorando come sideman per alcune delle migliori orchestre di New York.\nPrime registrazioni.\nCarter entr\u00f2 in sala di registrazione per la prima volta nel 1928, con l'orchestra di Charlie Johnson, fungendo anche da arrangiatore dei brani che vennero registrati nella sessione. L'anno seguente fond\u00f2 la sua prima big band. Nel 1930 e nel 1931 lavor\u00f2 al seguito di Fletcher Henderson divenendo rapidamente l'arrangiatore principale. Dopo un breve periodo a Detroit come leader dei McKinney's Cotton Pickers, nel 1932 torn\u00f2 a New York a capo di una propria orchestra di nuova formazione, per la quale assunse solisti di vaglia quali Leon \"Chu\" Berry (sax tenore), Teddy Wilson (piano), Sid Catlett (batteria), e Dicky Wells (trombone). Il repertorio comprendeva arrangiamenti originali estremamente complessi e sofisticati, molti dei quali divennero famosi e furono suonati da molte altre orchestre (\"Blue Lou\" ne \u00e8 un ottimo esempio. Durante quegli anni, Carter scrisse anche diversi arrangiamenti per Duke Ellington. A questo punto, la sua fama di arrangiatore era almeno pari a quella di capo orchestra e strumentista. Tra i suoi pi\u00f9 famosi arrangiamenti si possono ricordare \"Keep a Song in Your Soul\", scritto per Fletcher Henderson nel 1930, \"Lonesome Nights\" e \"Symphony in Riffs\" entrambi del 1933, in cui Carter mette in evidenza la fluidit\u00e0 della sua scrittura per la sezione dei sassofoni.\nAll'inizio degli anni trenta Carter e Johnny Hodges si dividevano la reputazione di miglior contraltista sulla scena. Carter aveva anche rispolverato la sua tromba, con cui fece molte registrazioni in quegli anni, affermandosi in breve come un solista tra i migliori.\nLa prima registrazione a suo nome \u00e8 su un disco Crown del 1932, \"Tell All Your Day Dreams to Me\" a nome di \"Bennie Carter and his Harlemites\". Nonostante la continua presenza sulla scena di Harlem, l'orchestra di Carter lasci\u00f2 solo una manciata di testimonianze discografiche per le etichette Columbia, OKeh e Vocalion. Le registrazioni per la OKeh furono fatte sotto il nome di \"Chocolate Dandies\".\nNel 1933 Carter partecip\u00f2 ad una notevolissima serie di sessioni di registrazione assieme al capo orchestra britannico Spike Hughes, che era a New York proprio per organizzare registrazioni con i migliori artisti afroamericani sulla scena. Carter e la sua orchestra registrarono 14 tracce pi\u00f9 altre quattro, che all'epoca furono pubblicate solo in Gran Bretagna a nome di \"Spike Hughes and His Negro Orchestra\". Molti dei musicisti provenivano dall'orchestra di Carter. Tra le varie formazioni (di 14-15 elementi) troviamo grandi nomi, quali: Henry \"Red\" Allen (tromba), Dicky Wells (trombone), Wayman Carver (flauto), Coleman Hawkins (saxe), J.C. Higginbotham (trombone), Leon \"Chu\" Berry (sax). Tra i pezzi registrati: \"Nocturne,\" \"Someone Stole Gabriel's Horn,\" \"Pastorale,\" \"Bugle Call Rag\", \"Arabesque,\" \"Fanfare,\" \"Sweet Sorrow Blues,\" \"Music at Midnight,\" \"Sweet Sue Just You,\" \"Air in D Flat,\" \"Donegal Cradle Song,\" \"Firebird,\" \"Music at Sunrise\", \"How Come You Do Me Like You Do\".\nIn Europa.\nNel 1935 Carter si trasfer\u00ec in Europa come trombettista nell'orchestra di Willie Lewis e come arrangiatore per l'orchestra da ballo della BBC. Nei tre anni che seguirono, oltre a lasciare molte testimonianze discografiche, viaggi\u00f2 per tutto il continente, suonando con musicisti locali e con musicisti americani che erano anch'essi in Europa, come ad esempio il suo vecchio amico Coleman Hawkins. Una delle pi\u00f9 famose registrazioni di questo periodo \u00e8 la versione di \"Honeysuckle Rose\" (1937) con Django Reinhardt e Coleman Hawkins. Una seconda versione dello stesso brano fu pubblicata sull'album \"Further Definitions\" (1961) che \u00e8 considerato uno dei pi\u00f9 importanti album jazz di tutti i tempi.\nRitorno a Harlem e trasferimento a Los Angeles.\nTornato negli Stati Uniti nel 1938, Carter fond\u00f2 un'altra orchestra, con cui pass\u00f2 la maggior parte del 1939 e del 1940 al famoso Savoy Ballroom di Harlem. Nello stesso tempo scrisse arrangiamenti per Benny Goodman, Count Basie, Duke Ellington, Lena Horne, Glenn Miller, Gene Krupa, e Tommy Dorsey. Anche se la sua orchestra registr\u00f2 un solo successo commerciale (\u201cCow-Cow Boogie,\u201d cantato da Ella Mae Morse), molti dei pezzi composti o arrangiati da Carter negli anni 1930 divennero classici dell'et\u00e0 dello swing, tra gli altri \u201cWhen Lights Are Low,\u201d \u201cBlues in My Heart,\u201d e \u201cLonesome Nights.\u201d\nCarter si trasfer\u00ec a Los Angeles nel 1943, per dedicarsi maggiormente al lavoro in sala d'incisione, scrivendo arrangiamenti per decine di film e produzioni televisive, a partire dal film del 1943 \"Stormy Weather\" in 1943, e divenendo uno dei primi afroamericani a le produzioni hollywoodiane. A Hollywood, carter scrisse arrangiamenti per Billie Holiday, Sarah Vaughan, Billy Eckstine, Pearl Bailey, Ray Charles, Peggy Lee, Lou Rawls, Louis Armstrong, Freddie Slack e Mel Torm\u00e9. Nel 1945, Carter assunse per qualche tempo il trombettista Miles Davis (temporaneamente a Los Angeles sulle tracce di Charlie Parker). Con l'orchestra Davis and\u00f2 in sala di registrazione per il disco\"Benny Carter and His Orchestra\". Nonostante la breve permanenza con Carter, Davis lo annoverava tra i suoi maestri ed amici ed ebbe a dichiarare: \"Tutti dovrebbero ascoltare Benny Carter. \u00c8 come un corso completo di educazione musicale\"\nNegli anni seguenti, Carter non smise di esibirsi dal vivo: fece un tour in Australia nel 1960 con un quartetto, fu al Newport Jazz Festival del 1968 con Dizzy Gillespie, e - nello stesso anno - in sala d'incisione con un gruppo scandinavo. Nello stesso periodo arrangi\u00f2 il disco di Peggy Lee \"Mink Jazz\" (1962) e il singolo \"I\u2019m A Woman\".\nPresenza accademica.\nNel 1969, Carter fu convinto dal professore di sociologia Morroe Berger, della Princeton University, a tenere un seminario di due giorni all'universit\u00e0. Questo fu l'inizio dell'attivit\u00e0 di Carter come insegnante che nel decennio seguente visit\u00f2 altre cinque volte Princeton, passandovi anche un semestre come \"visiting professor\". Nel 1974 Princeton gli confer\u00ec una laurea \"ad honorem\" in scienze sociali. Carter tenne seminari in diverse altre universit\u00e0, tra cui uno di una settimana ad Harvard nel 1987. Un altro risultato delle sue frequentazioni accademiche fu una dettagliata biografia in due volumi scritta da Morroe Berger.\nGli ultimi anni.\nAll fine dell'estate del 1989, come parte della serie di concerti \"Classical Jazz\", il \"Lincoln Center\" di New York celebr\u00f2 l'ottanduesimo compleanno di Carter con un concerto formato interamente di sue composizioni cantate da Ernestine Anderson e Sylvia Syms. Nella stessa settimana, Carter present\u00f2 una riedizione del suo album \"Further Definitions\" al Chicago Jazz Festival, assieme a molti dei musicisti che avevano preso parte alla registrazione. Nel febbraio del 1990, Carter diresse un'orchestra di \"all-star\" al Lincoln Center per un concerto in onore di Ella Fitzgerald. Nel 1990, Carter fu proclamato \"Artista Jazz dell'anno\" contemporaneamente da Down Beat e da Jazz Times International.\nSi \u00e8 detto che Carter \u00e8 l'unico musicista ad avere registrato in otto diversi decenni. Carter si ritir\u00f2 dalle performance pubbliche nel 1997 e nel 1998 il Lincoln Center gli confer\u00ec il premio di \"Artistic Excellence\" nel corso di un concerto in cui le musiche di Carter furono eseguite da Wynton Marsalis, Diana Krall e Bobby Short (Carter non pot\u00e9 partecipare a causa di problemi alla schiena e Marsalis ritir\u00f2 il premio in sua vece).\nCarter mor\u00ec all'ospedale Cedars-Sinai di Los Angeles a causa di complicazioni insorte dopo una bronchite. Aveva 95 anni. Nel 1979, aveva sposato Hilma Ollila Arons, che gli sopravvisse, assieme a una figlia e due nipoti."}
{"id": "650168", "revid": "729019", "url": "https://it.wikipedia.org/wiki?curid=650168", "title": "Rocca Strozzi", "text": "La Rocca Strozzi \u00e8 un castello costruito nel XIV secolo nella citt\u00e0 di Campi Bisenzio. Sorge sulla riva destra del fiume Bisenzio, nei pressi del ponte che collega il centro storico con i quartieri occidentali. \u00c8 una costruzione in laterizi a base quadrangolare con un torrione angolare.\nStoria.\nNell'XI secolo i Mazzinghi, la famiglia guelfa feudataria del castello di Campi, costru\u00ec una prima rocca che venne poi distrutta per vendetta dai ghibellini dopo la battaglia di Montaperti (1260).\nLa fortezza venne poi ricostruita nel 1376 dalla Repubblica Fiorentina, per assicurare una maggiore difesa al castello di Campi che nei decenni precedenti era stato assalito diverse volte dai nemici di Firenze.\nL'importanza militare della rocca venne meno nel Cinquecento e, acquistata dalla famiglia Strozzi che qui aveva molti possedimenti e fu trasformata in fattoria. Ulteriori modifiche furono effettuate nel XIX secolo e per qualche decennio tra il XIX e il XX secolo ospit\u00f2 anche la locale caserma dei Carabinieri. Poi la propriet\u00e0 pass\u00f2 allo Stato italiano, quando gli eredi dell'ultimo Strozzi l'hanno ceduta come pagamento delle tasse di successione; venne poi acquisita dall'amministrazione comunale che inizi\u00f2 il restauro dell'opera."}
{"id": "650172", "revid": "1632387", "url": "https://it.wikipedia.org/wiki?curid=650172", "title": "King for a Day... Fool for a Lifetime", "text": "King for a Day... Fool for a Lifetime \u00e8 il quinto album in studio del gruppo musicale statunitense dei Faith No More, pubblicato nel 1995 dalla Slash Records.\nDescrizione.\nDopo 3 anni dalla pubblicazione del precedente \"Angel Dust\", questo lavoro del gruppo non ottenne il consenso sperato. Negli Stati Uniti l'album raggiunse la posizione 31 in classifica e arriv\u00f2 a vendere poco meno di 250.000 copie, risultato inferiore al precedente lavoro. Negli anni successivi divent\u00f2 un \"must\" per i fan del gruppo. L'album \u00e8 caratterizzato dal classico mix di generi, dal soul di \"Evidence\" al metal di \"Cuckoo for Caca\" per arrivare alla country-western \"Take this Bottle\"."}
{"id": "650178", "revid": "2091899", "url": "https://it.wikipedia.org/wiki?curid=650178", "title": "Episodi di Heroes (prima stagione)", "text": "La prima stagione di \"Heroes, coincidente con il primo volume della serie, Genesi\" (\"Genesis\" nella versione originale), \u00e8 andata originariamente in onda negli USA dal 25 settembre 2006 al 21 maggio 2007 sul network NBC. Il primo episodio, in versione pi\u00f9 lunga rispetto a quello poi visto in tv, era gi\u00e0 stato proiettato in anteprima al Comic-Con di San Diego nell'estate del 2006, con un titolo differente a quello poi visto in tv: \"A sua immagine\".\nIn Italia la serie \u00e8 approdata in anteprima assoluta su Italia 1 dal 2 settembre 2007 con un doppio episodio settimanale. Il 25 ottobre 2007, per\u00f2, l'emittente ha annunciato la sospensione dalla programmazione a causa dei bassi ascolti. Le ultime 4 puntate rimanenti sono infine state mandate in onda tra il 7 e il 14 novembre in seconda serata, alle 23:30, con doppio episodio a serata.\nA partire da gennaio 2008 la serie \u00e8 poi stata riproposta in prima serata sul neonato canale Steel, della piattaforma del digitale terrestre Mediaset Premium.\nIn DVD la prima stagione \u00e8 uscita negli USA il 28 agosto 2007 e in Europa, Italia compresa, nel mese di dicembre 2007.\nGli antagonisti principali della stegione sono Sylar, Daniel Linderman e Thompson.\nGenesi.\nTrama.\nDopo aver appreso della morte del padre, Mohinder Suresh, un genetista indiano, parte per gli Stati Uniti per cercare il \"paziente zero\" dello studio condotto dal genitore, anch'egli un luminare della genetica convinto che alcuni individui in tutto il mondo stiano sviluppando delle capacit\u00e0 eccezionali. Claire Bennet, una giovane cheerleader di Odessa, gira dei videoclip assieme all'amico Zach per documentare le sue sensazionali capacit\u00e0 rigenerative. Niki Sanders, una giovane madre di Las Vegas, si trova a dover fuggire assieme al figlio Micah, un ragazzo prodigio, dagli sgherri dell'uomo cui deve molti soldi: i due, tuttavia, riescono a prenderla a casa sua e la donna perde i sensi; quando si risveglia, Niki li trova entrambi barbaramente uccisi, mentre l'immagine di s\u00e9 stessa riflessa in uno specchio la invita a tacere su quanto accaduto. Peter Petrelli, un giovane infermiere di New York, comunica al fratello Nathan, brillante politico in corsa per accedere al Congresso, che crede di saper volare. Hiro Nakamura, un giovane impiegato giapponese, dimostra all'amico e collega Ando Masahashi di essere in grado di piegare il continuum spaziotemporale. Isaac Mendez, artista tossicodipendente compagno della donna, Simone, il cui padre Charles \u00e8 paziente di Peter, sembra in grado di dipingere il futuro, predicendo una catastrofe nucleare che si abbatter\u00e0 su New York; il ragazzo, che cade in overdose, viene salvato proprio dal giovane infermiere. Hiro riesce a teletrasportarsi nella \"grande mela\" mentre si scopre che il padre adottivo di Claire \u00e8 lo stesso uomo che in India aveva frugato nell'appartamento del padre di Mohinder, che poi rintraccia a New York, in cerca dei suoi appunti. Nathan infine salva il fratello, gettatosi dalla cima di un palazzo, volando.\nVersione estesa.\nL'episodio pilota \u00e8 stato proiettato in versione estesa per la prima volta al Comic-Con di San Diego nell'estate del 2006, con diversi mesi di anticipo rispetto alla prima televisiva. Rispetto a quello trasmesso in TV, presenta una durata pi\u00f9 lunga, circa 74 minuti, e un titolo diverso: \"A sua immagine\" (\"In His Own Image\"), ed \u00e8 stato incluso come versione alternativa \"Director's Cut\" del pilota nel cofanetto DVD della prima stagione.\nTale versione in particolare si caratterizza per scene aggiuntive con protagonista Matt Parkman, la cui sottotrama \u00e8 legata al suo coinvolgimento nella ricerca di un gruppo di terroristi, responsabili anche del deragliamento del treno ad Odessa. Nella versione finale televisiva i produttori eliminarono del tutto tale scene, rimandando il debutto di Matt Parkman al secondo episodio, nel quale \u00e8 coinvolto nella ricerca di un serial killer anzich\u00e9 di terroristi. Tra le altre scene in pi\u00f9 presenti:\nNon voltarti indietro.\nTrama.\nMohinder trova un uomo in casa sua intento a piazzare delle cimici: ne nasce una colluttazione e il genetista indiano viene salvato dalla vicina di casa, che conosceva suo padre. Hiro scopre che un fumetto racconta con fedelt\u00e0 impressionante la sua vita recente: l'autore \u00e8 Isaac. Niki si sveglia e non ricorda come ha fatto ad uccidere i due scagnozzi. Zach comunica a Claire che non trova pi\u00f9 la cassetta dei suoi tentati suicidi. Niki torna a casa sua e trova il garage completamente a posto e la chiavi di una macchina, nel cui bagagliaio si trovano i cadaveri dei due scagnozzi e una mappa che il suo riflesso le lascia scritto di seguire. La madre di Peter gli comunica che il padre, depresso sin dalla giovane et\u00e0, si \u00e8 in realt\u00e0 suicidato. Hiro arriva a casa di Isaac ma lo trova morto e col cervello asportato, venendo poi braccato subito dopo dalla polizia. Matt Parkman, poliziotto di Los Angeles, ritrova una bambina, unica sopravvissuta al massacro della sua famiglia (al padre \u00e8 stato asportato il cervello ed \u00e8 completamente congelato e i detective sospettano sia opera di un serial killer chiamato Sylar), sentendone i pensieri. Mohinder e la vicina, ascoltando la segreteria del padre, scoprono che l'uomo si teneva in contatto con Sylar e la sua ricerca. Matt viene sospettato dell'omicidio della famiglia e arrestato. Il padre di Claire, dopo averle detto che si \u00e8 attivato per farle conoscere i suoi genitori naturali, vede il video dei tentativi di suicidio della ragazza. Nathan confessa al fratello che ha volato per salvarlo ma che anche lui lo ha fatto: il ragazzo inizialmente non gli crede ma poi levita lui stesso, come in un disegno che aveva realizzato all'ospedale dopo il primo volo. Hiro, interrogato dalla polizia, scopre che sono passate cinque settimane senza che se ne sia accorto: in quel momento l'esplosione profetizzata da Isaac si avvera, ma Hiro si salva tornando al momento prima di teletrasportarsi a New York.\nUn grande passo.\nTrama.\nHiro, tornato a due giorni dopo il suo teletrasporto a New York, tenta di convincere Ando a sventare i crimini che avverranno nel futuro. Peter, che non riesce pi\u00f9 a volare, mostra al fratello il libro scritto dal padre di Mohinder, Chandra Suresh. Mohinder e la sua vicina scoprono l'agenda del padre dell'indiano, dove si trova l'indirizzo di casa di Sylar. Matt, sotto interrogatorio, tenta di spiegare le sue ragioni e riesce a dimostrare il suo potere, cosa che gli vale la proposta di collaborare con l'FBI. Hiro dimostra ad Ando i suoi poteri salvando una bambina, mentre Niki, dopo aver seppellito i due corpi nel deserto, lascia Micah da sua nonna e la donna si rifiuta di vedere le prove che il figlio, marito di Niki, ha ucciso un uomo ed \u00e8 fuggito con una grossa somma. Mohinder e la vicina arrivano a casa di Sylar e scoprono una stanza segreta dove si trova una mappa simile a quella di Chandra. Matt e l'agente dell'FBI salvano Molly, la bambina sopravvissuta, da Sylar, il quale, nonostante venga pi\u00f9 volte colpito dal poliziotto, riesce a fuggire. Claire amoreggia con il quarterback della squadra, ma questi tenta di violentarla e, nella colluttazione, la cheerleader resta apparentemente uccisa cadendo su un paletto di legno che le perfora il cranio. Matt, in un bar, non riesce a sentire i pensieri di un uomo e subito dopo si accascia a terra. Mohinder conduce la polizia a casa di Sylar, ma quando vi ritornano \u00e8 vuota. Peter ha un diverbio con Nathan e successivamente bacia Simone. Claire, infine, non appena le viene tolto il paletto dal cervello, si risveglia sul tavolo dell'autopsia.\nCollisione.\nTrama.\nMatt si risveglia legato ad un letto: ad averlo rapito sono stati il padre di Claire e il ragazzo del pub per analizzare il suo potere. Ando e Hiro arrivano a Las Vegas assieme a Niki e Micah, i quali sono stati condotti qui da uno scagnozzo dello strozzino della donna. Claire, svegliatasi durante l'autopsia, riesce a fuggire. Mohinder avvicina Nathan mettendolo in guardia da Sylar e chiedendogli di parlare del suo potere, ma l'uomo, in partenza per Las Vegas dove deve incontrarsi con lo strozzino di Niki per ottenere dei fondi, lo fa allontanare. Claire riesce a rientrare in casa senza essere vista, ma il padre capisce che \u00e8 stata fuori tutta la notte. Mohinder, ricevute le ceneri del padre, decide di tornare in India ma subito dopo Peter bussa alla sua porta dicendogli di credere di essere uno dei soggetti speciali della ricerca del padre; il genetista si mostra molto scettico, ma il ragazzo gli dice di voler andare da Isaac per dimostrargli la verit\u00e0. I due giungono a casa dell'artista proprio quando questi, sotto l'effetto dell'eroina e del suo potere, sta dipingendo un attacco che subir\u00e0 Claire; l'artista, in stato di trance, non apre loro la porta e i due se ne vanno. Per ordine del suo strozzino, Linderman, Niki abborda Nathan nell'hotel di Las Vegas in cui alloggia; i due, inizialmente, si danno solo un bacio, ma quando l'alter ego della donna si sveglia per salvarla da un altro scagnozzo, i due passano poi la notte insieme. Claire, dopo aver saputo da un'altra ragazza di essere stata violentata anche lei dal quarterback, con una scusa si fa dare un passaggio per poi andare ad impattare con l'auto contro un muro. Niki e Nathan vengono scoperti dal padre della cheerleader e l'uomo, assieme al ragazzo del pub, rapisce il politico. Mentre infine si trova in metropolitana assieme a Mohinder, il tempo si ferma e Peter incontra l'Hiro del futuro, che gli dice di avere un messaggio per lui.\nHiros.\nTrama.\nL'Hiro del futuro dice a Peter di salvare Claire e il mondo e di tornare da Isaac. Nathan riesce a sfuggire al padre di Claire e al suo scagnozzo volando. La sottoposta di Linderman mostra a Niki la notte che il suo alter ego e Nathan hanno passato insieme e le dice che il suo debito \u00e8 saldato. Matt si sveglia a casa sua senza ricordi su quanto gli \u00e8 capitato il giorno precedente e si riconcilia con la moglie. Hiro e Ando, abbandonati nel deserto dagli uomini che avevano ingannato al casin\u00f2, raggiungono una tavola calda: qui si separano e Hiro vede arrivare in volo Nathan; il giovane giapponese avvicina il politico e, spiegandogli i suoi poteri e il futuro che conosce, si fa riaccompagnare a Las Vegas. Claire, in ospedale, confessa al padre il tentato stupro sub\u00ecto e la verit\u00e0 dietro all'incidente. Peter, separatosi da Mohinder, arriva a casa di Isaac e, nonostante l'artista si rifiuti di aiutarlo, il giovane nota il dipinto che ritrae Claire. Nathan ritorna all'hotel e Niki gli confessa che Linderman ha filmato la notte che hanno passato insieme per ricattarlo. Il padre di Claire avvicina in ospedale il quarterback e, dopo un confronto, incarica il suo assistente di cancellargli completamente la memoria. Peter nota un filo conduttore nelle opere di Isaac e, nel tentativo di completare il quadro che ritrae l'individuo che attaccher\u00e0 Claire, cade nello stesso stato di trance dell'artista, iniziando a completare l'opera. Claire va da Brody, il quarterback, per chiedergli scusa, ma il ragazzo non ricorda nemmeno il proprio nome. Niki torna a casa e vi trova la polizia, che le comunica che suo marito \u00e8 in citt\u00e0 e probabilmente sulle sue tracce; pochi secondi dopo arriva nella casa Ando, che conosce la donna per via dei suoi filmini online. Matt, uscito per fare delle compere, evita una rapina grazie al suo potere ma subito dopo avverte un malore. Ando se ne va da casa di Niki e poco dopo il marito della donna appare dentro l'abitazione; il giapponese poi si ricongiunge a Hiro. Peter completa il quadro, che mostra la morte di Claire, e subito dopo suona il telefono: \u00e8 Hiro, cui Peter dice di avere un messaggio per lui.\nAnime gemelle.\nTrama.\nPeter ripete ad Hiro il messaggio riferitogli dal suo alter ego del futuro e lo invita a New York; successivamente il giovane nota un vuoto nell'insieme dei quadri e Isaac gli dice che quello mancante ce l'ha Simone. Il padre di Claire le comunica che i suoi genitori naturali la vogliono conoscere il giorno dopo e la ragazza accetta. Niki si sveglia nel cuore della notte e trova il marito D.L. in casa; l'uomo le comunica che \u00e8 stata una donna a sabotare il suo piano e a costringerlo a fuggire e che il giorno successivo scoprir\u00e0 chi \u00e8. Ando e Hiro vengono costretti dai giocatori che avevano ingannato a giocare un'altra volta per ripagarli; Ando scopre, durante la partita, che vogliono ucciderli e, quando lo comunica a Hiro con una scusa, i due sentono che i giocatori vengono trucidati da una donna che per\u00f2 non si accorge dei due. D.L. e Niki si svegliano e l'uomo dice alla moglie che non ha dormito per tutta la notte e subito dopo la donna vede il suo alter ego nello specchio. Mohinder decide di tornare in India e Eden, la sua vicina, lo bacia sicura di rivederlo. D.L. e Niki arrivano al luogo dove l'uomo dice di trovare le prove dell'inganno che lo ha colpito, ma i due si trovano davanti al massacro dei giocatori di poker. Eden telefona al padre di Claire dicendogli che Mohinder \u00e8 ripartito e riferendogli il messaggio dell'Hiro del futuro. Niki confessa a D.L. il massacro del garage e subito dopo ha un dialogo con il suo alter ego, che le confessa tutti i crimini compiuti e la spinge a fuggire dal marito con Micah e i soldi che gli hanno rubato. Claire rimane molto delusa dall'incontro coi suoi genitori naturali, che sembrano d'accordo col padre adottivo, e la madre adottiva le confessa che quando era molto piccola sospettarono un'anomalia genetica. Niki recupera i soldi ma D.L. la scopre; l'alter ego della donna si risveglia e i due cominciano a lottare, finch\u00e9 D.L., mostrando il potere di attraversare la materia, la stende. Isaac, riguardando un quadro che ritrae Niki dopo lo scontro con D.L., scopre uno strano simbolo a elica disegnato sulla spalla, quando Eden, giunta l\u00ec per ordine del padre di Claire, bussa alla sua porta. \nNiente da nascondere.\nTrama.\nSimone raggiunge Peter nel suo appartamento per comunicargli la morte di suo padre Charles. Zach dice a Claire di aver ritrovato la cassetta con i suoi tentativi di suicidio ma il nastro finisce nelle mani del fratello della ragazza. Peter e Simone arrivano a casa di Isaac: l'artista \u00e8 scomparso con tutti i suoi quadri e la donna comunica a Peter di aver venduto il quadro che cercava a Linderman. L'agente dell'FBI rintraccia Matt dicendogli che Sylar ha ucciso ancora e che hanno bisogno di lui. Il fratello di Claire, Lyle, vede la cassetta e scopre i poteri della ragazza. Matt e l'agente dell'FBI scoprono, sul corpo della vittima, un'impronta digitale che corrisponde ad un certo Ted Sprague. Niki parla a Tina, la sua amica, del suo alter ego Jessica, mentre D.L. e Micah incontrano Ando e Hiro, assieme ai quali salvano alcune persone da un'auto in fiamme. Peter raggiunge Nathan durante un brunch con un influente giornalista e lo ricatta per avere aiuto con il quadro di Linderman. Claire riesce a convincere Lyle a restituirle la cassetta e a mantenere il segreto per il bene della famiglia. Matt e l'agente dell'FBI arrivano a casa di Ted Sprague, che si rivela infestata dalle radiazioni, le stesse che hanno carbonizzato la vittima. Peter riesce a fornire un'ottima scusa per il fratello riguardo ai fatti di Las Vegas mentre Matt dice ad Audrey, l'agente dell'FBI, che non ritiene che Sprague sia Sylar: i due raggiungono l'ospedale dov'\u00e8 ricoverata la moglie di Sprague e vi trovano l'uomo, che Matt riesce a fermare riferendogli i pensieri della donna, che poco dopo muore. Niki chiede aiuto a Nathan, ma l'uomo rifiuta e Jessica si risveglia. Nathan comunica al fratello che Linderman non intende rinunciare al quadro e che a Las Vegas \u00e8 stato quasi rapito dal padre di Claire e il suo aiutante, ma il giovane non gli crede. Matt nota uno strano segno sul suo collo (Sprague ne ha uno identico) e un suo collega gli dice che Audrey ha spinto per fargli ritentare l'esame da detective; sentendo i pensieri dell'uomo, per\u00f2, Matt scopre che questi ha una relazione con sua moglie e lo colpisce. Micah, aggiustando un telefono pubblico con il solo tocco, telefona alla madre: Jessica risponde e il bambino le dice dove si trova.\nSette minuti a mezzanotte.\nTrama.\nMohinder \u00e8 in India per il funerale del padre mentre Eden si occupa di Isaac. Hiro e Ando, in una tavola calda in Texas, si imbattono in una cameriera (ritratta anche in un quadro di Isaac) con una memoria straordinaria; nello stesso luogo si trova un uomo che li osserva attentamente. Hiro e la cameriera entrano in confidenza mentre Matt interroga Ted, scoprendo che l'uomo ha sul collo un segno identico a quello che ha lui. Ted e Matt confrontano le loro esperienze e trovano tutto uguale, compresa la figura dell'Haitiano che accompagna il padre di Claire; l'uomo radioattivo viene poi portato via dall'FBI. Il signor Bennet si incontra con Isaac dicendogli che lo aiuter\u00e0 perch\u00e9 ha bisogno di lui. La cameriera, Charlie, viene uccisa mentre Mohinder si confronta con la madre riguardo ad un sogno che ha avuto sul padre: la donna, quindi, gli confessa che aveva una sorella, morta a soli cinque anni. Il signor Bennet spiega a Isaac che la cheerleader che ha dipinto \u00e8 sua figlia Claire e che Sylar, l'uomo che vuole ucciderla, la attaccher\u00e0 alla prossima partita di football, per poi attaccare chiunque abbia dei poteri. Il signor Bennet costringe Eden a convincere Isaac a drogarsi per avere un'altra premonizione e la ragazza ci riesce. Hiro decide di tornare al giorno precedente per salvare Charlie impedendole di andare al lavoro. La moglie di Matt gli confessa il tradimento e subito dopo Audrey lo chiama dicendogli che Ted \u00e8 fuggito. Mohinder, grazie alla chiave contenuta nell'agenda di Chandra, scopre un fascicolo segreto del padre dove si tratta del bambino che vedeva apparire nei suoi sogni, mentre Ando sta ancora aspettando il ritorno di Hiro.\nHomecoming.\nTrama.\nClaire viene nominata reginetta dell'Homecoming, grazie ai voti degli amici di Zach. Nathan, con l'aiuto di Simone recupera il quadro di Isaac che stava cercando Peter. Il quadro ritrae Peter privo di vita davanti al liceo di Claire alle 20.12 della sera dell'homecoming. Natan, contro la volont\u00e0 di Simone, lo copre con della vernice nera per salvaguardare l'incolumit\u00e0 del fratello, nonostante Simone, si opponga. Jessica, ormai stabilmente al posto di Niki, compra un'arma di grosso calibro per uccidere D.L. e riprendersi Micah, il quale, durante una sosta, scompare. Simone, chiama Peter e gli mostra una foto da lei conservata che ritrae il quadro di Isaac. Peter chiama Hiro perch\u00e9 si rechi anch'egli al liceo di Claire la sera dell'homecoming, ma risponde And\u00f2 poich\u00e9 Hiro \u00e8 scomparso. Il signor Bennet ordina ad Eden di recarsi al liceo di Claire e fermare Sylar. Zach regala a Claire il libro di Chandra Suresh. Claire, in risposta alle offese di Jackie nei confronti di Zach, la colpisce con un pugno. Il signor Bennet coglie la palla al balzo: mette la figlia in punizione impedendole di recarsi alla cerimonia di incoronazione di reginetta. D.L. ritrova Micah, che gli parla di Jessica, convincendolo ad aiutare la donna. Mohinder trova il bambino del sogno, il cui dono \u00e8 quello di dare risposte attraverso i sogni. Tuttavia questi, risponde in maniera ermetica ai quesiti di Mohinder. Ando nota Hiro in una foto con Charlie e scopre che la foto risale al compleanno della cameriera tenutosi sei mesi prima, perci\u00f2 deduce che Hiro si trovi nel passato. Peter raggiunge Ando, ma poich\u00e9 Hiro non c'\u00e8 e Ando non ha poteri, decide di recarsi da solo a salvare Claire, che intanto si \u00e8 recata alla partita fuggendo da casa con Zach. Mohinder ha un altro sogno, al termine del quale, seguendo le indicazioni del bambino, prosegue la ricerca del padre e scopre l'elenco dei soggetti con poteri che questi aveva realizzato. Negli spogliatoi Claire e Jackie stanno avendo un confronto quando subentra Sylar, che uccide Jackie, e sbatte al muro Claire, che nel rialzarsi manifesta il suo dono a Silar lasciandogli capire di aver sbagliato vittima. Claire riesce comunque a scappare. Peter, arrivato al liceo, aiuta Claire a fuggire e ne acquisisce il potere. Sylar e Peter quindi si scontrano e il ragazzo, grazie al suo nuovo potere si salva, e cos\u00ec capisce che era proprio Claire la cheerleader da salvare. Claire incontra il padre, e ,finalmente, decide di confessar lui il suo potere. Sylar viene fermato da Eden e l'Haitiano. Peter viene arrestato mentre Mohinder dice alla madre che sta per tornare a New York e la informa sui risultati della ricerca del padre, decidendo di recarsi da ognuno dei soggetti identificati per spiegare cosa sta succedendo loro. Jessica trova Micah e D.L. e spara a quest'ultimo. Hiro, tornato sei mesi nel passato, dice a Charlie di essere l\u00ec per salvarla.\nSei mesi fa.\nTrama.\nAll'inizio dell'episodio vengono mostrati alcuni fatti verificatisi sei mesi prima degli eventi attuali: Chandra Suresh, a Brooklyn, conosce Gabriel Gray, un giovane orologiaio, consegnandogli il suo libro e il suo indirizzo; Matt, a Los Angeles, tenta di fermare Eden, la quale usa il suo potere per farlo andare e via e successivamente incontra l'Haitiano; Claire, durante una discussione con Jackie, si ferisce ad una mano e poco dopo Chandra telefona a casa, dicendo al signor Bennet di dover parlare con la ragazza; Hiro capisce di essere tornato indietro nel tempo di sei mesi anzich\u00e9 di un giorno; Niki frequenta un corso di alcolisti anonimi e incontra il padre; Peter decide di diventare infermiere mentre Nathan gli confessa che la procura gli ha chiesto di fermare Linderman, che \u00e8 anche il miglior cliente del padre. Chandra e Gabriel si incontrano mentre Eden \u00e8 nelle mani del signor Bennet; Matt sta per sostenere l'esame da detective mentre Hiro lavora con Charlie, non riuscendo per\u00f2 a convincerla che viene dal futuro; Niki e D.L. si trovano alla tomba della sorella della donna, Jessica, mentre Nathan e la moglie, di ritorno dalla festa di Peter, vengono attaccati da un'auto, la quale provoca un incidente da cui l'uomo si salva volando mentre la donna riporta dei danni alla colonna vertebrale; Peter arriva all'ospedale e dice al fratello di aver sognato l'incidente e Nathan gli rivela che la macchina che li ha tamponati era guidata dagli scagnozzi di Linderman. Il giorno seguente Hiro dimostra a Charlie il suo potere e la donna decide di andare in Giappone con lui; Chandra non trova anomalie in Gabriel e il giovane reagisce in modo molto negativo; il padre di Niki le d\u00e0 i soldi per iscrivere Micah alla scuola privata ma si rifiuta bruscamente di essere davvero suo padre e Niki vede per la prima volta Jessica riflessa; il signor Bennet arriva da Chandra per parlare di Claire; Jessica va dal padre e dopo averlo brutalizzato, vendicandosi della sua morte dovuta alle botte sub\u00ecte a causa dell'alcolismo dell'uomo, gli ordina di andarsene lontano da Niki e gli restituisce i soldi; il signor Bennet nota le capacit\u00e0 rigenerative della figlia; Matt viene bocciato all'esame per via della dislessia e sente i pensieri della moglie; Nathan comunica al fratello la morte del padre; Charlie comunica a Hiro di essere molto malata e che lo ama, ma l'istante prima di baciarlo Hiro si ritrova di nuovo in Giappone nel presente; Gabriel, adottando lo pseudonimo Sylar, invita a casa sua e uccide Brian Davis, un telecineta di cui ha scoperto il numero da Chandra, e ne analizza il cervello per scoprire il funzionamento del suo potere e quindi riuscire ad impossessarsene; Eden accetta di lavorare per il signor Bennet, che le ordina di cancellare il nome di Claire dalla lista di Chandra, mentre Sylar dimostra il suo nuovo potere a quest'ultimo. Nel presente Hiro ritorna alla locanda e dice ad Ando di aver fallito nel salvare Charlie ed inoltre che l'amava.\nRicaduta.\nTrama.\nIl signor Bennet confessa a Claire che conosceva il suo potere da prima che lei stessa se ne rendesse conto e i due decidono di non dirlo a nessuno che gi\u00e0 non lo sappia per proteggere la ragazza. Matt e Audrey investigano sull'attacco di Sylar con l'intento di interrogare Peter. Jessica spara a D.L., ma l'uomo riesce a salvarsi coi suoi poteri e a fuggire con Micah. Il signor Bennet e Sylar hanno un diverbio, durante il quale l'uomo afferma di avere il potere di capire come funzionano le cose, mentre D.L. e Micah si rifugiano in un bosco. Matt e Audrey interrogano Peter: questi copia il potere del poliziotto e dice ai due di proteggere Claire se vogliono prendere Sylar. Mohinder torna a New York mentre Eden saluta Isaac, consegnandogli un cellulare con cui contatta Ando e Hiro. Audrey interroga Claire, accompagnata dal padre, e Matt non riesce a sentirne i pensieri, avvertendo un disturbo, indotto dall'Haitiano. Niki si risveglia e raggiunge Micah, ma Jessica \u00e8 sempre in agguato. Claire e il padre raggiungono Peter mentre Niki si riappacifica con la famiglia. Claire e Zach distruggono i nastri della cheerleader mentre Isaac si incontra con Hiro e Ando e i tre parlano della bomba. Claire scopre che il fratello non si ricorda della sua abilit\u00e0 mentre Niki, per proteggere la sua famiglia, si consegna alla polizia. Matt e Audrey seguono il padre di Claire; il poliziotto riconosce l'Haitiano e, sforzandosi fino a perdere sangue dal naso, capta il nome di Sylar. Claire scopre che anche Zach non ricorda nulla, mentre suo padre ha un altro confronto con Sylar. Ando e Hiro aiutano Isaac a usare il suo potere senza drogarsi mentre Claire telefona preoccupata al padre; subito dopo l'Haitiano la raggiunge e le confessa tutto, chiedendole di fingere che le abbia cancellato la memoria. Isaac dipinge Hiro che affronta un dinosauro con una spada, la stessa che portava il suo io del futuro, e decide di trovare l'arma; Mohinder riceve una telefonata da Eden, la quale, dopo essere andata da Sylar per vendicare Chandra, si uccide forzata a farlo da Sylar stesso. Peter viene fatto rilasciare dal fratello e poco dopo sviene, sognando di esplodere davanti a tutti gli altri soggetti speciali.\nUn dono di Dio.\nTrama.\nDue settimane dopo essere svenuto, Peter si trova in coma in ospedale accudito dalla sua famiglia, mentre Niki \u00e8 in prigione e Claire finge col padre di non ricordare nulla degli eventi della scuola. Il signor Bennet continua a cercare di capire il potere di Sylar assieme all'uomo che si era spacciato per il padre naturale di Claire mentre Matt cerca di carpirgli, durante una retata, la posizione di Sylar, ma l'Haitiano blocca di nuovo i suoi poteri. Hiro dice ad Ando che i suoi poteri, dopo aver perso Charlie, sono sempre pi\u00f9 deboli e che la spada li far\u00e0 tornare come prima; i due, quindi, trovano l'arma, la katana di Takezo Kensei, in un museo di New York. Simone visita Peter e Nathan le chiede di portarlo da Isaac. D.L. consegna ad un uomo di Linderman i suoi soldi ma questi gli dice che il malavitoso non si dimenticher\u00e0 di ci\u00f2 che gli hanno fatto. Mohinder riceve la visita di un agente dell'FBI e questi le comunica la morte di Eden e il suo vero nome. Jessica, in carcere, decide di far usare al suo avvocato la carta dell'infermit\u00e0 mentale per evitare la condanna alla pena di morte che l'accusa intende contestarle. Hiro, usando i suoi poteri, riesce a prendere la spada rallentando il tempo, scoprendo per\u00f2 che si tratta solo di un'imitazione realizzata dal gruppo Linderman. Simone e Nathan arrivano da Isaac, il quale \u00e8 ormai completamente libero dalla droga e dice di amare ancora la donna; i tre stanno esaminando il quadro che ritrae l'esplosione quando arrivano anche Ando e Hiro. Claire cerca conforto dall'Haitiano e successivamente riprende a filmare il suo potere con Zach. Niki riceve la visita di Micah e D.L. mentre Mohinder trova in casa sua il signor Bennet. Matt confessa alla moglie il suo potere mentre Peter, dopo aver sognato ancora di esplodere, si sveglia dal coma. Simone, di cui Linderman \u00e8 un cliente, indirizza Hiro e gli altri a Las Vegas; Peter prenota un volo proprio per questa citt\u00e0 quando vede l'uomo comparso nel suo ultimo sogno, che \u00e8 invisibile, mentre Jessica prende di nuovo il sopravvento.\nLa cura.\nTrama.\nClaude, l'uomo invisibile, dice a Peter che gi\u00e0 qualcun altro gli ha detto che poteva fare quello che fa lui per poi allontanarlo bruscamente. Nathan fa visita a Mohinder in cerca del fratello e i due discutono di una possibile cura. Peter tenta di nuovo, ancora inutilmente, di ottenere aiuto da Claude mentre Matt e la moglie cercano di risolvere la questione dell'Haitiano. Hiro e Ando vengono rapiti mentre Niki riceve la visita di una psichiatra disposta ad aiutarla a controllare Jessica; Micah e D.L. hanno intanto dei problemi, mentre Claire si incontra di nuovo con l'Haitiano: l'uomo, in particolare, risponde alla domanda della ragazza sui suoi genitori naturali dicendole che sua madre \u00e8 morta molti anni prima e che non conosce suo padre, ordinanandole inoltre di non chiedersi pi\u00f9 chi siano i suoi veri genitori. Il collega del signor Bennet lo chiama dicendogli che Sylar \u00e8 morto, ma poco dopo questi si risveglia. Matt viene sospeso per sei mesi mentre uno dei rapitori dice ad Hiro che l'uomo per cui lavora intende fermare la loro missione. Nathan e Mohinder arrivano a casa di Peter: il ragazzo si rifiuta di ascoltarli e viene aiutato da Claude, che acconsente ad insegnargli a usare il suo potere. La moglie di Matt, Janice, gli comunica che \u00e8 incinta mentre D.L. raggiunge Niki grazie al suo potere, ma la donna lo convince a lasciarla l\u00ec. Hiro e Ando scoprono che il mandante dei rapitori \u00e8 il padre del primo mentre Claire riesce a rintracciare la sua vera madre, Meredith Gordon, una donna che sembra capace di controllare il fuoco. Niki accetta l'aiuto della psichiatra mentre Sylar, infine, si libera davanti al signor Bennet.\nDistrazioni.\nTrama.\nPeter comincia l'addestramento con Claude mentre Niki, tentando di controllare Jessica, fa fuoruscire quest'ultima. Sylar riesce a imprigionare al suo posto il signor Bennet mentre Simone fa visita a Isaac per cercare di scoprire dove si trovi Peter, che il pittore vuole fermare. Il padre di Hiro gli ordina di tornare in Giappone mentre Niki, quando si risveglia, scopre che Jessica ha quasi ucciso la psichiatra. Kimiko, sorella di Hiro, lo convince a tornare a casa mentre Claire e Zach arrivano da Meredith Gordon. Sylar arriva a casa dei Bennet e stringe amicizia con la madre di Claire. La ragazza e Meredith entrano in confidenza e mostrano l'un l'altra i propri poteri. Sylar, dopo essere stato scoperto, arriva al punto di uccidere la signora Bennet, ma in quel momento arrivano suo marito e l'Haitiano che lo mettono in fuga; l'uomo poi cancella la memoria della donna. Simone e Isaac si abbracciano e Claude e Peter, giunti l\u00ec per liberare il ragazzo dalle emozioni che ne bloccano i poteri, li vedono. Hiro convince il padre che la sorella \u00e8 molto pi\u00f9 adatta di lui a succedergli come presidente dell'azienda, mentre Niki viene rilasciata grazie all'intervento di Linderman. Peter e Claude hanno un alterco e l'uomo invisibile lo getta dalla cima del palazzo: Peter si rigenera e capisce che per attivare i poteri che ha assorbito deve ricordarsi della persona che glieli ha trasmessi. Isaac, dopo aver dipinto Peter e il suo nuovo potere, telefona al signor Bennet mentre Jessica \u00e8 tornata a casa fingendosi Niki. Claire nota le amnesie della madre adottiva mentre Meredith contatta il vero padre della ragazza, Nathan.\nCorri!\nTrama.\nMeredith telefona a Nathan informandolo di Claire: l'uomo capisce che la donna vuole dei soldi per tacere e i due concordano 100'000 dollari. Jessica, che ormai ha ingannato la sua famiglia spacciandosi per Niki, riceve l'incarico di uccidere un uomo da parte di Linderman, ovvero colui che ha fatto uscire Niki di prigione, mentre Matt ha trovato lavoro come guardia del corpo proprio del bersaglio. Mohinder, dopo tanti rifiuti, trova un uomo disposto a incontrarlo: Zane Taylor. Ando e Hiro conoscono all'hotel di Las Vegas una ragazza, Hope, e in cambio del loro aiuto la ragazza offre loro la possibilit\u00e0 di incontrare Linderman. Nathan si confronta con la madre e la donna gli suggerisce di mandarle i soldi senza rivederla. Claire, dopo un diverbio con il signor Bennet, chiama Meredith e la donna la informa che il padre vuole vederla. Matt salva il suo cliente grazie al suo potere mentre Hiro scopre che Hope li sta usando. Jessica riesce ad avere la meglio su Matt e ad uccidere il suo bersaglio. Claire arriva da Meredith dicendole che vuole conoscere urgentemente il padre: la donna allora le dice che, sebbene l'uomo possa aiutarle economicamente, egli non \u00e8 disposto a farle da genitore. Sylar arriva a casa di Zane Taylor e, quando Mohinder si presenta alla casa, si spaccia per lui, mostrando il potere di liquefare la materia. Nathan si incontra con Meredith, consegnandole i soldi e vedendo la foto della ragazza; conferma inoltre di non volerla conoscere e Claire origlia la conversazione, rimanendone molto delusa. Sylar convince Mohinder a coinvolgerlo nella sua ricerca mentre Ando riconsegna la sua borsa a Hope, fuggendo assieme a lei mentre Hiro viene trovato dall'uomo della borsa, un agente della commissione gioco d'azzardo. Matt trova i diamanti nascosti dal suo cliente, mentre Claire, tornata a casa, scopre che la madre ha perso la memoria. Jessica, infine, scopre il suo prossimo bersaglio: Nathan.\nInatteso.\nTrama.\nTed Sprague, nascosto in un casolare nel deserto, riceve la visita di Hana Gitelman, una donna capace di captare le onde radio con il suo stesso segno sul collo, che gli propone di trovare e uccidere coloro che li hanno resi cos\u00ec. La memoria della madre di Claire ritorna improvvisamente, mentre suo padre e l'Haitiano si trovano da Isaac, che \u00e8 preoccupato che Peter possa distruggere la citt\u00e0. Janice informa Matt che Mohinder ha telefonato a casa loro; questi e Sylar rintracciano una donna, Dale Smither, dotata di un super-udito. Hiro si mette d'accordo con l'uomo che lo ha liberato per salvare Ando mentre l'addestramento di Peter e Claude continua. Ando scopre che nella borsa di Hope ci sono moltissime fiche mentre la madre di Claire sviene durante una conversazione con la figlia. L'Haitiano e il signor Bennet attaccano Claude e Peter, ma questi, usando i suoi poteri, riesce a scappare assieme al suo mentore; Claire telefona al padre informandola del malore della madre e l'uomo, che sembra conoscere Claude, decide di tornare a casa. Matt mostra i diamanti ricevuti dal suo cliente alla moglie, ma l'uomo riceve una telefonata e se ne va. Claude mostra a Peter il segno sul collo e poi se ne va. Hiro e l'agente ritrovano Ando e Hope e, grazie ai poteri del ragazzo, i due vengono fermati. Sylar uccide Dale mentre Claire, in ospedale, spiega al medico di sua madre i poteri dell'Haitiano, ma la donna non le crede. Matt si incontra con Ted e Hana, che cercano di convincerlo a passare dalla loro parte e di torchiare Bennet, mentre questi e Claire hanno un confronto: l'uomo allora spiega alla figlia dell'attacco di Sylar, ma la ragazza non lo perdona. Mohinder e Sylar ritornano da Dale, ma il killer convince il genetista a fuggire e a non chiamare la polizia. Hiro decide di proseguire da solo il suo viaggio per non mettere pi\u00f9 in pericolo Ando, mentre Matt e Ted arrivano a casa dei Bennet prendendo la famiglia in ostaggio. Peter arriva a casa di Isaac e lo attacca per il tradimento sub\u00ecto: il pittore prende quindi la pistola che gli aveva consegnato Bennet e fa fuoco, uccidendo per\u00f2 la sopraggiunta Simone.\nL'uomo dell'impresa.\nTrama.\nTed Sprague e Matt, arrivati a casa Bennet per trovare informazioni con cui incastrare il padre di Claire, vengono scovati dalla famiglia, di rientro dall'ospedale dove era in cura la madre della cheerleader; un flashback, risalente a quindici anni prima, mostra il momento in cui il signor Bennet cominci\u00f2 a lavorare sotto copertura alla fabbrica di carta in coppia con Claude, e Matt, leggendo i pensieri di Claire, tenta di costringere il padre della ragazza a confessare. Matt e Claire continuano a parlare fino a nominare Peter mentre il flashback, stavolta ambientato a quattordici anni prima, mostra il giorno in cui il padre di Hiro affid\u00f2 Claire in fasce al signor Bennet, dicendogli che se mai avesse manifestato dei poteri, se la sarebbero ripresa. Il signor Bennet tenta di prendere un'arma, ma Ted e Matt lo fermano; per distrarre Sprague dall'uccidere la moglie dell'uomo, Claire e il padre comunicano mentalmente al poliziotto di sparare alla ragazza: i due la portano in camera sua e il padre le dice che la gente per cui lavora non sa niente dei suoi poteri; Sprague, poco convinto dalla versione che gli raccontano, incarica il signor Bennet e Matt di andare alla fabbrica, trovare tutte le prove e tornare entro un'ora. I due, alla fabbrica, si mettono d'accordo e vengono poi raggiunti dall'Haitiano, che dice al signor Bennet di dipendere da qualcuno di importante per la vita di Claire. Il flashback, ora a sette anni prima, mostra il momento in cui il signor Bennet, su ordine dell'Impresa, tent\u00f2 di uccidere Claude, accusato di nascondere un soggetto con poteri. Claire tenta di mettere in salvo sua madre Sandra e il fratello Lyle ma Ted la ferma e la donna vede i poteri della ragazza. Il signor Bennet, Matt e l'Haitiano arrivano a casa del primo e, convincendo Ted, lasciano che la famiglia venga liberata; in quel momento arriva anche l'uomo che assunse il signor Bennet, il quale ferisce Ted: questi comincia a disperdere radiazioni fino a che Claire riesce a fermarlo grazie al sedativo datole dal padre. L'uomo dell'Impresa mostra quindi al signor Bennet Ted e Matt, tenuti sotto osservazione, mentre il flashback, ora a tre anni prima, mostra il momento in cui il signor Bennet confess\u00f2 a Claire di non essere il suo padre biologico; l'uomo, infine, raggiunto lo stesso ponte in cui tent\u00f2 di uccidere Claude, si fa sparare in un punto non mortale dall'Haitiano, facendosi poi cancellare i ricordi.\nParassita.\nTrama.\nL'Haitiano, in fuga con Claire, le comunica che fuggiranno dal paese la sera stessa, mentre Matt viene sfruttato dall'uomo dell'Impresa e la sua nuova recluta per scoprire quanto in realt\u00e0 sappia il signor Bennet, che non ricorda gli ultimi eventi. Nathan riceve la visita di due agenti dell'FBI, che gli chiedono di registrare il suo prossimo incontro con Linderman per incastrare quest'ultimo; non appena i due se ne vanno, Peter appare e chiede spiegazioni al fratello, dicendogli inoltre della morte di Simone. I due quindi concordano di andare a trovare Mohinder. Il signor Bennet torna dalla moglie e questa gli confessa il piano che lui stesso ha architettato, finch\u00e9 i due non vengono raggiunti dalla ragazza dell'Impresa, che gli comunica l'omicidio di Simone da parte di Isaac. Mohinder confessa a Sylar di averlo scoperto e questi sviene, mentre Hiro e Nathan entrano nel casin\u00f2 di Linderman. Claire, con uno stratagemma, riesce a separarsi dall'Haitiano, mentre Isaac, proprio quando riceve la visita della polizia, vede arrivare a casa sua anche Simone: si tratta in realt\u00e0 del potere di Candice, la ragazza dell'Impresa, capace di creare illusioni, che arriva a casa dell'artista assieme al signor Bennet. DL scopre che Niki, in realt\u00e0 Jessica, lavora per Linderman mentre Mohinder, dopo aver paralizzato Sylar con il curaro, ne preleva il liquido spinale per proseguire la ricerca del padre. Hiro arriva dal curatore di Linderman e tenta di prendere la spada; l'uomo aziona l'antifurto, ma in soccorso del giovane giapponese arriva Ando. Nathan si sta recando da Linderman, quando Jessica uccide i due agenti dell'FBI con cui l'uomo era in accordo. Sylar si libera e costringe Mohinder a dargli la lista con tutti i soggetti con poteri mentre Isaac, grazie al suo potere, dipinge la propria morte. Niki riesce ad avvertire Nathan del pericolo che corre, dato che Linderman ha scoperto il suo doppio gioco, mentre Candice, grazie ai suoi poteri, smaschera il signor Bennet. Hiro e Ando si teletrasportano nel futuro, dopo l'esplosione nucleare, mentre Claire giunge a casa di Peter, trovandovi la madre del giovane, che le rivela di essere sua nonna paterna, e l'Haitiano. Nathan decide di uccidere Linderman: questi, dopo avergli detto che conosce i poteri suoi e della sua famiglia, gli offre la vittoria delle elezioni e successivamente la presidenza degli Stati Uniti e Nathan ha un ripensamento. Peter, infine, arriva a casa di Mohinder, dove viene immobilizzato da Sylar, che si appresta ad ucciderlo per scoprire il funzionamento del suo potere.\n0,07%.\nTrama.\nIl signor Bennet si ritrova nella prigione dell'Impresa, mettendosi in contatto telepatico con Matt, mentre Linderman mostra a Nathan il suo potere curativo dicendogli di voler salvare il mondo: l'uomo, in particolare, dice di voler far in modo che l'esplosione accada cos\u00ec che la tragedia spinga gli uomini ad essere pi\u00f9 uniti e a creare un mondo migliore e che l'esplosione si terr\u00e0 il giorno dopo le elezioni. Matt, seguendo le indicazioni del signor Bennet, riesce ad evadere, mentre Peter, nonostante l'aiuto di Mohinder, muore nello scontro con Sylar a causa di un frammento di vetro nel cervello. La signora Petrelli spiega a Claire i suoi legami familiari e che deve fuggire, mentre Sylar trova l'indirizzo di Isaac. DL parla con Jessica, che viene poi raggiunta dagli uomini di Linderman, mentre Matt libera Ted. Mohinder porta Peter a casa della madre mentre Linderman chiede a Jessica di portargli Micah per usare il suo potere. Matt e Ted liberano il signor Bennet mentre Nathan giunge a casa della madre; Claire si unisce a loro e, dopo avergli tolto il frammento dalla testa, Peter si risveglia. Matt, Ted e il signor Bennet decidono di partire per New York per fermare Linderman, che foraggia l'Impresa, mentre Candice, fingendosi Niki, convince Micah a lavorare per Linderman. Mohinder contatta Thompson, l'uomo dell'Impresa, che gli propone di collaborare mentre Sylar raggiunge Isaac, che accetta serenamente la propria sorte perch\u00e9 ha dipinto la morte del killer e l'impedimento dell'esplosione. Nathan chiede a Claire di attendere fino alle elezioni mentre Sylar, copiato il potere di Isaac, si dipinge come Presidente. Hiro e Ando, che si trovano cinque anni nel futuro, decidono di scoprire perch\u00e9 non sono riusciti a fermare l'esplosione e arrivano a casa di Isaac, dove trovano una linea temporale e l'Hiro del futuro.\nFra cinque anni.\nTrama.\nL'Hiro del futuro comunica a Ando e alla sua controparte del presente che \u00e8 stato Sylar a farsi esplodere e che i fili che si trovano nello studio di Isaac collegano gli eventi che hanno portato all'esplosione. L'Hiro del futuro, dopo aver saputo che Peter ha salvato Claire, incarica la sua controparte di uccidere Sylar il giorno dell'esplosione, ovvero il giorno dopo le elezioni; in quel momento fanno irruzione nell'edificio Matt, l'Haitiano e altri uomini, che riescono a mettere le mani sull'Hiro del presente. L'Hiro del futuro spiega ad Ando che quegli uomini fanno parte di una forza speciale del governo incaricata di fermare i terroristi e che il mondo, dopo l'esplosione, \u00e8 diventato un posto ancora pi\u00f9 oscuro; i due, quindi, decidono di andare da Peter a Las Vegas. Hiro e Ando raggiungono uno strip club e Jessica, compagna ora di Peter, li indirizza dal signor Bennet in Texas; Peter, con una profonda cicatrice in volto, si palesa poi appena Hiro e Ando se ne vanno. Matt interroga l'Hiro del presente e dopo chiama Nathan, ora Presidente degli Stati Uniti, il quale si incontra poi con Mohinder; questi confessa che non \u00e8 possibile curare i soggetti con poteri e quindi Nathan decide di sterminarli. Il signor Bennet e Hana Gitelman, alla fabbrica della carta, lavorano per mettere al sicuro le famiglie con soggetti dotati di poteri e vengono raggiunti da Ando e l'Hiro del futuro, i quali, dicendogli che nel presente Claire \u00e8 viva, convincono l'uomo a collaborare. Mohinder e Matt, analizzando la linea temporale, scoprono che essa ha due punti centrali, il giorno dell'esplosione e il giorno in cui l'Hiro del futuro raggiunse Peter nella metropolitana, e il genetista comunica al poliziotto il messaggio su Claire. Il signor Bennet raggiunge la figlia, che ora vive sotto incognita ed \u00e8 in procinto di sposarsi, dicendole che deve fuggire di nuovo. L'Hiro del futuro \u00e8 sul punto di fare un'importante rivelazione ad Ando quando i due vengono attaccati da Matt e i suoi uomini, dai quali vengono per\u00f2 salvati da Peter. Matt raggiunge quindi il signor Bennet, coi quali si scambiano favori per mantenere al sicuro le proprie famiglie, ma il poliziotto, dopo aver ucciso Hana, scruta la sua mente per scoprire dove si trova Claire. Mohinder interroga l'Hiro del presente mostrandogli l'ultimo numero del fumetto di Isaac, dove il ragazzo uccide Sylar, mentre Peter confessa ad Ando che lui \u00e8 morto nell'esplosione e che il cambiamento in Hiro \u00e8 dovuto proprio alla sua morte. Nathan spiega a Mohinder il suo piano e i due vengono raggiunti da Matt, che conduce il Presidente dalla figlia: l'uomo le fa quindi un delirante discorso per poi ucciderla per assorbire il suo potere, essendo in realt\u00e0 Sylar. L'Hiro del futuro e Ando hanno un confronto mentre Peter confessa a Niki (Jessica non esiste pi\u00f9) di aver provocato lui l'esplosione, per poi andarsene con Hiro e Ando per sistemare le cose. Mohinder uccide l'Haitiano e libera l'Hiro del presente; i due vengono raggiunti dall'Hiro del futuro, Peter e Ando, ma poco prima che il primo portasse indietro la sua controparte e Ando, viene ucciso da Matt, dopo aver consegnato ad Ando una pagina del fumetto. Sylar raggiunge l'edificio e comincia a combattere con Peter mentre Ando e Hiro ritornano nel presente, decisi ad uccidere Sylar.\nLa parte difficile.\nTrama.\nPeter, cercando di convincere Claire a non andarsene, le racconta che esploder\u00e0 e la nipote gli parla allora di Ted Sprague mentre questi, Matt e il signor Bennet sono diretti a New York per fermare il sistema di tracciamento dell'Impresa, detto \"Walker System\". Sylar dipinge s\u00e9 stesso e Ted e, capendo che sar\u00e0 lui ad esplodere, chiama Mohinder per chiedergli aiuto, ma la telefonata non porta a buon fine. DL e Jessica, spinta da Niki, partono per riprendersi Micah, mentre Mohinder si incontra con Thompson, col quale stringe un accordo per fermare Sylar: l'agente dell'Impresa mostra al genetista Molly Walker, la bambina salvata da Matt affetta dalla stessa malattia che uccise Shanti, sorella dell'indiano, e Thompson lo convince ad aiutarla cos\u00ec da ottenere un modo per fermare Sylar. Ando e Hiro arrivano a casa di Isaac e riescono a sfuggire a Sylar per un pelo. DL e Jessica arrivano nel caveau di Linderman e scoprono che l'uomo ha pilotato tutta la loro vita. Molly spiega a Mohinder di avere il potere di trovare chiunque voglia in tutto il mondo mentre Peter e Claire parlano a Nathan di Ted; l'uomo, tuttavia, una volta solo avverte Linderman. Sylar va a trovare la madre e Ando e Hiro lo seguono. Claire e Peter vedono Nathan parlare con Thompson mentre Micah tenta inutilmente di fuggire da Candice. Sylar mostra alcuni dei suoi poteri alla madre ferendola, mentre Molly e Mohinder trovano una foto della sorella di quest'ultimo. Sylar uccide inavvertitamente la madre: Hiro tenta di approfittarne per ucciderlo, ma non ci riesce e fugge all'ultimo istante con Ando. Mohinder capisce che la chiave per salvare Molly \u00e8 il suo sangue mentre Hiro mostra ad Ando che Sylar ha distrutto la sua spada. Peter spiega a Claire il suo piano per fermare Ted mentre la signora Petrelli incoraggia Nathan. Claire e Peter raggiungono Ted, Matt e il signor Bennet, ma l'infermiere, copiato il potere di Sprague, comincia a liberare radiazioni.\nPlebiscito.\nTrama.\nPeter, concentrandosi, riesce a controllare il suo nuovo potere mentre Ando e Hiro trovano un modo per riparare la spada. Ted viene convinto a fare come dice Claire ma Sylar \u00e8 gi\u00e0 sulle loro tracce. Linderman confessa a Nathan che anche suo padre aveva un potere speciale come loro per poi curare Heidi, la moglie di Nathan. Peter, Claire e Ted, diretti in Nebraska, si accorgono grazie ai poteri del primo che Sylar li sta seguendo mentre Hiro e Ando chiedono aiuto a Nathan per fermare la bomba, ma l'uomo si rifiuta. I due raggiungono quindi la bottega del signor Claremont, il riparatore della spada, ma qui vi trovano il padre di Hiro. Linderman raggiunge Candice e Micah, promettendogli il bene della sua famiglia in cambio del suo aiuto, mentre Audrey, grazie ad una soffiata di Sylar, arresta Ted. Il padre di Hiro gli dice di conoscere tutto ci\u00f2 che lo riguarda e si propone di insegnargli come uccidere Sylar, dimostrando un'abilit\u00e0 eccezionale con la spada. Micah, assieme a Candice, fa ottenere a Nathan un grande numero di voti usando il suo potere sui computer dei seggi; l'uomo vince le elezioni ma subito dopo viene raggiunto da DL e Jessica, coi quali fa un patto. I due, successivamente, incontrano Matt e il signor Bennet e insieme decidono di recarsi tutti da Linderman. Raggiunto il piano dove si trova Molly, Bennet uccide Thompson per poi minacciare Molly davanti a Mohinder. Sylar trova Ted e ne assorbe il potere uccidendolo. Terminato l'addestramento col padre, Hiro scopre che Ando ha comprato una spada e si \u00e8 messo sulle tracce di Sylar al suo posto mentre Peter e Claire scoprono la morte di Ted. DL e Jessica raggiungono Linderman: questi propone alla donna di uccidere il marito per venti milioni, ma Niki, risvegliatasi, rifiuta; Linderman, quindi, le spara, ma DL le fa da scudo e subito dopo uccide Linderman. Nathan tiene il suo discorso di celebrazione della vittoria mentre infine Sylar si appresta a distruggere la citt\u00e0.\nCome si ferma un uomo che esplode.\nTrama.\nDL e Niki riescono a fuggire mentre Molly e Matt si riconoscono a vicenda. Hiro decide di salvare Ando mentre Sylar, nello studio di Isaac, dipinge il suo scontro con Peter. La signora Petrelli comunica a Nathan la morte di Linderman mentre il signor Bennet riceve la chiamata di Claire, che gli comunica la morte di Ted; l'uomo allora dice a Peter di raggiungerlo quando lo chiamer\u00e0, in modo da localizzare Sylar grazie a Molly, e successivamente lui e Claire si incontrano con Nathan. Peter capisce di non potersi fidare del fratello e, quando si accorge che Claire \u00e8 sparita, comincia ad emettere radiazioni per poi svenire. Molly, dopo aver detto a Mohinder e gli altri che l'unica persona che non riesce a trovare \u00e8 addirittura pi\u00f9 malvagia di Sylar e capace di vederla a sua volta, localizza il killer nello studio di Isaac; il signor Bennet telefona alla figlia e, dopo averle detto di scappare solo una volta uscita dalla citt\u00e0, decide di trovare Peter, ma Matt si mette comunque sulle tracce di Sylar. Peter si risveglia e vede il suo primo incontro con Simone, sentendo poi la discussione su di lui tra la madre e Charles Deveaux, che poi si accorge della sua presenza. Ando arriva allo studio di Isaac, ma Sylar lo ferma e, poco prima di ucciderlo, Hiro lo salva. Niki trova il cadavere di Micah e Jessica le addossa la colpa attaccandola, mentre Molly comunica a Mohinder che Sylar li ha raggiunti. Claire riesce a fuggire dalla nonna e dal padre mentre Niki, grazie ai consigli della vera Jessica, sconfigge Candice, che si era finta la sorella della donna, e trova il vero Micah. Mohinder e Molly trovano DL mentre Hiro, riportato Ando in Giappone, gli lascia la sua spada prendendo quella dell'amico e lo saluta. Peter, dopo aver parlato con il signor Deveaux, viene svegliato dal signor Bennet, che si dichiara pronto ad aiutarlo a fermare Sylar e gli comunica il suo vero nome, Noah, riconoscente per quanto ha fatto per Claire. Peter, aiutato da tutti i presenti nell'edificio, comincia a combattere con Sylar finch\u00e9 non inizia ad emettere radiazioni: a questo punto appare Hiro, che trafigge Sylar; questi scaglia allora il giovane giapponese contro un palazzo per poi morire: Hiro si teletrasporta evitando l'impatto mentre Peter, poco prima che Claire gli sparasse per fermarlo come pattuito, viene portato via da Nathan, che lo fa detonare nell'atmosfera. Il corpo di Sylar sembra venir trascinato nelle fogne, mentre Hiro si ritrova nei pressi di Kyoto nel 1671, assistendo ad una battaglia tra samurai, tra i quali Kensei, e ad un'altra eclissi solare."}
{"id": "650179", "revid": "93436", "url": "https://it.wikipedia.org/wiki?curid=650179", "title": "Armenia Minore", "text": "Con il nome di Armenia Minore (o Armenia Minor e Armenia Inferior) si indica la regione armena, che si estende a ovest e a nord-ovest dell'antico regno d'Armenia e a nord-est del Regno armeno di Cilicia. Essa includeva la regione di Hamshen, l'area dove la popolazione etnica degli armeni (Hamsheni) ha avuto origine.\nL'Armenia Minore fu parte della regione storica dell'Armenia e dell'Altopiano Armeno che si estende a ovest del fiume Eufrate. Essa ricevette il suo nome per distinguerla dal resto pi\u00f9 esteso dell'Armenia storica il regno d'Armenia o \"Armenia Maior\". \nPrima del IV secolo a.C., il territorio dell'Armenia Minore era parte dell'antico regno armeno, che era governato dalla dinastia reale degli Orontidi (Yervanduni) e, nel IV secolo a.C., venne assoggettata dalla Persia durante l'Impero achemenide. Dopo la campagna di Alessandro Magno nel 330 a.C., ed il collasso dell'Impero persiano, Mitridate, un generale armeno dell'esercito persiano, si autoproclam\u00f2 sovrano dell'Armenia Minore. Sorsero cos\u00ec due regni separati dalle ceneri dell'antico Regno Armeno l'Armenia Minore e il regno d'Armenia o Armenia Maggiore. \nDal III secolo a.C., il regno dell'Armenia Minore si estendeva fino al mar Nero. Esso venne conquistato dai Romani nel I secolo a.C. Fu in seguito riunificato con il regno dell'Armenia Maggiore sotto il sovrano arsacide re Tiridate III di Armenia. Dopo spartizione dell'Armenia tra l'Impero bizantino e i Sasanidi nel 387, l'Armenia Minore, insieme alle regioni occidentali dell'Armenia Maggiore, divennero parte dell'Impero bizantino. La sua popolazione rimase armena, ed il territorio era incluso nelle quattro amministrazioni militari bizantine della Prima Armenia, Seconda Armenia, Terza Armenia e Quarta Armenia. \nLa popolazione cristiana continu\u00f2 a vivere nella regione fino al genocidio armeno del 1915-23, mentre molti musulmani hamsheni vivono tuttora in questo territorio, concentrandosi in gran parte nella provincia di Rize e nella provincia di Artvin in Turchia."}
{"id": "650182", "revid": "2912", "url": "https://it.wikipedia.org/wiki?curid=650182", "title": "Lidia Brisca Menapace", "text": ""}
{"id": "650183", "revid": "466539", "url": "https://it.wikipedia.org/wiki?curid=650183", "title": "Pedro Pires", "text": "Dal marzo 2001 al settembre 2011 \u00e8 stato il Presidente socialista di Capo Verde, succeduto ad Ant\u00f3nio Mascarenhas Monteiro.\nBiografia.\nPedro Pires studi\u00f2 all'Universit\u00e0 di Lisbona, dove incontr\u00f2 i futuri leader dei movimenti di liberazione che lottavano per l'indipendenza delle colonie portoghesi. Con l'inizio della lotta armata in Angola, nel 1961, lasci\u00f2 il Portogallo e fond\u00f2, insieme ad Am\u00edlcar Cabral, il Partito Africano per l'Indipendenza della Guinea e di Capo Verde (PAIGC). Fino alla Rivoluzione dei garofani lott\u00f2 per l'indipendenza e, dopo averla ottenuta, fu il rappresentante capoverdiano nei negoziati con il Portogallo.\nPrima di assumere la presidenza fu primo ministro dal 1975 al 1991, quando fu sconfitto nelle prime elezioni multipartitiche del Paese. Pires si candid\u00f2 alla presidenza nel febbraio del 2001; sconfisse l'ex primo ministro Carlos Veiga al secondo turno con un margine molto risicato (17 voti) ed entr\u00f2 in carica il 22 marzo. Si ricandid\u00f2 nelle elezioni presidenziali del 12 febbraio 2006 e vinse ancora una volta contro Veiga, questa volta al primo turno, ma con un margine esiguo (il 50,98% contro il 49,02% per Veiga)."}
{"id": "650185", "revid": "21880", "url": "https://it.wikipedia.org/wiki?curid=650185", "title": "Infiorescenze", "text": ""}
{"id": "650186", "revid": "767487", "url": "https://it.wikipedia.org/wiki?curid=650186", "title": "Album of the Year (Faith No More)", "text": "Album of the Year \u00e8 il sesto album registrato in studio del gruppo statunitense dei Faith No More, pubblicato nel 1997 dalla Slash Records.\nDescrizione.\n\u00c8 il primo album in cui suona Jon Hudson, l'ultimo chitarrista del gruppo. L'album non ebbe un notevole successo di vendita negli Stati Uniti, ma grazie alle vendite di Europa e Australia arriver\u00e0 alla cifra complessiva di oltre un milione di copie vendute.\nL'album fu anche criticato da alcuni e non fu ritenuto allo stesso livello dei precedenti.\nAlcuni critici lo disprezzavano, altri lo accoglievano con recensioni molto positive. I singoli estratti da questo album furono \"Ashes to Ashes\", \"Stripsearch\" e \"Last Cup of Sorrow\". La versione giapponese dell'album contiene 2 bonus track, \"The Big Kahuna\" e \"Light Up and Let Go\", che vennero poi pubblicate come b-side del singolo \"Ashes to Ashes\"."}
{"id": "650194", "revid": "1573940", "url": "https://it.wikipedia.org/wiki?curid=650194", "title": "Chiesa di San Giorgio in Lemine", "text": "La chiesa di San Giorgio in Lemine \u00e8 un luogo di culto cattolico situato nel territorio del comune di Almenno San Salvatore, in provincia di Bergamo.\nSi tratta di un edificio ecclesiale romanico a struttura basilicale a tre navate, risalente all'XI-XII secolo, che assieme alla Rotonda di San Tom\u00e8 si inserisce nel ciclo romanico tipico dell'arte bergamasca medievale.\nIl contesto del Lemine altomedioevale.\nIl territorio su cui \u00e8 stata costruita la chiesa di san Giorgio faceva parte di un pi\u00f9 vasto comprensorio, Lemine, gi\u00e0 abitato in epoca protostorica e assurto a particolare importanza con l'espansione romana.\nL'area di Lemine si allargava tra la sponda occidentale del fiume Brembo e quella orientale dell'Adda, comprendendo a nord la Valle Imagna e incuneandosi a sud verso l'attuale Brembate.\nIl territorio si prestava allo sviluppo demografico sia per la presenza di diversi corsi d'acqua, quali il Begonia, il Lesina, il Tornago, il Terzago, il Pussano, il \"Mutium\", il \"Rium\", oltre naturalmente al Brembo, sia per la fertile area pianeggiante che si estendeva verso sud, al centro della quale era l\"'ager\", poi corrotto in \"Agro\". In questa pianura, leggermente sopralzata sul Brembo, si svilupp\u00f2 la centuriazione, creandosi cos\u00ec i presupposti per la sua trasformazione nel centro politico-amministrativo dell'intero territorio: il \"vicus\", caposaldo del ben pi\u00f9 ampio \"Pagus Lemennis\".\nLemine fu sin dal Medioevo la denominazione di questo territorio e tale si mantenne anche nelle sue attuali forme corrotte di Almenno o Alm\u00e8.\nLa conformazione orografica, la vicinanza del ponte erroneamente attribuito alla Regina Teodolinda da cui prese il nome, Ponte della Regina, l'adiacenza di una pianura fertile consentirono la presenza e lo sviluppo di un centro popolato anche dopo la caduta dell'Impero romano d'Occidente, le invasioni barbariche, gote, longobarde e la conquista franca.\nLa presenza romana su quello che sarebbe stato il \"pagus lemennis\" si sovrappose sugli abitanti indigeni, i Galli Cenomani, inglobandoli e assimilandoli gradualmente nel nuovo sistema politico-culturale romano. Numerosi reperti archeologici, quali un'ara votiva alla dio Silvano e i resti di un imponente ponte a otto arcate sul Brembo, entrambi nei pressi della chiesa di san Giorgio, testimoniano l'importanza che i romani attribuirono al sito.\nIl ponte che consentiva il collegamento alla Rezia, attraverso Bergamo, della parte orientale della pianura padana, costituiva per i Romani uno snodo di vitale importanza strategica per il controllo delle vie di accesso e di transito verso l'Europa centro-meridionale.\nRoma si impose dapprima militarmente, disseminando sul territorio accampamenti militari, i \"castra\" di cui sono rimasti diversi toponimi, e poi con un'opera di colonizzazione intensa, agevolata fra l'altro dalla popolazione cenomane alleata e tradizionalmente fedele.\nCon i longobardi l\"'ager\", che pu\u00f2 essere considerato il capoluogo del \"Pagus Lemennis\", fu sede di una corte regia, mentre sotto i franchi divenne un punto fortificato con il castello fattovi costruire, nel X secolo, dal conte Radaldo.\nDurante il periodo franco il territorio di Lemine, attualmente parte della provincia di Bergamo, era un possesso dei conti franchi di Lecco e lo rimase fino al 975 quando alla morte dell'ultimo conte di Lecco, Attone, pass\u00f2 in base ad una dubbia disposizione testamentaria, molto probabilmente apocrifa, al Vescovo di Bergamo.\nLemine rimase feudo del Vescovo di Bergamo fino alla nascita del comune di Almenno, 1220, di cui segu\u00ec le vicende storiche assieme a quelle dell'episcopato.\nSan Giorgio sub\u00ec, assieme al suo territorio, il disastro delle lotte tra guelfi e ghibellini che vide questi ultimi perdenti ed entr\u00f2 nell'oblio dopo il 1443, quando la Repubblica di Venezia epur\u00f2 ed esili\u00f2 i ghibellini.\nLa nascita di nuove parrocchie, lo sviluppo di nuovi agglomerati rionali, la suddivisione di Lemine, ormai Almenno, nei due comuni di Almenno San Salvatore e Almenno San Bartolomeo emarginarono San Giorgio fino all'et\u00e0 contemporanea.\nFondazione.\nNon c'\u00e8 una documentazione certa sulla fondazione n\u00e9 sulla datazione della chiesa di San Giorgio: gli studiosi si sono esercitati in una serie di ricerche storico-archeologiche per individuarne la data, il patrocinatore e i motivi che vi presiedettero, senza giungere a una conclusione univoca.\nL'unica data certa \u00e8 il 1171, in cui risulta, da documenti storici, che la chiesa esisteva, mentre si pu\u00f2 ragionevolmente escludere una iniziativa popolare nella sua costruzione, poich\u00e9 il comprensorio era sottoposto secondo un rapporto feudale all'episcopato di Bergamo, istituzione potente sia sotto l'aspetto politico-militare che economico.\nSolo il vescovo era in grado di sostenere la costruzione di un edificio ecclesiale in un territorio a lui sottoposto, mentre \u00e8 plausibile che la sua iniziativa sia stata motivata dalle nuove esigenze devozionali e liturgiche di una popolazione accresciuta. Fu, infatti \nL'edificio ecclesiale fu costruito in due momenti con materiali e tecniche diverse, migliori e pi\u00f9 curati prima, pi\u00f9 dozzinali e quasi occasionali dopo. Ci\u00f2 pu\u00f2 essere ascritto alle difficolt\u00e0 politiche del periodo, che videro il vescovo Gerardo, suo presunto ispiratore, scomunicato nel 1167 per avere appoggiato l'impero e la concomitanza del contrasto tra la Lega Lombarda e Federico Barbarossa. A tutto ci\u00f2 potrebbero essersi aggiunte difficolt\u00e0 economiche e di reperimento dei primitivi materiali di costruzione.\nXIV e XV secolo.\nSan Giorgio visse il suo periodo migliore dalla seconda met\u00e0 del XIV secolo alla prima met\u00e0 del XV. Seppure non avesse il rango di parrocchia o di canonica ma di chiesa sussidiaria della Pieve di Lemine ne assunse, a partire dal Trecento, gradualmente le funzioni fino a sostituirsi ad essa.\nA favore di San Giorgio giocarono fattori demografici e politici: da una parte l'aumento della popolazione, dall'altra le lotte tra i guelfi di Lemine superiore e i ghibellini di Lemine inferiore, le due entit\u00e0 in cui di fatto si era suddiviso il territorio. Queste lotte, il pi\u00f9 delle volte sanguinarie, avevano indebolito la posizione della Pieve, di difficile accesso perch\u00e9 arroccata nel castello, spingendo a privilegiare San Giorgio alla cui costruzione e abbellimento aveva contribuito il popolo.\nLentamente San Giorgio si stacc\u00f2 dalla Pieve fino a raggiungere una certa autonomia non solo liturgica ma anche economica per i numerosi lasciti e donazioni diretti non solo alla sua gestione ma anche al suo abbellimento. Buona parte dei donativi furono destinati dagli offerenti al finanziamento degli affreschi che avrebbero ricoperto integralmente le pareti interne della chiesa.\nDisciplinati.\nNella prima met\u00e0 del Quattrocento San Giorgio era divenuto il centro non solo dell'attivit\u00e0 religiosa ma anche un punto di incontro della comunit\u00e0 per la trattazione di affari di ordine civile.\nAlla chiesa si appoggi\u00f2 anche una confraternita di civili devoti, chiamati Disciplinati o Disciplini, che oltre alle preghiere si dedicavano al proselitismo e alla propria flagellazione per purgare i peccati e impetrare il perdono divino, ricercando le stesse sofferenze della Passione di Cristo.\nSu di essi ebbe una grande influenza la predicazione del domenicano Venturino da Bergamo che a partire dal 1335 percorse l'Italia settentrionale e centrale invocando la pace e prescrivendo la penitenza.\nI Disciplinati svolgevano anche attivit\u00e0 di carattere sociale come l'assistenza ai bisognosi e l'intervento diretto per sedare le lotte endemiche del periodo che sconvolgevano la comunit\u00e0 sia per le uccisioni che per la devastazioni dei beni che ne seguivano.\nIl punto di riferimento di questi penitenti divenne il portico di San Giorgio, oggi non pi\u00f9 esistente, essendo loro interdetto dalle norme canoniche l'uso dell'interno della chiesa.\nAlcuni autori ritengono che i cosiddetti Disciplinati di San Giorgio si svilupparono tra il XIV e il XV secolo, in momenti di grande e drammatica tribolazione politica aggravati dalle ricorrenti pestilenze, che favorirono la nascita e la diffusione un po' dappertutto di questo genere di movimenti penitenziali.In questa seconda ipotesi avrebbero influito pi\u00f9 che le parole di Venturino da Bergamo quelle irruenti di Bernardino da Siena.\nDecadenza.\nL'inizio della decadenza di San Giorgio coincise con l'aumentare della virulenza delle lotte intestine tra i Guelfi e i Ghibellini, i primi fautori di Venezia, che li sosteneva, i secondi alleati dei Visconti in quell'annosa lotta che avrebbe visto ancora a lungo Venezia e Milano contrapposti.Nei primi decenni del Quattrocento Lemine fu spettatrice di ruberie, devastazioni delle propriet\u00e0, uccisioni e attentati intestini che i contrasti tra Venezia e Milano viscontea esaltavano fornendo di volta in volta la copertura politica.\nNel 1438 i guelfi con le consuete confische dei beni.\nPrevalsero alla fine i guelfi di Lemine superiore, o per meglio dire Venezia, e scoppiarono ritorsioni nei confronti dei ghibellini di Lemine inferiore che culminarono nella distruzione dell'abitato di questa, ordinata il 13 agosto 1443 da Andrea Gritti podest\u00e0 di Bergamo, e nella dispersione della sua comunit\u00e0.\nDopo questa data vennero a mancare a San Giorgio il suo substrato umano e i suoi sostenitori mentre di contro si sviluppava la parte settentrionale del paese.\nLa sconfitta dei ghibellini caus\u00f2 lo spostamento del baricentro della comunit\u00e0 verso Lemine superiore, il che comport\u00f2 la costruzione di nuove chiese distogliendo l'attenzione da San Giorgio, abbandonata all'incuria e all'oblio.\nLa chiesa di San Giorgio rimase isolata in un'area spopolata e Venezia vendendo ai propri sostenitori le propriet\u00e0 confiscate ai perdenti la condannava alla decadenza, come \u00e8 testimoniato dalle relazioni delle diverse visite pastorali che vi si succedettero fino al XVII secolo.\nPeste.\nFu con la peste manzoniana del 1630 che San Giorgio, in un certo senso, rinacque. Questa peste colp\u00ec duramente il territorio di Lemine, ora Almenno, causando un impressionante numero di morti, quasi un terzo della popolazione, ai quali bisognava dare sepoltura e per questa funzione San Giorgio con il suo piccolo cimitero risult\u00f2 particolarmente idonea: isolata nei campi ma facilmente raggiungibile rappresent\u00f2 la soluzione ideale. Da allora si caratterizz\u00f2 come la chiesa dei Morti mantenendo questa funzione anche dopo la fine della peste e si cre\u00f2, in maniera inconsapevole, l'usanza di seppellire i propri morti nel cimitero di San Giorgio, quasi una moda che crebbe al punto da farvi istituire, nel 1761, una cappellania per i suffragi funebri.\nDa ci\u00f2 deriv\u00f2 una pi\u00f9 ampia devozione e una maggiore attenzione per la manutenzione dell'edificio ecclesiale che fortunatamente non port\u00f2 all'imbiancatura della pareti interne salvando cos\u00ec gli affreschi superstiti.\nTempi nuovi.\nSan Giorgio attravers\u00f2 l'Ottocento tra alterne vicende, momenti di cura e di abbandono si susseguirono in funzione della maggiore o minore attenzione dei prevosti incaricati, riducendosi tuttavia a quasi rudere agli inizi del XX secolo. Solo a partire dagli anni cinquanta del secolo scorso si riaccese l'interesse storico-artistico verso San Giorgio di cui si iniziavano a riscoprire e rivalutare gli affreschi come uno dei pi\u00f9 importanti esempi di quest'arte nell'area lombarda.\nUno dei pi\u00f9 appassionati ed esperti cultori degli affreschi di San Giorgio fu don Angelo Rota \nIl Rota si prodig\u00f2 per la sua rinascita, avendone compreso il valore artistico e storico, e riusc\u00ec a coinvolgere negli anni sessanta-settanta la Commissione Diocesana di Arte Sacra, la Soprintendenza alle Belle Arti e alcuni sostenitori privati nel restauro della chiesa e nel recupero dei suoi affreschi. Di questi alcuni furono salvati con la tecnica dello strappo ma diversi furono sottratti indebitamente e non pi\u00f9 ritrovati nonostante un processo per furto, 24 settembre 1976, ne riconobbe il colpevole.\nDopo la morte di don Rota, 1982, fu effettuato nel 1989 un ulteriore ciclo di restauri a carattere prevalentemente architettonico che restitu\u00ec San Giorgio nella stesura attuale al godimento degli amanti dell'arte in genere e di quella romanica di cui assieme a San Tom\u00e8 \u00e8 uno degli esempi pi\u00f9 belli del territorio lombardo e in particolare di quello bergamasco.\nAffreschi.\nLa rilevante importanza che San Giorgio assume nella storia dell'arte non solo lombarda \u00e8 dovuta, oltre che alla sua architettura romanica, agli affreschi che ornano le sue pareti, superstiti di quello scenario pittorico che all'origine foderava quasi completamente l'interno della chiesa.\nSi tratta di opere di grande bellezza e compiutezza artistica che si svolgono con un movimento filmico coprendo i diversi periodi storici in cui sono stati realizzati. appare evidente nel succedersi dei differenti stili pittorici.\nAlcuni di questi affreschi, quali la Maest\u00e0 nell'abside e i simboli dei quattro evangelisti, i pi\u00f9 antichi, sono particolarmente deperiti e appena leggibili ma i loro resti ne fanno intuire la bellezza originaria.\nIl simbolismo che presiede alla Maest\u00e0 richiama \nGli affreschi testimoniano le diverse sensibilit\u00e0 e capacit\u00e0 artistiche dei momenti i cui sono stati realizzati e nell'insieme costituiscono uno scenario policromo di grande impatto visivo.\nI pi\u00f9 antichi, XII-XIII secolo, sono espressione di un linguaggio romanico con riflessi bizantineggianti, opere di artisti di area bergamasca, come alcuni santi affrescati su dei pilastri, strappati per tutelarne la conservazione mentre gli affreschi della parete di destra, del secolo successivo, hanno una maggiore compiutezza e suggeriscono quasi un'anticipazione di canoni rinascimentali evidenti nello scenografico trittico di San Giorgio e la Principessa, la Madonna e il Bambino e Sant'Alessandro attribuito al \"Maestro del 1388\".\n\u00c8 un trittico asimmetrico, posto sull'angolo tra la parete sud e la parete destra, che raffigura San Giorgio nell'atto di uccidere il drago davanti alla Principessa, la Madonna che tiene per mano il Bambino, racchiusa fra sottili colonnini tortili, e alla sua sinistra Sant'Alessandro addobbato da cavaliere.\nParticolarmente belle nelle loro composizioni le figure di San Giorgio armato in bianco su cavallo bianco e della Principessa, in drappeggio elegante e composto, richiamano un'atmosfera cortese pi\u00f9 da castello visconteo che da luogo di culto.\nGrazioso il linguaggio degli occhi tra la Madonna e il Bambino, mentre appare sontuoso Sant'Alessandro anch'esso su cavallo bianco.\nIn questo affresco \u00e8 stato intuito quasi un simbolico messaggio politico connesso alla \nInteressanti i due riquadri del Battesimo di Cristo e della Nativit\u00e0 attribuiti anch'essi al \"Maestro del 1388\".\nDi grande drammaticit\u00e0 la quattrocentesca deposizione nel sepolcro di incerta attribuzione in cui l'affollamento dei personaggi contribuisce ad esaltare il \"pathos\" espresso dai volti. Si possono riconoscere Giovanni di Arimatea, ai piedi, la Maddalena che bacia le ginocchia di Cristo la Madonna che ne bacia il volto e San Giovanni Evangelista che ne sorregge il capo. Notevole l'espressione della pia donna che grida con le braccia alzate.\nIl complesso degli affreschi di San Giorgio costituisce il pi\u00f9 importante e raro esempio di pittura medievale bergamasca.\nArchitettura.\nLa chiesa di San Giorgio isolata nei campi \nLa sua struttura basilicale a tre navate e l'abside centrale sono alleggeriti da tre eleganti finestrelle a doppio sguancio che danno luce e contribuiscono con un chiarore tenue al gioco di ombre che rende pi\u00f9 misteriosa la lettura di quel che resta della \"Maiestas Domini\".\nDalle finestre sulle pareti laterali piove una luce diafana appena sufficiente ad ammirare lo sviluppo degli affreschi che coprono le pareti.\nLa facciata esterna presenta una doppia coloritura dovuta ai diversi materiali usati nelle due fasi di costruzione dell'edificio: la parte inferiore in materiale lapideo pi\u00f9 pregiato e pi\u00f9 scuro, ben squadrato e ben definito e la parte superiore in materiale meno nobile, calcareo e di colore chiaro quasi bianco. L'abbinamento dei due colori, sicuramente non voluto ma necessitato, disposto in maniera occasionale, forse un \"unicum\" nell'architettura sacra, testimonia i due momenti costruttivi senza nulla togliere alla bellezza dell'edificio.\nIn asse sulla porta d'accesso \u00e8 stata aperta, in tempi successivi, una finestra incorniciata in alto da un corso di mattoni rossi che crea una tricromia che movimenta la facciata. A quest'ultima era stato aggiunto nel XVIII secolo un piccolo portico a copertura dell'entrata che provvidenzialmente \u00e8 stato eliminato all'inizio del Novecento.\nLa parte posteriore esterna dell'abside \u00e8 di grande eleganza e leggerezza per le sottili colonnine che delimitano delle nicchie e incorniciano le finestrelle.\nLe pareti laterali esterne evidenziano le due fasi costruttive con un corso inferiore dello stesso materiale della parte inferiore della facciata e uno superiore in materiale povero, prevalentemente borlanti di fiume, legati con malta, e blocchi calcarei uniti casualmente.\nNel 1700 fu sistemato a sera il piccolo cimitero che specializz\u00f2 San Giorgio nella chiesa dei Morti, come fu a lungo chiamata: un piccolo spazio aperto con delle lapidi e delle cappellette che ne addolciscono l'aspetto.\nL'esito complessivo \u00e8 di grande fascino e richiama i momenti storici che la chiesa visse con le difficolt\u00e0 e le passioni dell'epoca.\nAnalisi artistica.\nGli affreschi della chiesa di San Giorgio in Lemine hanno una importanza storico-artistica notevole per i dettagli da cui si possono ricavare indicatori attendibili sulla loro datazione e sulla loro committenza, e perch\u00e9 caratterizzati dalla \nNon \u00e8 agevole l'attribuzione degli affreschi, nella maggior parte databili tra la fine del Trecento e i primi decenni del Quattrocento, a singole personalit\u00e0 artistiche quali il \"Maestro del 1388\", il \"Maestro della Vita di Cristo\", il \"Maestro delle Nozze Mistiche\", il \"Maestro della Deposizione\", mentre \u00e8 attendibile la presenza di botteghe artigiane, fortemente radicate nel territorio, che interpretavano e applicavano i desideri della committenza."}
{"id": "650196", "revid": "287204", "url": "https://it.wikipedia.org/wiki?curid=650196", "title": "Palazzo Spartaco Conti", "text": "Il Palazzo Spartaco Conti, intitolato ad un politico antifascista e sindaco della citt\u00e0 dal 1946 al 1956, si trova nel centro storico di Campi Bisenzio, accanto alla pieve di Santo Stefano. \nStoria e descrizione.\nL'elegante edificio, recentemente restaurato, conserva diversi stemmi (copie; gli originali sono stati ricollocati nel Palazzo Comunale) dei vari podest\u00e0 che vi soggiornarono, tra i quali Francesco Ferrucci (Podest\u00e0 di Campi nel 1523) ed \u00e8 sormontato da un orologio a vela con una piccola campana, rimesso in funzione da qualche anno. Fino al 1939 il palazzo ospitava anche un \"affresco\" trecentesco, anch'esso poi spostato nel nuovo municipio.\nDi origine trecentesca, il palazzo nacque come sede del Podest\u00e0 e fu poi anche sede di un ospedale, smantellato nel XVIII secolo ed infine del municipio. Nel 1939, essendo divenuto troppo piccolo il palazzo per ospitare gli uffici comunali ed andato fallito un tentativo di ingrandimento (il Pievano si rifiut\u00f2 di vendere il chiostro della Pieve) fu stabilito il trasferimento del municipio nel Palazzo Benini, che fino a pochi anni prima aveva ospitato le scuole comunali.\nIl palazzo fu allora ceduto alla Giovent\u00f9 italiana del littorio; nel dopoguerra fu sede della Democrazia Cristiana locale e di una farmacia. Dal 1977 al 1998 fu sede della Biblioteca Comunale; oggi ospita alcuni uffici municipali."}
{"id": "650199", "revid": "484362", "url": "https://it.wikipedia.org/wiki?curid=650199", "title": "Spiga", "text": "La spiga \u00e8 una infiorescenza formata da numerosi fiori sessili (privi di peduncolo) inseriti su un rachide centrale.\nDiffusione e tipologie.\nLa spiga \u00e8 una struttura anatomica tipica delle Poaceae, ma non esclusiva di questa famiglia.\nLa spiga di spighe \u00e8 invece un'infiorescenza composta costituita da un rachide centrale sul quale sono inserite spighe semplici. Un classico esempio \u00e8 la spiga di frumento. Tali spighe semplici sono dette \"spighette\"."}
{"id": "650202", "revid": "21880", "url": "https://it.wikipedia.org/wiki?curid=650202", "title": "Quinoa", "text": ""}
{"id": "650205", "revid": "1705737", "url": "https://it.wikipedia.org/wiki?curid=650205", "title": "Regni dell'antica Irlanda", "text": "I regni e le trib\u00f9 pi\u00f9 antichi in Irlanda di cui si ha notizia sono menzionati nella \"Geografia\" di Tolomeo, scritta nel II secolo. Tolomeo menziona i Vennicni, i Robogdi, gli Erdini, i Magnati, gli Autini, i Gangani, i Vellabori, i Darini, i Volunti, gli Eblani, i Cauci, i Menapi, i Coriondi e i Briganti.\nLa pseudostoria medievale fornisce una suddivisione ideale dei regni: \"Ulaid\" (Ulster) nel nord, \"C\u00f3iced Ol nEchmacht\" (Connacht) nell'ovest, \"Mumha\" o \"Mhumhain\" (Munster) nel sud, e \"Laighin\" (Leinster) ad est. Tutti circondavano il regno centrale di M\u00edde (il cui nome \u00e8 oggi sopravvissuto nelle contee di Meath e Westmeath). Ciascuno aveva il proprio sovrano, sotto il dominio del re supremo d'Irlanda, che regnava da Tara, nel M\u00edde.\nIn epoca storica M\u00edde scomparve come provincia. Gli altri rimasero, contenendo al loro interno un ampio numero di \"tuatha\" o sub-regni, in una situazione di continua instabilit\u00e0. Dalle fonti storiche sono:"}
{"id": "650213", "revid": "1573940", "url": "https://it.wikipedia.org/wiki?curid=650213", "title": "Herpestes javanicus", "text": "La mangusta di Giava (Herpestes javanicus ) \u00e8 un carnivoro della famiglia degli Erpestidi originario del Sud-est asiatico. Fino a non molto tempo fa era raggruppata con la mangusta minore indiana in un'unica specie, ma gli studi molecolari hanno dimostrato che i due taxa costituiscono in effetti due specie separate. \u00c8 da aggiungere che la maggior parte delle informazioni in nostro possesso su questa specie, in particolare quelle ricavate da studi sulle popolazioni introdotte, sono da attribuire proprio alla mangusta minore indiana.\nDescrizione.\nI maschi di mangusta di Giava presentano una lunghezza testa-corpo di 36-42 cm e hanno una coda lunga 27,5-31,5 cm (valore pari al 70-75% della lunghezza testa-corpo); pesano 875-1800 g. Le femmine presentano una lunghezza testa-corpo di 32-36 cm e hanno una coda lunga 25-26,5 cm (valore pari al 70-75% della lunghezza testa-corpo); pesano 530-840 g. I singoli peli, che se esaminati presentano anulature di colore marrone scuro e camoscio chiaro, conferiscono al mantello una colorazione generale variabile tra il giallastro brizzolato e il bruno-oliva; la specie presenta una tinta arancio-rossastra, particolarmente evidente attorno alla testa. La coda \u00e8 moderatamente lunga.\nDistribuzione e habitat.\nLa mangusta di Giava \u00e8 diffusa in tutta la regione continentale del Sud-est asiatico, nel sud della Cina, nella parte settentrionale dell'isola di Sumatra e a Giava.\nBiologia.\nLa mangusta di Giava \u00e8 attiva sia di giorno che di notte. Vive prevalentemente nelle zone erbose e nelle aree ricoperte da boscaglia; evita le fitte foreste sempreverdi. Si nutre di roditori e di molti altri piccoli vertebrati, compresi uccelli, rettili e rane, nonch\u00e9 granchi e grossi insetti.\nTassonomia.\nNe vengono riconosciute nove sottospecie:\nStato di conservazione.\nLa mangusta di Giava \u00e8 considerata come specie \u00aba rischio minimo\u00bb (\"Least Concern\") dalla IUCN, in quanto \u00e8 ancora piuttosto comune in tutto il suo areale."}
{"id": "650221", "revid": "125616403", "url": "https://it.wikipedia.org/wiki?curid=650221", "title": "Repubblica parlamentare", "text": "La repubblica parlamentare \u00e8 una forma di governo in cui la rappresentanza democratica della volont\u00e0 popolare \u00e8 affidata, tramite elezioni politiche, al parlamento, che, in quanto tale, elegge in modi diversi sia il governo che il presidente della repubblica.\nDescrizione.\nOrgani e funzioni.\nIl presidente della repubblica ha una funzione di garanzia verso le parti politiche e di rappresentanza dell'unit\u00e0 nazionale, perci\u00f2 usualmente non ha forti poteri di influenza politica sulle istituzioni. Il parlamento si rapporta con il governo tramite il voto di fiducia: in questo modo esso ha perennemente il controllo sugli atti dell'esecutivo con possibilit\u00e0 di revocarlo e nominarne un altro. Il giudizio sull'operato di una certa maggioranza parlamentare e del suo governo viene quindi espresso dai cittadini solo tramite il rinnovo dell'assemblea legislativa, diversamente da quanto avviene nelle repubbliche presidenziali. Tale forma di governo \u00e8 quella dominante in Europa. Vi sono anche repubbliche parlamentari in cui il presidente \u00e8 eletto direttamente a suffragio universale. I vantaggi di questo sistema di governo sono:\nGli svantaggi sono:\nUn esempio di repubblica parlamentare: l'Italia.\nL'Italia \u00e8 un esempio di repubblica parlamentare. Per la Corte costituzionale, \"in una forma di governo parlamentare, ogni sistema elettorale, se pure deve favorire la formazione di un governo stabile, non pu\u00f2 che esser primariamente destinato ad assicurare il valore costituzionale della rappresentativit\u00e0\" (sentenza n. 35 del 2017). Il Parlamento italiano \u00e8 diviso in Camera dei deputati e Senato della Repubblica e viene eletto ogni cinque anni dai cittadini. Esso detiene il potere di nomina del Presidente della Repubblica e di concessione o revoca della fiducia al Governo.\nIl Presidente della Repubblica viene eletto ogni sette anni dal Parlamento in seduta comune, integrato dai delegati regionali dei rispettivi Consigli (tre per ogni Regione italiana ad eccezione della Valle d'Aosta, che ne ha uno solo), tramite voto segreto e con la maggioranza qualificata (due terzi dell'assemblea) o con la maggioranza assoluta dalla quarta votazione in poi (cio\u00e8 con il voto favorevole della met\u00e0 pi\u00f9 uno degli aventi diritto). Egli ha il potere di sciogliere le camere e di nominare il Governo, ma non pu\u00f2 essere sfiduciato dal Parlamento, anche se in seguito a gravi violazioni della Costituzione pu\u00f2 essere messo in stato d'accusa dalle Camere per alto tradimento. La sua eventuale destituzione, per\u00f2, deve essere decisa dalla Corte costituzionale.\nIl Governo \u00e8 composto dal Presidente del Consiglio dei ministri e dai vari ministri che variano nel numero in base alle decisioni dei governi; una volta nominato dal Presidente della Repubblica, esso deve presentarsi alle Camere per chiedere la fiducia. Una mozione di sfiducia pu\u00f2 essere presentata in qualsiasi momento da un decimo dei componenti di una camera e, nel caso il Governo sia sfiduciato, il Presidente della Repubblica pu\u00f2 nominarne un altro o, se non riesce a trovare nessuna coesione tra i partiti per formare una nuova maggioranza di Governo, firma il decreto di scioglimento anticipato delle due Camere, sancendo il ritorno del paese alle elezioni. Come si pu\u00f2 dedurre, la vita politica dei governi italiani \u00e8 sempre stata molto legata a quella del Parlamento. Il profilo di garanzia del Presidente e il potere del Parlamento sull'intero governo hanno reso i governi italiani suscettibili alle maggioranze parlamentari."}
{"id": "650222", "revid": "133248", "url": "https://it.wikipedia.org/wiki?curid=650222", "title": "Profezie e realt\u00e0 del nostro secolo", "text": ""}
{"id": "650231", "revid": "834", "url": "https://it.wikipedia.org/wiki?curid=650231", "title": "Repubblica Italiana", "text": ""}
{"id": "650232", "revid": "2250", "url": "https://it.wikipedia.org/wiki?curid=650232", "title": "Poesia ed errore 1937-1957", "text": ""}
{"id": "650233", "revid": "2074539", "url": "https://it.wikipedia.org/wiki?curid=650233", "title": "Europa", "text": "LEuropa () \u00e8 una regione geografica del mondo, comunemente considerata un continente in base a fattori storico-culturali e geopolitici, l'unico situato interamente nell'emisfero settentrionale. Costituisce l'estremit\u00e0 occidentale del supercontinente Eurasia, o anche una delle tre parti (la nord-occidentale) del supercontinente Eurafrasia, detto il \"Continente Antico\".\n\u00c8 stata la culla della civilt\u00e0 occidentale, assieme al Medio Oriente. La storia e la cultura europea hanno influenzato notevolmente quelle degli altri continenti, verso i quali, a partire dal XVI secolo, sono state frequenti e massicce le migrazioni, specialmente in America e in Oceania, dove le popolazioni di origine europea sono diventate numericamente maggioritarie rispetto alle popolazioni locali.\nEtimologia.\nNella mitologia greca, Europa era la figlia di Agenore re di Tiro, antica citt\u00e0 fenicia nell'area mediterraneo-mediorientale. Zeus, innamoratosi di lei, decise di rapirla e si trasform\u00f2 in uno splendido toro bianco. Mentre coglieva i fiori in riva al mare, Europa vide il toro che le si avvicinava. Era un po' spaventata ma il toro si sdrai\u00f2 ai suoi piedi ed Europa si tranquillizz\u00f2. Vedendo che si lasciava accarezzare Europa sal\u00ec sulla groppa del toro che si gett\u00f2 in mare e la condusse fino a Creta. Zeus si ritrasform\u00f2 in dio e le rivel\u00f2 il suo amore. Ebbero tre figli: Minosse, Sarpedonte e Radamanto.\nMinosse divenne re di Creta e diede vita alla civilt\u00e0 cretese. Il nome Europa, da quel momento, indic\u00f2 le terre poste a nord del Mar Mediterraneo.\nQuale termine geografico indicava, in epoca greca antica, una terra a nord del Mediterraneo della quale non si conoscevano con esattezza i confini settentrionali. \nSe si accetta l'etimologia proposta di \"ampio sguardo/volto\" (dagli elementi / \"eurus\", col significato di \"largo, ampio\" e \u1f64\u03c8 / \u1f60\u03c0- / \u1f40\u03c0\u03c4-/ \"\u014dps / \u014dp- / opt-\" col significato di \"occhio, viso, volto\") il nome \"Europa\" potrebbe aver indicato in origine una regione pianeggiante dell'Egeo settentrionale, in contrapposizione al montuoso Peloponneso, per poi successivamente allargarsi a comprendere tutte le terre a nord del Mediterraneo contrapposte ad Asia e Libia.\nNella ricostruzione del geografo Ecateo di Mileto (m. 480 a.C.) e di Anassimandro la Terra comprendeva due continenti divisi dal Mediterraneo, centro del mondo: da una parte l'Europa confinata a nord dalle sconosciute regioni iperboree; dall'altra l'Asia, nella quale erano compresi anche l'Egitto e la Libia. \nFilippo il macedone, il padre di Alessandro Magno si defin\u00ec primo re d'Europa, un'Europa che andava dall'Adriatico al Danubio. Se per Teopompo \"[...]Filippo[...]deve regnare su tutta l'Europa\", per Alessandro l'Europa diventa un'appendice dell'Asia. \nPer Strabone l'Europa di Teopompo \u00e8 definita dai due mari Adriatico e Ponto: \"essa si trova a meridione dell'Istro ed \u00e8 circondata dal mare. Inizia nella parte pi\u00f9 interna dell'Adriatico e si estende [...] fin quello pontico\". Ancora, Livio racconta che Filippo \"era stato preso dalla smania di salire fino alla vetta del monte Emo, credendo alla comune diceria che da essa il panorama si slargasse dal Ponto all'Adriatico, dal Danubio alle Alpi\": \u00e8 lo stesso monte che salir\u00e0 Filippo V cento anni dopo la morte del grande Filippo, dal quale osserv\u00f2 l'ideale orizzonte delle sue conquiste.\nIn epoca romana, i termini \"Europa\" ed \"europei\" sono citati raramente dagli autori latini: la prima testimonianza scritta di una ripresa del termine greco risale alla fine del VI secolo: l'abate irlandese San Colombano, futuro fondatore dell'abbazia di Bobbio, lo cit\u00f2 (\"tutius Europae\") in una delle lettere al papa Gregorio Magno .\nAnche il monaco Isidoro Pacensis us\u00f2 il termine per indicare i soldati che sotto la guida di Carlo Martello avevano combattuto a Poitiers (\"prospiciunt Europenses Arabum tentoria, nescientes cuncta esse pervacua\"). La battaglia aveva assunto infatti un grande valore simbolico: l'Occidente cristiano era idealmente rappresentato dall'Europa, che aveva fermato l'espansione araba. Isidoro aveva quindi usato l'aggettivo \"europeo\" per attribuire un'identit\u00e0 collettiva ai guerrieri che avevano fermato gli invasori musulmani.\nIl termine Europa indica una concreta e nuova realt\u00e0 politica con l'impero di Carlo Magno, una nuova entit\u00e0, nata all'inizio del IX secolo, dopo un trentennio di guerre contro Longobardi, Avari, Sassoni e Slavi, nella quale convergono la potenza dei popoli germanici, ci\u00f2 che sopravvisse di Roma, dei Celti e di tutti i popoli precedenti fino al paleolitico pi\u00f9 l'autorit\u00e0 spirituale del sommo pontefice. Carlo, un giovane condottiero franco, fonda un grande Impero che comprende la gran parte dell'Europa occidentale, adotta il latino come lingua scritta ufficiale, usa una sola moneta e professa una sola religione.\nVecchio continente.\nDopo l'arrivo di Cristoforo Colombo in America, l'Europa \u00e8 detta a volte anche \"Vecchio continente\", in contrapposizione al nuovo continente, ossia l'America. Il termine \"Vecchio continente\", per\u00f2, \u00e8 anche sinonimo dell'espressione \"Continente antico\", che comprende anche l'Asia e l'Africa. Solo dal contesto si pu\u00f2 capire a quale zona geografica ci si riferisca.\nStoria.\nPreistoria.\nIl passaggio al neolitico (Rivoluzione neolitica) si sarebbe verificato in Europa dal 7000 a.C. Il processo inizi\u00f2 dal Medio Oriente, arriv\u00f2 poi in Grecia e, risalendo il corso del Danubio, invest\u00ec i Balcani e quindi l'Europa centrale. Questo percorso \u00e8 suggerito dalla diffusione delle varie forme di ceramica (incisioni decorative lineari o punzonate, vasellame di forma standard o introduzione di boccali e coppe imbutiformi).\nSuccessivamente, dal 5000 a.C. si sarebbe verificata l'invasione degli Indoeuropei, che interess\u00f2 inizialmente la regione a nord del Mar Nero. Queste popolazioni erano dedite principalmente all'allevamento di bovini e alla pastorizia, conosceva l'uso del carro trainato da buoi e parlavano la lingua proto-indoeuropea, antenata delle moderne lingue europee. La popolazione era divisa in tre classi sociali: guerrieri, sacerdoti e lavoratori; la struttura sociale era gerarchica e patriarcale, con a capo la figura del re. Era praticata l'inumazione dei defunti in tumuli, con corredi funerari che ne riflettevano la posizione sociale. La mitologia indoeuropea era influenzata dal politeismo e dall'attivit\u00e0 bellica, ed era trasmessa da cantori di poemi epici.\nL'introduzione di elementi indoeuropei nell'Europa centrale si osserva dal 3000 a.C. ed \u00e8 contraddistinta da sepolture a tumuli, in cui i corredi funerari comprendevano asce da guerra e vasellame lavorato con decorazioni a corda. L'espansione indoeuropea in Europa occidentale vide la fusione con la popolazione stanziale preesistente, che produceva vasellame di forma globulare (anfore). Dall'Europa orientale, gli Indoeuropei avrebbero anche introdotto la metallurgia del rame e successivamente del bronzo, e l'uso del cavallo. Dopo l'invasione indoeuropea, in Europa occidentale si svilupparono i Protocelti; in Europa centrale e orientale nacquero invece i popoli proto-Germani e balto-slavi.\nEvo antico.\nNel 1600 a.C. in Grecia essi diedero vita a citt\u00e0-stato organizzate attorno a un centro politico-religioso dell'acropoli, la civilt\u00e0 micenea, le cui vicende sono cantate dai poemi omerici. \nA seguito dell'invasione dei Popoli del Mare nelle coste mediterranee nel 1200 a.C. vi fu una decadenza delle citt\u00e0-stato.\nIn questo periodo anche in Europa continentale riemersero le religioni pre-indoeuropee, con la pratica dell'incenerazione dei defunti e loro conservazione in urne, come nella cultura villanoviana dell'Italia settentrionale.\nTrascorso il Medioevo ellenico seguito alle invasioni dei Popoli del mare, si ebbe una ripresa dei commerci tra le citt\u00e0 della Grecia e dell'Anatolia attraverso l'Egeo, e la nascita delle poleis, non pi\u00f9 basate sulla monarchia e l'acropoli, bens\u00ec sulla democrazia e l'agora, che diffusero le loro colonie anche nella Magna Grecia in competizione con i Fenici, mentre nell'Italia centrale fiorirono la civilt\u00e0 etrusca e quella romana. \nL'unificazione politica e culturale del continente europeo fu dovuta all'espansione dell'Impero romano su tutta l'Europa mediterranea, con la diffusione della lingua latina e del diritto romano fino al limes renano e danubiano, e la diffusione della cultura greca in campo artistico e filosofico. A partire dall'imperatore Costantino, a queste due fonti si un\u00ec anche l'influenza della religione cristiana e, tramite essa, della tradizione giudaica.\nMedioevo.\nA seguito dell'invasione di popoli indoeuropei quali Germani, Slavi e Unni, l'impero romano ebbe una fase di crisi, che port\u00f2 alla caduta dell'Impero romano d'Occidente e al pesante ridimensionamento di quello d'Oriente, che fu ridotto alla sola Grecia e Anatolia. Questo periodo, caratterizzato dalla difficile integrazione tra la civilt\u00e0 europea classica (greco-romana e giudaico-cristiana) e gli usi \"barbari\" dei nuovi invasori, fu indicato dagli storici moderni come Medioevo.\nNacquero comunit\u00e0 monastiche come quelle colombaniane e benedettine, che si prefissero il compito di salvaguardare la cultura europea classica e cristiana, nonch\u00e9 di reinterpretarla creativamente attraverso l'evangelizzazione dei regni romano-barbarici sorti sulle rovine dell'impero romano. Grazie a ci\u00f2 fu possibile la rinascenza carolingia con la ricostituzione dell'impero romano d'occidente come Sacro Romano Impero e l'attribuzione al vescovo di Roma del ruolo primaziale nella guida dei cristiani.\nInoltre con l'appoggio del Papato alcuni liberi comuni d'Italia, le repubbliche marinare, riportarono nell'XI secolo di nuovo in Europa il ruolo egemone nei commerci nel Mediterraneo, perso dall'impero romano nel VII secolo a seguito dell'espansione araba. \nLe repubbliche marinare furono anche un motore della Reconquista europea di alcune terre sottratte dagli Arabi nella loro espansione, sia in occidente (penisola iberica) che in oriente (soccorso contro i Turchi all'impero bizantino). Attraverso i rapporti con gli Arabi, vi fu una riscoperta dell'aristotelismo e un'attenzione maggiore allo studio del mondo della natura, favorita anche dalla nascita di un ceto borghese di mercanti e artigiani interessato all'acquisizione di un sapere tecnico-pratico che \u00e8 all'origine del progresso della civilt\u00e0 europea. La crisi del XIV secolo, fenomeno di ampia portata, caratterizz\u00f2 la storia europea per vari decenni.\nEvo moderno.\nLa diffusione dei viaggi dei mercanti verso ogni parte del mondo conosciuto, e la nascita di liberi comuni guidati da valori borghesi, caus\u00f2 la messa in discussione dei valori tradizionali religiosi con l'umanesimo rendendo pi\u00f9 forti le voci per una riforma della Chiesa e del Papato, e causando anche la formazione delle monarchie nazionali in Francia, Spagna e Inghilterra, non pi\u00f9 sottoposte all'imperatore quale unico sovrano europeo.\nIn Italia invece i liberi comuni furono assoggettati da un certo numero di signori, la cui competizione si avvaleva anche degli artisti, che attraverso le loro opere manifestassero la prosperit\u00e0 di ciascuna signoria. Questo periodo fu noto in Italia come Rinascimento ed ebbe il suo epicentro nella Firenze di Lorenzo il Magnifico, che tuttavia non riusc\u00ec a imporsi come centro egemone unificatore.\nLa competizione tra le nuove monarchie nazionali per l'egemonia europea e nei commerci con il ricco Oriente, di nuovo ostacolata dall'interposizione dell'Impero ottomano lungo la via della Seta, caus\u00f2 anche l'inizio di un periodo di esplorazioni geografiche, nuove scoperte e apertura di nuove rotte commerciali.\nNel XV secolo il Portogallo e la Spagna aprirono le rotte atlantiche, presto imitati da Paesi Bassi, Gran Bretagna e Francia. Queste Nazioni costruirono vasti imperi coloniali lungo le coste di tutti i continenti. Alla ribellione all'autorit\u00e0 papale dei riformatori religiosi umanisti, segu\u00ec presto la ribellione dei Protestanti anche all'autorit\u00e0 regale con l'affermazione della democrazia in Inghilterra nel 1689.\nEvo contemporaneo.\nNel XVIII secolo, nella colonia britannica d'oltremare degli Stati Uniti d'America, scoppi\u00f2 la Rivoluzione americana presto seguita dalla Rivoluzione francese, esportata in tutta Europa con le guerre napoleoniche e le societ\u00e0 segrete. Ci\u00f2 port\u00f2 al completamento del processo di nascita degli Stati nazionali ad opera della Prussia che unific\u00f2 la Germania e della Savoia che unific\u00f2 l'Italia. Culturalmente in questo periodo il sentimento nazionale si affianca alla fede religiosa e l'ideologia dominante \u00e8 il Romanticismo, di ispirazione hegeliana.\nFu comunque un periodo di tensioni sociali caratterizzato dall'industrializzazione, dai moti rivoluzionari del 1848 e dalle politiche espansionistiche dei maggiori stati europei, tenuti in un precario stato di pace durante la fine del secolo dal cancelliere tedesco Otto von Bismarck grazie ad alleanze che divisero in due il continente. Nella seconda met\u00e0 del XIX secolo gli stati Europei stabilirono un dominio tecnologico, culturale, politico ed economico sul resto del mondo, conquistando o riducendo in colonie enormi estensioni territoriali negli altri continenti. Il periodo del Grande gioco fu in Europa ricordato come belle \u00c9poque per la classe borghese al potere, ma ci\u00f2 port\u00f2 anche alla luce le contraddizioni insite nel sistema economico capitalistico, lucidamente analizzate da Karl Marx e Friedrich Engels gettando le basi del socialismo scientifico.\nNel 1914 tali tensioni sfociarono nella prima guerra mondiale che si concluse nel 1918 con la sconfitta degli Imperi continentali tedesco e austro-ungarico e la vittoria dell'intesa, cio\u00e8 Regno Unito, Francia, Regno d'Italia e Stati Uniti d'America, nonch\u00e9 della neonata Unione sovietica socialista, succeduta all'impero russo.\nLe tensioni sociali e quelle fra gli stati europei crebbero nuovamente, soprattutto in Germania, paese gravato dalle pesanti sanzioni post-belliche imposte dagli alleati su espressa richiesta della Francia, e sfociarono nella seconda guerra mondiale, la quale fu principalmente provocata dall'aggressiva politica revanscistica messa in atto dalla Germania nazista e successivamente dall'Italia fascista, appoggiate in Asia dall'Impero giapponese.\nLe due guerre spezzarono l'egemonia del Continente sul resto del pianeta lasciando il posto di leader mondiali agli Stati Uniti e all'Unione Sovietica.\nDal 1945 al 1991 l'Europa si ritrov\u00f2 attraversata dalla cosiddetta cortina di ferro, ovvero la linea di confine fra il blocco occidentale-capitalista e quello orientale-comunista, situazione finita con la dissoluzione dell'Unione Sovietica e che al momento \u00e8 ancora in fase di assestamento, con la creazione dell'Unione europea, il problema dei rapporti con il mondo arabo nel bacino del Mediterraneo e del confronto con il ruolo primario assunto dagli U.S.A. nel nuovo scacchiere internazionale. Il fenomeno della globalizzazione \u00e8 un ulteriore stimolo al processo di unificazione europea, come ha sottolineato Romano Prodi: \"L'Europa si trova in una condizione simile a quella dell'Italia del Rinascimento, che era prima in tutto: nell'economia, nell'arte, nella cultura, nella strategia militare. Poi \u00e8 arrivata la prima globalizzazione (la scoperta dell'America), non ha saputo unirsi ed \u00e8 sparita dalla carta geografica. Oggi di fronte alla seconda globalizzazione, l'Europa rischia di fare la stessa fine\".\nGeografia.\nL'Europa comprende una parte continentale e una parte peninsulare, separate dall'istmo ponto-baltico (mar Nero-mar Baltico). \u00c8 uno dei continenti pi\u00f9 piccoli: la sua superficie si estende per soli , estensione poco superiore a quella dell'Oceania, il continente pi\u00f9 piccolo della Terra; nello stesso tempo, il continente europeo \u00e8 il secondo per densit\u00e0 di popolazione; il fatto si spiega notando che la stragrande maggioranza dei territori europei gode di clima temperato; un altro fattore che favorisce il popolamento \u00e8 l'assenza di zone inabitabili come deserti o calotte glaciali, caratteristica unica tra tutti i continenti. Con i suoi abitanti risulta invece al quarto posto.\nIl confine naturale d'Europa \u00e8 in gran parte costituito da mare: essa \u00e8 delimitata a nord dal mar Glaciale Artico, ad ovest dall'oceano Atlantico e a sud dal mar Mediterraneo e dal mar Nero. Ad est, invece, il concetto di Europa sfuma gradatamente nell'Asia ed \u00e8 definito solo attraverso linee convenzionali, molte delle quali ricadenti in territorio russo e nel Caucaso.\nConfini naturali.\nAd est l'Europa confina con l'Asia. Il confine tra i due continenti \u00e8 convenzionale e ricade quasi completamente in Russia.\nLa linea di demarcazione parte dal Mar Glaciale Artico, segue poi il margine orientale dei monti Urali, prosegue lungo il corso del fiume Ural, la costa nord-occidentale del mar Caspio, la depressione del Kuma-Many\u010d e arriva infine alla foce del fiume Don, nel Mar d'Azov.\nIn linea di massima, questa linea di demarcazione \u00e8 quella definita ufficialmente fin dal 1730 dalla zarina di Russia Anna I, sulla base dei lavori geografici del tedesco Philip Johan von Strahlenberg, appositamente incaricato del problema. Il suo parere fu poi convalidato dagli eminenti geografi Peter Simon Pallas e da Carl Ritter e, con alcuni aggiustamenti, dalla Societ\u00e0 Geografica Sovietica.\nL'unica differenza tra la linea convenzionale di Philip Johan Von Strahlenberg e quella comunemente seguita riguarda il tratto tra gli Urali e il mar Caspio: il geografo tedesco, in quest'area, faceva coincidere il confine euro-asiatico con il fiume Emba e non con il fiume Ural come generalmente si fa oggi.\nSe questa \u00e8 la convenzione sulla quale la maggior parte degli autori si trova d'accordo, si deve tuttavia segnalare che molti autori anglosassoni e non solo, nel tratto tra il Mar Caspio e il Mar Nero considerano confine euroasiatico lo spartiacque del Caucaso, e non la depressione del Kuma-Many\u010d.\nL'Enciclopedia Treccani, argomentando che \"nessun criterio fondato su elementi fisici \u00e8 soddisfacente\", e che quindi \"l'Europa pu\u00f2 essere individuata soltanto come area culturale\", avvisa che \"Dal 17\u00b0 sec. venne proposta quale confine tra Europa e Asia la catena degli Urali, soluzione ancora abitualmente seguita\" e che \"come limite rispetto all\u2019Asia centrale alcuni pongono il fiume Ural e altri il fiume Emba\". L'autore dell'articolo, nondimeno, utilizza una sua personale proposta: quella di considerare, come limite geografico tra i due continenti, una linea che va dalla foce del fiume Don a quella della Dvina Settentrionale, con una linea delimitata approssimativamente dalle citt\u00e0 russe di Rostov e Arcangelo, definendo quindi la \"regione europea\" come la sola parte pi\u00f9 prettamente peninsulare dell'Eurasia.\nLe frontiere orientali d'Europa rappresentano dunque un'eccezione nel campo dei confini continentali, non coincidendo con mari od oceani e quindi mancando di quella precisa definizione che si accompagna quasi sempre ai confini continentali. I limiti tra Europa e Asia si definiscono perci\u00f2 con criteri politici e culturali, ai quali si affiancano considerazioni di geografia fisica. Le diversit\u00e0 di opinione in merito indicano che, in Russia, i caratteri europei sfumano gradatamente verso quelli asiatici.\nIl mar Nero, il Bosforo, il mar di Marmara e i Dardanelli sono universalmente riconosciuti come confine meridionale tra Europa e Asia. Il mar Mediterraneo separa l'Europa dall'Africa. Cipro e le isole greche situate nei pressi della costa turca sono territori tradizionalmente considerati parte integrante d'Europa, anche se da un punto di vista strettamente geografico si potrebbero considerare asiatici.\nAd ovest il confine \u00e8 dato dall'Oceano Atlantico, includendo l'Islanda all'interno dell'Europa.\nIl Mar Glaciale Artico \u00e8 il limite settentrionale del continente europeo, nel quale sono incluse anche tutte le isole artiche situate tra la costa e il Polo Nord.\nCaratteristiche fisiche.\nL'Europa \u00e8 composta da un insieme di penisole connesse. La pi\u00f9 grande \u00e8 la Scandinavia, nel nord del continente. Tre altre penisole, l'iberica, l'italiana e la balcanica, si trovano invece a sud, protendendosi nel mar Mediterraneo.\nI rilievi in Europa mostrano grandi dislivelli in aree relativamente piccole. Le regioni meridionali sono prevalentemente montuose, mentre, procedendo verso nord, il terreno scende da Alpi, Pirenei e Carpazi, verso altopiani collinosi e poi le ampie e basse pianure del nord, particolarmente vaste a oriente. La zona pianeggiante \u00e8 conosciuta come la Grande Pianura Europea, e ha il suo centro nel Bassopiano germanico. Un arco montano esiste anche sulla costa nord-occidentale, comincia ad ovest con le Isole Britanniche e continua lungo l'asse montagnoso, tagliato dai fiordi, della Norvegia.\nQuesta \u00e8 una descrizione semplificata. Sotto regioni come l'Iberia e l'Italia contengono le loro proprie complesse caratteristiche, come la terraferma europea stessa, dove i rilievi contengono molti altopiani, valli dei fiumi e bacini che complicano la struttura generale. L'Islanda e le Isole Britanniche sono casi speciali. Si credeva che fossero terre a s\u00e9 nell'oceano settentrionale che viene considerato come una parte dell'Europa, mentre adesso si pensa che siano aree montagnose un tempo unite alla terraferma finch\u00e9 l'innalzamento del livello del mare non le ha tagliate fuori.\nA causa delle poche generalizzazioni che si possono fare riguardo ai rilievi dell'Europa, non \u00e8 sorprendente che tante regioni separate abbiano ospitato altrettante nazioni indipendenti durante la sua storia. La distribuzione delle risorse idriche in Europa \u00e8 irregolare. L'Europa, dopo le Americhe e l'Oceania, \u00e8 tuttavia il continente con maggiore disponibilit\u00e0 di risorse idriche in rapporto alla popolazione. Esiste un dibattito riguardante la localizzazione del centro dell'Europa.\nFlora e fauna.\nAvendo vissuto fianco a fianco con la civilt\u00e0 agricola e industriale per millenni, animali e piante europei sono profondamente segnati dalla presenza e attivit\u00e0 dell'uomo. Con l'eccezione della Scandinavia, della Russia, e delle Alpi Svizzere, si possono trovare poche aree incontaminate e selvatiche in Europa, eccetto i parchi naturali.\nLa principale vegetazione naturale che ricopre l'Europa \u00e8 la foresta. Le condizioni per la sua crescita sono molto favorevoli. A nord, la Corrente del Golfo e la Corrente del Nord Atlantico riscaldano il continente, a sud il clima \u00e8 mediterraneo, e ci sono frequenti siccit\u00e0 estive in questa regione. Le creste delle montagne hanno spesso molta influenza sulle condizioni climatiche, alcune (Alpi, Pirenei), sono orientate dall'est all'ovest e permettono al vento di portare grandi masse d'acqua dall'oceano verso l'interno. Altre sono orientate da sud a nord (Montagne Scandinave, Alpi Dinariche, Carpazi, Appennini) e siccome la pioggia cade prima dal lato delle montagne orientato verso il mare, le foreste crescono meglio da questa parte, mentre dall'altro lato, le condizioni sono molto meno favorevoli. Pochi sono i luoghi del continente sui quali nei millenni non ha pascolato il bestiame e a ci\u00f2 si aggiunge la massiccia deforestazione che ha causato danni incalcolabili all'ecosistema originario.\nUn tempo l'Europa era coperta tra l'80% e il 90% dalle foreste, che si estendevano dal Mediterraneo all'Artico. Sebbene pi\u00f9 della met\u00e0 delle foreste originarie sia scomparsa nei secoli di colonizzazione, l'Europa ha ancora pi\u00f9 di un quarto delle foreste mondiali, abeti nelle foreste della Scandinavia, vaste foreste di pini in Russia, castagno nel Caucaso, e la quercia nel Mediterraneo. Recentemente, la deforestazione si \u00e8 arrestata e sono stati piantati molti alberi. Tuttavia, spesso, le conifere sono state preferite agli originali alberi decidui per via della loro rapidit\u00e0 di crescita. Le piantagioni e le monocolture coprono oggi vaste aree di terra e ci\u00f2 lascia pochi habitat alle specie animali originarie delle foreste europee. L'estensione delle foreste originarie \u00e8 ormai ridotta al 2-3% nell'Europa occidentale e al 5-10% nella Russia europea. Il paese meno coperto da foreste \u00e8 l'Irlanda (8%), quello pi\u00f9 coperto \u00e8 la Finlandia (72%).\nNella terraferma, prevalgono le foreste decidue. Le specie pi\u00f9 importanti sono il faggio, la betulla e la quercia. Nel nord, dove cresce la taiga, la betulla \u00e8 molto comune. Nell'area mediterranea sono stati piantati un gran numero di ulivi che si adattano molto bene all'arido clima estivo. Un'altra specie comune nell'Europa Meridionale sono i cipressi. Le foreste di conifere prevalgono ad altitudini elevate, sopra il confine delle foreste, mentre nel nord della Russia e in Scandinavia, all'avvicinarsi dell'Artico, predomina la tundra. Le regioni semi-aride del mediterraneo ospitano anche piante del sottobosco. Una stretta lingua della prateria euroasiatica, la steppa, si estende dalla Russia meridionale e dall'Ucraina verso l'Ungheria nonch\u00e9, attraverso la taiga, nel nord.\nSono endemiche europee due specie di palme, la Chamaerops humilis, detta anche palma nana o di San Pietro del Mediterraneo meridionale, e la Phoenix theophrasti o dattero di Creta, dell'isola omonima.\nLa pi\u00f9 recente glaciazione e la presenza dell'uomo, hanno influenzato la distribuzione della fauna europea. In molte parti dell'Europa, predatori e grandi animali sono stati cacciati fino all'estinzione. Il mammut e l'uro si sono estinti, e oggi, lupi (carnivori) e orsi (onnivori), un tempo diffusi ovunque nel continente, sono a rischio di estinzione anche a causa della deforestazione che li ha costretti a ritirarsi sempre di pi\u00f9. Gi\u00e0 nel Medioevo l'habitat degli orsi era limitato a montagne pi\u00f9 o meno inaccessibili con sufficiente copertura boschiva. Oggi l'orso bruno vive principalmente nella penisola balcanica, nel nord e in Russia; altre regioni (Austria, Pirenei ecc.) sono ancora abitate da un numero minore di esemplari ma in queste aree la presenza \u00e8 frammentaria e gli esemplari vivono emarginati a causa della distruzione del loro habitat. Nell'estremo nord dell'Europa si pu\u00f2 trovare l'orso polare. Il lupo, il secondo pi\u00f9 grande predatore in Europa dopo l'orso bruno, si pu\u00f2 trovare principalmente nell'Europa Orientale e nei Balcani.\nAltri carnivori importanti sono la lince eurasiatica, il gatto selvatico, le volpi (specialmente la volpe rossa), gli sciacalli, le martore. Diffusi sono anche ricci, serpenti (vipere, bisce, ecc.), diversi uccelli e mammiferi, come roditori, cervi, caprioli e cinghiali. Le zone montuose sono popolate, tra gli altri, da marmotte, stambecchi e camosci. Anche le creature marine sono importanti per la flora e la fauna europee. La flora marina \u00e8 principalmente costituita da fitoplancton mentre tra le specie animali che popolano i mari europei vanno ricordati lo zooplancton, i molluschi, gli echinodermi, i crostacei, i calamari, i polpi, i pesci, i delfini e le balene. Alcuni animali, come i protei e i pipistrelli, vivono in grotte.\nStati europei.\nSuperficie, popolazione e densit\u00e0 degli Stati europei.\nL'elenco seguente include tutti gli stati che rientrano anche parzialmente in una delle varie definizioni geografiche e politiche comuni di Europa.\nRegioni dell'Europa.\nLe suddivisioni dell'Europa in regioni sono sempre convenzionali e dunque variano in base ai criteri adottati dai vari autori in base alla scelta di dare la prevalenza a fattori di geografia fisica, o economici, o storici o antropologici o politici. Le carte a fianco rappresentano quindi solo due esempi dei criteri in uso. La seconda e la terza carta dividono l'Europa in base ai punti cardinali in occidentale, orientale, settentrionale, meridionale, centrale. Esistono anche altri criteri, diversi anche nel numero e nella denominazione delle regioni.\nEuropa occidentale.\nIn senso pi\u00f9 ampio, il concetto di Europa occidentale si riferisce all'intera met\u00e0 occidentale dell'Europa, includendo dunque in essa la penisola iberica (Spagna, Portogallo, Andorra), la penisola italiana (Italia, San Marino, Citt\u00e0 del Vaticano), i paesi nordici (Norvegia, Svezia, Finlandia, Islanda, Danimarca), i paesi alpini (Svizzera, Liechtenstein, Austria), le isole Britanniche (Regno Unito e Irlanda), la Germania, la Francia, il principato di Monaco, i Paesi Bassi, il Belgio, il Lussemburgo.\nUsato in senso storico o politico (riferendosi alle divisioni della Guerra fredda), il termine pu\u00f2 includere anche la Grecia e la Turchia europea.\nSecondo il criterio pi\u00f9 ristretto rappresentato nella prima carta, l'Europa Occidentale (indicata con il colore rosso) include Gran Bretagna, Irlanda, Francia, Belgio, Paesi Bassi, Lussemburgo e Svizzera.\nSecondo il criterio adottato dall'ONU, fanno parte dell'Europa occidentale Francia, Belgio, Paesi Bassi, Lussemburgo, Germania, Austria, Svizzera (in colore celeste nella seconda carta).\nEuropa orientale.\nSecondo il criterio pi\u00f9 ampio, l'Europa orientale comprende le repubbliche europee dell'ex Unione Sovietica (Armenia, Azerbaigian, Bielorussia, Georgia, Moldavia, Russia, Ucraina, Estonia, Lettonia, Lituania, la parte europea del Kazakistan), i paesi i cui territori ricadevano dell'ex Patto di Varsavia (Polonia, Repubblica Ceca, Slovacchia, Ungheria, Bulgaria, Romania), i paesi dell'ex Jugoslavia (Bosnia-Erzegovina, Croazia, Kosovo, Macedonia del Nord, Serbia, Montenegro) e i rimanenti paesi della penisola Balcanica (Albania, Grecia e la parte europea della Turchia).\nDurante la Guerra fredda, l'espressione \"Europa orientale\" era molto usata ed era sinonimo di Blocco comunista.\nSecondo il criterio pi\u00f9 ristretto rappresentato nella prima carta l'Europa orientale (indicata con il colore arancione) include Russia, Lituania, Lettonia, Bielorussia, Ucraina, Moldavia, Romania e la parte europea del Kazakistan.\nSecondo il criterio adottato dall'ONU, nell'Europa orientale, (in colore rosa scuro nella seconda carta), sono compresi la Russia e tutti i paesi dell'ex patto di Varsavia tranne i Paesi Baltici.\nEuropa centrale.\nIl criterio di Europa centrale \u00e8 uno dei pi\u00f9 variabili, in base ai criteri adottati.\nSecondo il criterio rappresentato nella prima carta si includono nell'Europa centrale (indicata con il colore azzurro) Polonia, Repubblica Ceca, Slovacchia, Ungheria, Liechtenstein, Austria, Slovenia, Germania.\nIl criterio adottato dall'ONU non prevede la regione dell'Europa centrale.\nEuropa settentrionale.\nL'Europa settentrionale comprende i paesi nordici, ossia la Scandinavia nel suo senso pi\u00f9 ampio: Norvegia, Svezia, Finlandia, Islanda e Danimarca.\nSecondo il criterio rappresentato nella prima carta (dove \u00e8 indicata con il colore viola) anche l'Estonia \u00e8 considerata come un paese dell'Europa settentrionale, per la sua localizzazione e per i forti legami culturali con la Finlandia.\nSecondo il criterio adottato dall'ONU, l'Europa settentrionale comprende, oltre ai paesi nordici, anche i paesi baltici (Estonia, Lettonia e Lituania), Irlanda e Regno Unito (in azzurro scuro nella seconda carta).\nEuropa meridionale.\nSecondo il senso pi\u00f9 ampio, sono compresi nell'Europa meridionale tutti i territori del bacino mediterraneo; essa include quindi la penisola iberica (Spagna, Portogallo, Gibilterra e Andorra), la penisola italiana (Italia, San Marino, Citt\u00e0 del Vaticano), la penisola balcanica (Albania, Bosnia Erzegovina, Bulgaria, Croazia, Grecia, Macedonia del Nord, Serbia, Montenegro e Kosovo), Malta, la Turchia europea e l'isola di Cipro. A volte sono inclusi nell'Europa meridionale anche la Romania, il sud della Francia (con la Corsica) e il principato di Monaco.\nSecondo il criterio pi\u00f9 restrittivo rappresentato nella prima carta l'Europa meridionale (indicata con i colore verde) comprende solo gli stati delle penisole iberica, italiana e balcanica.\nSecondo il criterio adottato dall'ONU, l'Europa meridionale include gli stati delle penisole iberica, italiana e balcanica, esclusa la Bulgaria e compresa la Turchia europea (nella seconda carta in colore verde intenso).\nA cavallo tra Europa e Asia.\nAlcuni stati si estendono, oltre che in Europa, anche in Asia. I territori asiatici di questi paesi sono:\nPopolazione.\nLa popolazione dell'Europa \u00e8 di circa abitanti. Comprendendo le regioni del versante settentrionale del Caucaso, non unanimemente considerate europee, gli abitanti sono invece circa , distribuiti su . La densit\u00e0 media \u00e8 pari a circa 70,6 abitanti/km\u00b2.\nL'Europa, se da un lato \u00e8 uno dei continenti pi\u00f9 piccoli, dall'altro ha un'elevata densit\u00e0 di popolazione, seconda solo a quella dell'Asia.\nLe cause di tale concentrazione sono da ricercarsi in molteplici fattori, in primo luogo la posizione geografica: l'Europa \u00e8 infatti quasi del tutto compresa nella fascia temperata e l'80% del territorio \u00e8 utilizzabile per l'agricoltura e le attivit\u00e0 umane.\nNel corso dei secoli, il continente ha subito forti incrementi e decrementi di popolazione, legati agli avvenimenti storici. I primi dati attendibili risalgono all'era cristiana, quando si ritiene che in Europa vivessero 40 milioni di persone, concentrate sulle sponde del mar Mediterraneo. In seguito alle invasioni barbariche provenienti da oriente ci fu un forte calo dovuto alle guerre continue, alle carestie e alle epidemie. Intorno all'anno 1000, grazie alla rinascita dell'agricoltura e alla conseguente ripresa economica, la popolazione si era nuovamente assestata sulle cifre dei secoli precedenti. A partire dall'XI secolo e fino agli inizi del XIV ci fu un costante aumento: dai circa 35 milioni di abitanti nell'anno 1000, si arriv\u00f2 a 80 milioni nel 1330. Poco pi\u00f9 tardi, per\u00f2, questa crescita sub\u00ec una battuta d'arresto a causa di diverse epidemie di peste, la pi\u00f9 terribile quella del 1347, che fecero 20 milioni di vittime.\nNel Quattrocento la popolazione torn\u00f2 ad aumentare e tale tendenza continu\u00f2 ininterrottamente con la sola eccezione di una fase di stagnazione nella prima met\u00e0 del XVII secolo.\nAgli inizi del Settecento la popolazione era salita a 110-125 milioni. A permettere tale incremento era stato il forte calo del tasso di mortalit\u00e0 infantile, conseguenza a sua volta del miglioramento delle condizioni igieniche e sanitarie di gran parte della popolazione e del progresso economico conseguente alla rivoluzione industriale e alla rivoluzione agricola.\nDa quella data in poi l'incremento demografico fu continuo nonostante l'emigrazione in altri continenti in seguito al quale, gi\u00e0 nel 1800, avevano lasciato l'Europa 180 milioni di persone che divennero 390 milioni nel 1900, 500 milioni nel 1930, 540 milioni nel 1950 e 700 milioni nel 2000.\nDopo una fase di crescita zero, dal 2000 in poi in Europa \u00e8 iniziato un declino demografico causato dalla diminuzione della natalit\u00e0, caso unico al mondo in quanto tutti gli altri continenti registrano ritmi di crescita decisamente elevati.\nLingue.\nI dialetti e le lingue romanze, parlate in Europa da quasi 300 milioni di persone, sono tutte scritte usando l'alfabeto latino e dovrebbero corrispondere a quello di tutte le variet\u00e0 neolatine (dette dialetti romanzi) parlati all'interno della Rom\u00e0nia. Alcune di queste lingue per\u00f2 hanno subito nel corso del tempo delle normalizzazioni (per il lungo uso, l'opera delle Accademie e dei grammatici nonch\u00e9 il peso della tradizione letteraria) e godono di uno status di ufficialit\u00e0: il portoghese (con oltre 11 milioni di parlanti), lo spagnolo (con quasi 50 milioni di parlanti), il francese (con quasi 75 milioni di parlanti), l'italiano (con oltre 65 milioni di parlanti), il romeno (con quasi 25 milioni di parlanti) e il catalano (con quasi 10 milioni di parlanti).\nA queste possiamo aggiungere le lingue alle quali \u00e8 stato riconosciuto uno status di ufficialit\u00e0 in ambito locale, sebbene non abbiano ricevuto una normalizzazione o l'abbiano ricevuta incompleta o non unanimemente accettata dai locutori: il galiziano, il mirandese, l'occitano, il francoprovenzale o arpitano, l'aromeno, il sardo, il corso, il friulano, il ladino dolomitico, il romancio, l'asturiano, l'aragonese, il leonese, il limosino, il piccardo, il vallone, il normanno, il gallo, il ligure, il piemontese, il veneto, il lombardo, l'emiliano, il romagnolo, il napoletano, il siciliano, l'istrioto, il morlacco, l'istroromeno, il meglenoromeno e il giudeo-spagnolo. Ci sono anche dialetti che non hanno avuto alcuna normalizzazione, perch\u00e9 sono parlate da un numero molto ristretto di persone, per esempio la lingua moesorumena.\nLe lingue germaniche, parlate da oltre 300 milioni di persone, usano l'alfabeto latino, a volte leggermente modificato. L'unica lingua germanica scritta con un alfabeto diverso dal latino \u00e8 lo yiddish, che impiega l'alfabeto ebraico. Le lingue germaniche pi\u00f9 diffuse in Europa sono l'inglese (parlato da oltre 70 milioni di persone) e il tedesco (con quasi 100 milioni di locutori). Altre lingue di rilevante importanza sono il nederlandese (con oltre 23 milioni di locutori) e le lingue scandinave, soprattutto danese (con oltre 5 milioni di parlanti), norvegese (con quasi 5 milioni di parlanti) e svedese (con quasi 10 milioni di parlanti). Sono stimate, inoltre, altre 53 lingue germaniche.\nLe lingue slave sono parlate da oltre 315 milioni di persone abitanti in Europa centro-orientale e balcanica. Alcune lingue slave usano l'alfabeto latino con alcuni segni diacritici (bosniaco, ceco, croato, polacco, slovacco, sloveno), altre quello cirillico (bielorusso, bulgaro, macedone, russo, serbo, ucraino), con variazioni minime tra una lingua e l'altra.\nAltre lingue indoeuropee al di fuori dei tre gruppi principali includono le lingue baltiche (lettone e lituano), le lingue celtiche (irlandese, gaelico scozzese, mannese, gallese, cornico e bretone), greco, armeno e albanese.\nUna distinta famiglia non indoeuropea di lingue uraliche (estone, finlandese, ungherese, erza, komi, mari, mok\u0161a e udmurto) \u00e8 parlata principalmente in Estonia, Finlandia, Ungheria e parti della Russia. Le lingue turche includono l'azero, il kazako e il turco, oltre alle lingue pi\u00f9 minoritarie nell'Europa orientale e sud-orientale (gagauzo, turco, baschiro, ciuvascio, tataro di Crimea, caraciai-balcara, calmucco, nogai e tataro). Le lingue cartveliche (georgiano, mingrelio e svan) sono parlate principalmente in Georgia. Altre due famiglie linguistiche risiedono nel Caucaso settentrionale (nel quale si parlano il ceceno, l'avaro e lesgo e l'adigh\u00e9). Il maltese \u00e8 l'unica lingua semitica ufficiale all'interno dell'UE, mentre il basco \u00e8 l'unica lingua europea isolata.\nCitt\u00e0 principali e aree urbane.\nLe quattro aree urbane pi\u00f9 grandi d'Europa sono Istanbul, Mosca, Parigi e Londra, ciascuna con oltre 10 milioni di residenti, e come tali sono state descritte come megalopoli. Istanbul ha la popolazione totale pi\u00f9 alta ma trovandosi in parte in Asia rende Mosca la citt\u00e0 pi\u00f9 popolosa dell'intera Europa. In ordine di popolazione, seguono San Pietroburgo, Madrid, Berlino e Roma.\nEconomia.\nL'economia d'Europa comprende pi\u00f9 di 732 milioni di persone in 48 diversi Stati. Come in altri continenti la ricchezza degli stati in Europa varia, anche se gli stati pi\u00f9 poveri sono ben al di sopra dei pi\u00f9 poveri stati di altri continenti in termini di prodotto interno lordo e qualit\u00e0 di vita. La differenza di ricchezza in Europa pu\u00f2 essere visto grossomodo durante la guerra fredda, dove si pu\u00f2 notare il divario tra paesi come: Portogallo, Slovenia e Repubblica Ceca. Mentre gran parte degli Stati europei hanno un PIL pro capite superiore alla media del mondo e sono molto sviluppate (Liechtenstein, Lussemburgo, Principato di Monaco, Andorra, Norvegia, Svezia, Paesi Bassi, Svizzera), alcune economie europee, nonostante la loro posizione superiore alla media mondiale (tranne per la Turchia) hanno un Indice di sviluppo Umano (Armenia, Kosovo, Macedonia del Nord, Ucraina, Azerbaigian, Georgia, Bosnia-Erzegovina, Albania, Kazakistan) al di sotto dei paesi europei pi\u00f9 ricchi.\nL'Europa \u00e8 una delle zone pi\u00f9 ricche del globo: troviamo infatti grandi potenze dal punto di vista economico, quali Germania, Italia, Francia, Regno Unito, Russia e Spagna, che detengono un prodotto interno lordo nominale molto alto. L'economia europea pu\u00f2 essere geograficamente divisa in due grandi zone: quella occidentale, caratterizzata da economie fortissime e valori di sviluppo alti, e quella orientale, in cui la ricchezza decresce verso Est, pur essendovi economie caratterizzate da un forte tasso di crescita. Grazie alla sua variet\u00e0 di luoghi e di storia, l'Europa ha tutti i settori economici molto sviluppati: l'agricoltura, con il Bassopiano Sarmatico, il Bassopiano Francese, la Pianura Padana, il Bassopiano Germanico e le pianure spagnole, l'industria, con le aree di Parigi, Berlino, della Renania Settentrionale-Vestfalia, Londra, Mosca, Istanbul (in parte in territorio Asiatico), Barcellona, dell'Italia del centro-nord e molte altre, e il settore terziario, in cui, oltre alle attivit\u00e0 finanziarie, assicurative e bancarie, spicca il turismo: infatti in Europa vi sono 3 delle nazioni pi\u00f9 visitate al mondo: Italia, Spagna e Francia. Il turismo \u00e8 uno dei settori pi\u00f9 sviluppati dell'economia del continente. L'Europa \u00e8 infatti il continente che concentra le pi\u00f9 svariate e visitate attrazioni turistiche al mondo, potendo contare sui suoi millenni di storia che le hanno tramandato innumerevoli vestigia monumentali, citt\u00e0 d'arte, ma vanta anche attrazioni paesaggistiche, naturalistiche, parchi di divertimento.\nTrasporti.\nI trasporti dell'Europa sono un insieme di principali linee di mezzi di trasporto che prevedono per il movimento di oltre 700 milioni di persone e le relative merci. La geografia politica dell'Europa divide il continente in pi\u00f9 di 50 Stati sovrani e territori. Questa frammentazione, con maggiore movimento di persone a partire dalla rivoluzione industriale, ha portato ad un elevato livello di cooperazione tra i paesi europei in via di sviluppo e manutenzione di reti di trasporto. Organizzazioni sovranazionali e intergovernative, come l'Unione europea (UE), il Consiglio d'Europa e l'Organizzazione per la sicurezza e la cooperazione in Europa hanno portato allo sviluppo di norme internazionali e di accordi che permettono alle persone e alle merci di attraversare le frontiere d'Europa, in gran parte con livelli unici di libert\u00e0 e semplicit\u00e0.\nIl continente europeo \u00e8 ricco di importanti e trafficate vie di comunicazione stradali, ferroviarie e marittime. L'Europa \u00e8 stata infatti il primo continente a fare dei progressi nel campo dei trasporti, in quanto le prime ferrovie e le prime autostrade sono nate proprio nei paesi dell'Europa Occidentale. Ad oggi inoltre nel vecchio continente si trovano molti tra i pi\u00f9 importanti porti e aeroporti mondiali. Con l'istituzione dell'area Schengen, dal 1990 in 25 paesi europei oggi \u00e8 possibile viaggiare liberamente senza controlli doganali. Il trasporto di merci ha un alto livello di compatibilit\u00e0 intermodale e lo Spazio economico europeo consente la libera circolazione delle merci in 30 stati.\nCultura.\nLa cultura dell'Europa potrebbe essere meglio descritta come una serie di molteplici culture, spesso in competizione; regioni geografiche opposte l'un l'altro, ortodossia in contrapposizione al cattolicesimo al protestantesimo in contrapposizione rispetto al giudaismo al contrario di laicit\u00e0 in contrasto con l'Islam, molti hanno affermato di individuare le linee di faglie culturali in tutto il continente. Andreas Kaplan descrive Europa come un continente che \"possiede una massima diversit\u00e0 culturale in distanze geografiche minime\". Ci sono molte innovazioni culturali e movimenti, spesso in contrasto tra loro, come ad esempio proselitismo cristiano o Umanesimo. Cos\u00ec la questione della \"cultura comune\" o \"valori comuni\" \u00e8 molto pi\u00f9 complessa di quanto sembra essere.\nDopo le culture pagane di aborigeni in Europa, le fondamenta delle moderne culture europee sono state poste dai Greci, rafforzate in seguito dai Romani, stabilizzate dal cristianesimo, aggiunte dal resto d'Europa, rinnovate e modernizzate verso il XIV secolo da rinascimento, umanesimo e protestantesimo e in seguito, nel XVIII secolo, dall'illuminismo, e globalizzata dai successivi imperi europei tra il XVI e il XX secolo. Cos\u00ec la cultura europea trasformata in un fenomeno molto complesso di una pi\u00f9 ampia gamma di filosofia, l'umanesimo giudaico-cristiana e laica, modi razionali di vita e di pensiero logico sviluppata attraverso una lunga et\u00e0 di cambiamento e di formazione con gli esperimenti di illuminismo, naturalismo, romanticismo; la scienza, la democrazia, il fascismo, il comunismo, e il socialismo. A causa della sua connessione globale, la cultura europea \u00e8 cresciuta con un'urgenza di adottare, adattare e, in definitiva influenzare altre tendenze della cultura. \u00c8 un dato di fatto, quindi, a partire dalla met\u00e0 del XIX secolo con l'espansione dell'istruzione europea e la diffusione del colonialismo, la cultura europea e il modo di vita, in gran parte, si \u00e8 trasformata in \"cultura globale\", se cos\u00ec si pu\u00f2 chiamare.\nReligione.\nLa religione in Europa \u00e8 stata determinante per la grande influenza avuta su arte, cultura, filosofia e diritto. La pi\u00f9 grande religione in Europa per almeno un millennio e mezzo \u00e8 stato il cristianesimo. Una serie di paesi dell'Europa meridionale e orientale hanno maggioranze musulmane. Comunit\u00e0 minori includono l'ebraismo, il buddhismo, il sikhismo, l'induismo, soprattutto in Gran Bretagna e Francia.\nInsieme ai 555 milioni di cristiani (di cui 269 cattolici, 170 ortodossi, 80 protestanti, 30 anglicani) vivono in Europa 32 milioni di musulmani; 3,4 milioni di ebrei; 1,6 milioni di induisti; 1,5 milioni di buddisti e sikh.\nSanto Patrono.\nSecondo la fede cattolica, il Santo Patrono dell'Europa e protettore degli europei \u00e8 San Benedetto da Norcia.\nSport.\nIn Europa gli sport pi\u00f9 praticati e seguiti sono diversi. Sicuramente fra i pi\u00f9 popolari vi sono il calcio, la pallacanestro, l'automobilismo, il motociclismo, la pallavolo, il tennis.\nIl calcio rappresenta sia a livello dilettantistico che a livello professionistico lo sport europeo per eccellenza. Sono infatti famose le competizioni nazionali ed internazionali per club, come la UEFA Champions League, e per nazione, come il Campionato europeo di calcio. Per la pallacanestro sono invece famose le competizioni internazionali come l'Euroleague Basketball. Sono inoltre numerosi gli stati del vecchio continente che ospitano gran premi automobilistici e motociclistici."}
{"id": "650235", "revid": "1784938", "url": "https://it.wikipedia.org/wiki?curid=650235", "title": "Marta Russo", "text": ""}
{"id": "650238", "revid": "1259603", "url": "https://it.wikipedia.org/wiki?curid=650238", "title": "Sociobiologia", "text": "La sociobiologia \u00e8 una corrente della sociologia nata nella prima met\u00e0 degli anni settanta come diretta conseguenza della crisi del funzionalismo.\nI precursori.\nIl termine sociobiologia fu utilizzato da John P. Scott e da Charles F. Hockett nell'immediato secondo dopoguerra, per descrivere una scienza interdisciplinare collocata a met\u00e0 strada fra la biologia e la sociologia, fra le scienze della natura e quelle umanistiche.\nIn particolare la sociobiologia nasce dall'esigenza di racchiudere l'intero agire sociale entro un unico grande denominatore: una strada che, fino alla summenzionata crisi, era seguita dagli esponenti del neopositivismo o funzionalismo.\nSe, nella tensione natura-cultura, nel periodo neopositivista era quest'ultimo concetto a fungere da denominatore, con la nuova corrente la matrice \u00e8 di segno diametralmente opposto: l'agire umano e la socialit\u00e0 sarebbero totalmente riconducibili alla natura.\nNon deve stupire quindi la virata a 180\u00b0 compiuta proprio da molti funzionalisti che iniziarono ad abbracciare una teoria apparentemente opposta a quella sostenuta fino a quel momento: ci\u00f2 che non muta, infatti, \u00e8 l'esigenza di ricondurre ogni fenomeno a un unico assoluto riassuntivo. Non pi\u00f9 la produzione culturale dell'uomo, ma una serie di processi di selezione naturale.\nQuindi la sociobiologia istituisce un collegamento tra la teoria neodarwiniana evoluzionistica attuata in base alla selezione naturale, la idoneit\u00e0 del genotipo di influire sul fenotipo comportamentale, e la ottimizzazione della idoneit\u00e0 riproduttiva.\nIl punto focale dell'indagine sociobiologica \u00e8 il rapporto genotipo-fenotipo, ovverosia gene-comportamento. I sociobiologi hanno affermato che il comportamento sociale \u00e8 pur sempre un fenotipo, e perci\u00f2 \u00e8 legato alla interazione tra ambiente e genotipo. Quest'ultimo pu\u00f2 incidere a seconda dell'et\u00e0, del comportamento ricercato, del contesto.\nL'assunto dei ricercatori sociobiologi \u00e8 che, a causa del comportamento, il genotipo subisca l'incidenza della selezione naturale, quindi in base alle regole del comportamento adattivo differenziale, anche i geni relativi al nuovo tipo di comportamento, prenderanno il posto di quelli antichi, aumentando la percentuale di individui adattati ottimamente all'ambiente.\nLe posizioni fondamentali della sociobiologia sono che un singolo o un gruppo di geni influenzino il comportamento umano, allo scopo di favorirne l'adattamento; il comportamento, individuale e collettivo, rappresenta una risposta alle pressioni dell'ambiente e del genotipo; i geni producono gli elementi necessari per una ottimale riproduzione; cos\u00ec come i geni sono incessanti replicatori, anche l'uomo possiede replicatori culturali, i \"memi\", che si trasmettono da una mente all'altra.\nIntorno alla fine degli anni settanta la sociobiologia ha sviluppato vari concetti pregnanti, quali la massimizzazione dell'idoneit\u00e0 complessiva o fitness (la motivazione primaria dell'uomo che consiste nel compiere i maggiori sacrifici per assicurarsi una linea riproduttiva), l'altruismo (ridurre il successo riproduttivo aumentando il successo altrui), l'investimento parentale (costi della riproduzione), la strategia evolutivamente stabile (rendere conveniente il bilancio tra guadagni e perdite).\n1975: La \"Nuova Sintesi\".\nLa prima definizione \"ufficiale\" risale al 1975 ed \u00e8 contenuta nell'opera \"Sociobiologia: La Nuova Sintesi\", di E.O. Wilson: \"Lo studio sistematico delle basi biologiche di ogni forma di comportamento sociale\".\nEnunciazione limitata dallo stesso autore che, prudentemente, si cur\u00f2 di premettere cos\u00ec:\nLo stesso Wilson spieg\u00f2 che una gran parte della sociobiologia derivava dalla zoologia, e invitava gli scettici a non scandalizzarsi se i principi, i metodi e la terminologia applicati negli studi sugli animali (topi e mosche), erano ripresi per le applicazioni sugli esseri umani.\nE.O. Wilson chiar\u00ec che la relazione fra i geni e il comportamento sociale umano \u00e8 vincolato da tre ipotesi:\n1977: evoluzione per selezione naturale.\nNel 1977 esce \"Sociobiologia e comportamento\", di David P. Barash, opera che getta le basi per un vero e proprio neo-darwinismo: si associa la concezione sociobiologica all'etologia e al comportamentismo, al fine di dimostrare che \u00e8 il livello biologico a fungere da asse portante dell'evoluzione della societ\u00e0.\nD.P. Barash si preoccupa altres\u00ec di dettare i postulati su cui fondare tale teoria.\nMentre con Darwin e Herbert Spencer l'evoluzionismo era applicato soltanto alla biologia, con le nuove teorie il suo impatto viene esteso anche alla sfera del comportamento quotidiano."}
{"id": "650243", "revid": "1372005", "url": "https://it.wikipedia.org/wiki?curid=650243", "title": "Carl Ludwig Siegel", "text": "Siegel nasce a Berlino e qui si iscrive alla Humboldt Universit\u00e4t nel 1915 come studente in matematica, astronomia e fisica. Fra i suoi insegnanti incontra Max Planck e Ferdinand Georg Frobenius; questi induce il giovane Siegel ad abbandonare l'astronomia in favore della teoria dei numeri.\nNel 1917 si arruola nell'esercito tedesco ed interrompe gli studi. Dopo la fine della prima guerra mondiale, si iscrive all'Universit\u00e0 di Gottinga e prepara la sua tesi sotto la supervisione di Edmund Landau. Nel 1920 ottiene la \"Habilitation\" presentando una dissertazione che Jean Dieudonn\u00e9 giudicher\u00e0 una pietra miliare nella storia delle approssimazioni diofantee. Successivamente vive a Gottinga, impegnato come docente ed assistente ricercatore; molti dei suoi risultati migliori vengono pubblicati in questo periodo. Nel 1922 viene nominato professore all'Universit\u00e0 di Francoforte.\nNel 1938 ritorna a Gottinga, ma nel 1940, passando dalla Norvegia, emigra negli Stati Uniti d'America ed entra a far parte del corpo di studiosi della Princeton University, dove aveva gi\u00e0 trascorso un periodo sabbatico nel 1935. Ritorna a Gottinga solamente dopo la fine della seconda guerra mondiale, quando accetta un posto come docente nel 1951, che manterr\u00e0 fino alla pensione nel 1959.\nIl lavoro di Siegel sulla teoria dei numeri, equazione diofantea e meccanica celeste in particolare gli vale varie onorificenze; in particolare nel 1978 riceve il Premio Wolf per la matematica, uno dei pi\u00f9 prestigiosi premi del settore.\nL'opera di Siegel tocca vari aspetti della teoria analitica dei numeri; il suo teorema sulla finitezza dei punti interi delle curve, per quelle di genere maggiore di 1, riveste grande importanza storica in quanto costituisce un risultato generale di vasta portata ottenuto in un campo in quel tempo sottosviluppato. Egli ha lavorato sulle funzioni L, scoprendo il fenomeno (che si presume illusorio) del cosiddetto zero di Siegel. Il suo lavoro sulle forme quadratiche derivato dal metodo del cerchio di Hardy-Littlewood si \u00e8 rivelato molto influente nei tempi successivi per lo sviluppo delle teorie sui gruppi adelici che permettono di superare l'uso delle funzioni theta. Le forme modulari di Siegel sono riconosciute come parte di rilievo della teoria dei moduli delle variet\u00e0 abeliane. In tutti questi lavori emergono le implicazioni strutturali dei metodi analitici."}
{"id": "650251", "revid": "116415239", "url": "https://it.wikipedia.org/wiki?curid=650251", "title": "Festival internazionale del circo citt\u00e0 di Latina", "text": "Il Festival internazionale del Circo - Citt\u00e0 di Latina, conosciuto anche come \"International Circus Festival of Italy\" \u00e8 una delle pi\u00f9 importanti e seguite rassegne circensi del mondo.\nLa prima edizione si \u00e8 svolta nel 1999, mentre la pi\u00f9 recente, ventunesima, si \u00e8 svolta nel 2020. La manifestazione \u00e8 una competizione tra artisti provenienti dai cinque continenti, che si esibiscono di fronte ad una giuria tecnica internazionale formata da esperti del settore. L'evento \u00e8 inoltre ricco di eventi collaterali, quali Circus Expo e il Caff\u00e8 Letterario. Il festival si connota attualmente come una vera e propria vetrina di talenti, dove si incontrano tradizione e innovazione.\nLa manifestazione si svolge nell'area del mercato settimanale di Latina, nella terza settimana del mese di ottobre (dal gioved\u00ec al luned\u00ec). Ogni anno partecipano alla gara circa 100 artisti provenienti mediamente da 20 nazioni.\nL'evento si svolge all'interno di una grande tensostruttura, separata in spazi che accolgono il foyer, la pista, tribune, l'area mensa con le cucine e il backstage.\nAssociazione Culturale Giulio Montico.\nL'evento \u00e8 organizzato dall'Associazione Culturale Giulio Montico, con sede a Latina. Essa \u00e8 stata fondata da Giulio Montico con l'obiettivo di promuovere l'arte circense attraverso l'organizzazione del Festival Internazionale del Circo - \"Citt\u00e0 di Latina\". Nel 2012 l'evento ha modificato la sua intestazione divenendo \"International Circus Festival of Italy - Latina\", per dare un riconoscimento al profilo mondiale che l'evento ha assunto nel corso degli anni.\nLe edizioni.\nLa prima edizione del festival si svolse nel 1999, mentre l'ultima edizione si \u00e8 svolta ad ottobre 2020. Nel corso del tempo \u00e8 cambiata la durata delle singole edizioni, andando a fissarsi in cinque giorni a partire dal 2002.\nPrima edizione (1999/2000).\nLa prima edizione si svolse dal 18 dicembre 1999 (giorno del compleanno della citt\u00e0 di Latina) al 30 gennaio 2000.\nI vincitori di questa prima edizione furono la Troupe Torres (Repubblica Dominicana), con la disciplina del Filo Alto. Il premio \"Latina d'Argento\" venne vinto dalla Troupe Bilea (Romania), con le bascule acrobatiche. Il \"Latina di Bronzo\" venne vinto dalla Troupe Torres (Repubblica Dominicana) con il Globo.\nAlla prima edizione parteciparono anche numeri di acrobazia, lancio di coltelli, pony, serpenti.\nSeconda Edizione (2000/2001).\nLa seconda edizione del festival si svolse dal 23 Dicembre 2000 al 14 Gennaio 2001.\nSi legge nella rivista di questa edizione \u00ab\"Giulio Montico, girando tutta l'Europa, \u00e8 riuscito a scritturare gli artisti migliori presenti sulla scena mondiale e completare cos\u00ec il gi\u00e0 ricco cartellone di spettacoli.\"\u00bb Appare infatti molto pi\u00f9 ricco il programma di questa seconda edizione, che conta 13 numeri in gara, con sette nazionalit\u00e0 differenti.\nI vincitori furono: Latina D'Oro Troupe Cirneanu Eugen Ju (Romania, Acrobazia); Latina d'Argento ex aequo Miss Silvia Stipka (Repubblica Ceca, Antipodismo) e Miss Sandra Stipka (Repubblica Ceca, Giocoleria); Latina di Bronzo Los Baguales (Argentina, Bolas).Parteciparono inoltre: Troupe Platinum (Romania, Balletto e Giocoleria), Miss Beatrice (Germania, Cavalli), Troupe Alma (Romania, Fantasia Aerea), Duo Edgar (Francia, Passo a Due), Daniela Duro (Romania, Hula Hoop), Troupe del Globus Circus (Romania, Numero Aereo), Mister Ronald (Svizzera, Cammelli), Los Goty's (Spagna, Clown), Famiglia Splinder (Germania, Elefanti).\nL'edizione fu dedicata ai bambini e alla solidariet\u00e0; testimonianza di quest'intento fu l'adesione al \"Progetto Andrea\" con il concorso di disegno \"Il Circo in ospedale\", con lo scopo di stimolare la creativit\u00e0 del bambino e di portarlo a riflettere sulla possibilit\u00e0 di utilizzare la risata come metodo per affrontare situazioni di disagio fisico e psicologico.\nTerza Edizione (2001).\nLa terza edizione del festival si svolse dal 15 al 25 Novembre 2001.\nDal 15 al 19 novembre si svolse la competizione, mentre i giorni dal 21 al 25 novembre furono dedicati al \"Gala Stars\"\nI Vincitori furono: Lu Chenying e Zhang Junlin dalla Cina (Latina d'Oro); i Latina d'Argento furono tre: Albina (Russia, Trapezio), Duo Dosbaritov (Kazakhstan, Fasce), Villy Colombaioni (Italia, Giocoleria). Vennero assegnati tre Latina di Bronzo: Jennifer Medini (ITalia, Tessuti), Ruili Liang (Cina, Rullo), Duo Boman (Russia, Mano a Mano). \nQuarta Edizione (2002).\nLa quarta edizione del festival si svolse dal 14 al 24 Novembre 2002. Quest'edizione coincidenza con il Settantesimo Anniversario della Fondazione della Citt\u00e0 di Latina (1932-2002).\nDal 14 al 18 novembre si svolse la competizione, mentre i giorni dal 20 al 24 novembre furono dedicati al \"Gala delle Stelle\".\nNella rivista della quarta edizione, Giulio Montico scriveva \"(...) La solidariet\u00e0, l'amicizia e la gioia di far divertire gli altri, soprattutto i bambini, \u00e8 il nostro unico credo\".\nI vincitori di questa edizione furono per il Latina D'Oro: Carlo D'amico (Italia, Verticali), Latina D'Argento: Super Skok Scholl Cherevopets (Russia, Corde Acrobatiche), Latina di Bronzo: Daniel e Victor Kaloutskikh (Russia, Contorsionismo). \nPer la prima volta, venne assegnato un premio speciale dal Presidente della Repubblica Italiana. \nQuinta Edizione (2003).\nLa quinta edizione del festival si svolse dal 23 al 27 ottobre 2003. Per la prima volta, la manifestazione acquisiva una durata di 5 giorni, che manterr\u00e0 per tutte le successive edizioni.\nIl Latina D'Oro venne assegnato a due numeri: Anhui Acrobatic Troupe (Cina, Trapezio) e Anait Seyranyan (Armenia, Verticali); il Latina d'Argento venne vinto da Dmitry Prudnikov (Russia, Verticali), Acrobatic Henan Troupe (Cina, Scala Libera), Puyang Acrobatic Art School (Cina, Barra Russa); il Latina di Bronzo fu vinto da Ekaterina Choustova (Russia, Tessuti), Roman, Valery e Marina Tomanov (USA, Cinghie) e Shirly Lizzi (Italia, Giocoleria).\nLa quinta edizione ospit\u00f2 il Convegno Internazionale dal tema \"Il Circo in Europa - tra nuove estetiche e normative comuni.\"\nIl Presidente della Repubblica Italiana assegn\u00f2 un Premio Speciale e l'edizione venne patrocinata dal Presidente del Consiglio dei Ministri.\nSesta Edizione (2004).\nLa sesta edizione del festival si svolse dal 21 al 25 ottobre 2004. \nIl Latina D'Oro venne assegnato a due numeri: Hangzhou Acrobatic Troupe (Cina, Equilibrio sulle Sedie) e Il Circo di Stato della Buratiza (Russia, Contorsionismo); il Latina d'Argento venne vinto da Sergey Akimov (Russia, Tessuti), Hangzhou Acrobatic Troupe (Cina, Equilibrio su Trapezio), Hangzhou Acrobatic Troupe (Cina, Cerchi Cinesi); il Latina di Bronzo fu vinto da Suellen Roccuzzo (Italia, Contorsionismo), Victoria Shvartsman (USA, Tessuti) Acro Duo Lyapunov, Maliutin (Ucraina, Mano a Mano) e Olga Lenova con Anastasiya Korotaeva (Russia, Equilibrio)\nLa sesta edizione ospit\u00f2 il Convegno Internazionale dal tema \"European Circus Festivals - Significati e Prospettive.\"\nIl Presidente della Repubblica Italiana, ha concesso al Festival un premio speciale consistente in due medaglie d'argento.\nSettima Edizione (2005).\nLa settima edizione del festival si svolse dal 20 al 24 ottobre 2005. \nVenne presentata da Andrea Giachi insieme a Zaira Montico. Il Direttore di Pista fu Tommy Cardarelli. \nIl Latina d'Oro venne vinto dalla Shaanxi Acrobatic Troupe della Cina, con un numero di Diablo. \nIl Latina d'Argento venne assegnato tre volte: a Diana Vedyashkina (Russia) con i suoi cani, a Elayne Saravia (Messico) con un numero di contorsionismo e di nuovo alla Shaanxi Acrobatic Troupe con un numero di equilibrismo. \nVennero poi assegnati 5 Latina di Bronzo: a Jessica Gasser &amp; Yuri Kreer (Svizzera), con un numero di mano a man, alla Mongolian Contortion Studio, con un numero di contorsionismo proveniente dalla Mongolia, a Papin Kachitryan, proveniente dalla Russia, con un numero di Verticali, a Le Botrio (Belgio) per il trampolino elastico e a Ives Casu, in rappresentanza dell'Italia, con il suo numero di giocoleria. \nOttava Edizione (2006).\nL'ottava edizione del festival si svolse dal 19 al 23 ottobre 2006. \nVenne presentata da Andrea Giachi insieme a Zaira Montico. Il Direttore di Pista fu Tommy Cardarelli. \nIl Latina d'Oro venne assegnato tre volte: alla Guandong Acrobatic Troupe della Cina, con un numero di Contorsionismo, alla Troupe Isaev, dalla Russia, con il loro numero di Pattinaggio, e a Semen Krachinov (Russia), con un numero di giocoleria.\nIl Latina d'Argento venne assegnato tre volte: alla Troupe Marks (Russia) per un numero di acrobazia, a Naranguya e Baasansuren (Mongolia) con un numero di contorsionismo e ad Erik Niemen con un numero di filo. \nIl Latina di Bronzovenne assegnato due volte: al duo Avaseva e Snetkova (Russia), con un numero di mano a mano, e a Derek Coda Prin, in rappresentanza dell'Italia, con il suo numero di giocoleria. \nSemen Krachinov vinse anche il Premio della Critica da parte della Giuria Giornalistica presente all'evento.\nNona Edizione (2007).\nLa nona edizione del festival si svolse dal 18 al 22 ottobre 2007. \nVenne presentata da Andrea Giachi insieme a Viola Ranalletta. Il Direttore di Pista fu Tommy Cardarelli. \nIl Latina d'Oro venne assegnato a Dima Shine un eccellente verticalista dalla Russia. \nI due Latina d'Argento vennero assegnati alla Hebei Acrobatic Troupe (Cina) per un numero definito \"Meteore\", e a Alexandre Kulakov giocoleria dalla Russia.\nI tre Latina di Bronzo vennero assegnati alla Troupe Galea (Russia), con un numero di sostenuto aereo, a Tayron Colombaioni, in rappresentanza dell'Italia, con il suo numero di giocoleria e a Stephanie Hones, dall'Italia, con un numero di Trapezio.\nDecima Edizione (2008).\nLa decima edizione del festival si svolse dal 16 al 20 ottobre 2008. \nVenne presentata da Andrea Giachi. Il Direttore di Pista fu Tommy Cardarelli. \nQuest'edizione fu segnata dalla prematura scomparsa di Giulio Montico, che lascia la famiglia meno di due mesi prima dello svolgimento del Festival, che sar\u00e0 percorso in ogni suo momento dal ricordo fresco ed emozionante della sua presenza.\nIl Latina d'Oro venne assegnato a Cai Yong un giovane artista cinese della Shangai Circus School, con un numero di verticali. Rimane impressa la foto della sua premiazione in braccio ad Egidio Palmiri, allora Presidente di Giuria e dell'Ente Nazionale Circhi. \nAltri due Latina d'Oro vennero assegnati alla \"Troupe Khubaev\", in rappresentanza del Circo di Stato di Mosca Bolshoi, con un numero di acrobatica e alla \"Troupe Vorobiev\", sempre dalla Russia, con un numero di altalena russa.\nVennero poi assegnati tre Latina d'Argento : alla Four Men Group (Bielorussia), in rappresentanza della Firebird Productions, con un numero di acrobatica; a Maxim Popazov dalla Russia, con un numero di verticali; alla troupe \"Flying to the stars\", dall'Ucraina, con un numero di trampolino.\nI tre Latina di Bronzo vennero assegnati alla troupe Men in black (Ucraina), con un numero di acrobatica, ai Rossi Brothers, in rappresentanza dell'Italia, con un numero di verticali e trapezio, e alla troupe Little Angels, contorsionismo dalla Mongolia.\nIl Presidente della Repubblica assegn\u00f2 una Medaglia Speciale, che fu consegnata a Flavio Togni con i suoi cavalli, in rappresentanza dell'American Circus (vinse anche il Premio Speciale Giulio Montico). \nIl Premio della Critica fu assegnato a Bruno, Claudio, Enis Jr Togni. \nUndicesima Edizione (2009).\nL'undicesima edizione del festival si svolse dal 15 al 19 ottobre 2009. \nVenne presentata da Andrea Giachi. Il Direttore di Pista fu Tommy Cardarelli. \nDa questa edizione in poi la Direzione Artistica del Festival \u00e8 gestita dal figlio maggiore del compianto Giulio Montico, Fabio, ora Presidente dell'Associazione Culturale Giulio Montico.\nIl Latina d'Oro venne assegnato a due numeri: la troupe di Alexej Sarach, dalla Russia, con un numero di Pertiche e la Troupe Selnikhin, dalla Russia, con un numero di Barra Russa. \nVennero poi assegnati tre Latina d'Argento : alla Troupe Essence (Ucraina), con un numero di acrobatica; alla Troupe Ruban dalla Russia, con un numero di bascule; al trio composto da Tereshchenko, Povolia, Borshchanskaya, dall'Ucraina, con un numero di sostenuto aereo.\nI quattro Latina di Bronzo vennero assegnati al Duo Elja (Germania), con un numero di trapezio, a Pavel Voladas, in rappresentanza della Bielorussia, con un numero di barra orizzontale, alla troupe Umbrella Girls, dalla Cina, per il loro numero di antipodismo, e al Duo Valeri, dall'Ucraina, con una performance alle cinghie aeree. \nIl Presidente della Repubblica assegn\u00f2 due Medaglie Speciali, che furono consegnate a Sue Ellen Sforzi (Italia, Contorsionismo) e a Moira e Walter Jr Orfei (Italia, Mano a Mano). \nIl Premio Speciale Giulio Montico fu assegnato a Stefano Nones Orfei. \nIl Premio della Critica fu vinto dalla Troupe Ruban. \nDodicesima Edizione (2010).\nLa dodicesima edizione del festival si svolse dal 14 al 18 Ottobre 2010. \nVenne presentata da Andrea Giachi. Il Direttore di Pista fu Tommy Cardarelli. \nFu un'edizione particolarmente ricca di qualit\u00e0: furono assegnati 3 Latina d'Oro, 3 Latina d'Argento e 3 Latina di Bronzo.\nIl Latina d'Oro venne assegnato alla Corea del Nord, per la prima volta presente a Latina, rappresentata dalla Pyongyang Troupe, con uno spettacolare numero di Altalena Russa e Sostenuto Aereo; altrettanto spettacolare fu la performance della Troupe Sarmat, dalla Russia, in rappresentanza del Grande Circo di Mosca Bolshoi, con il loro numero di cosacchi. Anche la Cina vinse l'oro con la Jiangxii Acrobatic Troupe &amp; Flag Circus Troupe, che eseguirono un numero di barra russa. \nI premiLatina d'Argento andarano alla Globe of Speed (Colombia), con un il Globo della Morte, seguiti dalla China National Acrobatic Troupe balletto acrobatico dalla Cina, e il Duo Peres, composto dai fratelli Adans e Ivan dalla Spagna, con il loro famigerato mano a mano.\nI tre Latina di Bronzo vennero assegnati ancora alla Pyongyang Troupe con un numero di Giocoleria, Contorsionismo ed Equilibrio Aereo eseguito da un'artista solista, al Duo Istomini, due meravigliose sorelle contorioniste dalla Russia, e il meraviglioso Duo Viro con un incantevole numero di Cinghie eseguito da Robert e Vivien in rappresentanza dell'Ungheria.\nIl Presidente della Repubblica assegn\u00f2 due Medaglie Speciali, consegnate a Willer Nicolodi (Italia, Ventriloquo) e alla China National Acrobatic Troupe (Cina, Balletto Acrobatico). \nIl Premio Speciale Giulio Montico fu assegnato a Giordano Caveagna (Italia, Grandi Felini)\nIl Premio della Critica fu vinto dal duo compostao da Shannon Maguire e Samson Finkelstein, in rappresentanza di Canada e USA al trapezio. \nGiuria e premi.\nGli artisti in gara sono divisi in due gruppi e si esibiscono una volta al giorno di fronte ad una \u201cGiuria Tecnica Internazionale\u201d composta dai titolari o dai responsabili dei pi\u00f9 importanti circhi, agenzie di spettacolo, accademie di Circo del mondo e da esponenti di chiara fama nei diversi ambiti dello spettacolo dal vivo. I parametri che vengono tenuti in considerazione ai fini della valutazione sono: l\u2019originalit\u00e0 della performance, la coreografia, la qualit\u00e0 tecnica ed il grado di difficolt\u00e0. I premi attribuiti, salvo il caso di ex aequo, sono un \u201cLatina d\u2019Oro\u201d, due \u201cLatina d\u2019Argento\u201d e tre \u201cLatina di Bronzo\u201d. Un\u2019ulteriore Giuria internazionale, denominata \"Giuria della Critica\" e composta dai rappresentanti della comunicazione, della stampa generalista e di settore e da esponenti di chiara fama nei diversi ambiti dello spettacolo dal vivo, assegna lo speciale \"Premio della Critica\".\nTra i Premi Ufficiali, l'Associazione Culturale Giulio Montico assegna il prestigioso \"Premio Montico\", mentre il Presidente della Repubblica Italiana ha assegnato in passato due medaglie speciali, che vengono attribuite ad artisti che si siano particolarmente distinti.\nLa Giuria Tecnica Internazionale stabilisce i premi da assegnare agli artisti \u00e8 composta da rappresentanti del settore di fama rinomata, provenienti da tutto il mondo. Essa \u00e8 composta da circa dieci/dodici elementi. Nel corso del tempo hanno partecipato in questo ruolo diverse personalit\u00e0.\nSegretario della Giuria \u00e8 il Presidente Onorario dell'Associazione Culturale Giulio Montico, la signora Mirella Iuliano, gi\u00e0 moglie del compianto Giulio Montico.\nOltre ai premi ufficiali, gli ospiti convenuti possono assegnare un Premio Speciale a nome della propria organizzazione, come tributo per un artista o una formazione che hanno apprezzato particolarmente. Talvolta il Premio pu\u00f2 essere rappresentato da un contratto di lavoro, a dimostrazione di come l'evento sia una vera e propria fucina di talenti che, dopo Latina, si trovano a calcare le piste pi\u00f9 famose di tutto il Mondo.\nOrganizzazione.\nLa direzione artistica \u00e8 curata dal presidente dell'Associazione Culturale, Fabio Montico, mentre la direzione tecnica \u00e8 curata dal vice presidente dell'associazione, Fabrizio Montico. L'organizzazione logistica viene curata dall'ufficio produzione del festival, composto da professionisti di diversi settori, che prestano le loro competenze linguistico-culturali per la realizzazione dell'evento, curando i vari aspetti: amministrazione, pubbliche relazioni, logistica (viaggi, accoglienza), eventi collaterali."}
{"id": "650254", "revid": "1851848", "url": "https://it.wikipedia.org/wiki?curid=650254", "title": "Jean Brankart", "text": "Professionista dal 1952 al 1960, vinse la classifica scalatori al Giro d'Italia 1958 e due tappe al Tour de France 1955.\nCarriera.\nPassista-scalatore, mostr\u00f2 una buona attitudine nelle gare a cronometro e ci\u00f2 gli permise di essere competitivo nelle grandi corse a tappe.\nIl Tour de France fu il palcoscenico principale in proposito: nel 1954 si classific\u00f2 al nono mentre l'anno seguente fu il pi\u00f9 tenace avversario di Louison Bobet che riusc\u00ec ad arrivare in maglia gialla a Parigi per la terza volta consecutiva. Soprattutto nelle ultime tappe riusc\u00ec a mettere in difficolt\u00e0 il francese, vincendo la tappa pirenaica di Pau (dove precedette Bobet allo sprint) e soprattutto la cronometro di Tours dove inflisse al rivale oltre 2 minuti. In classifica finale chiuse con un distacco di 4'53\", ma riusc\u00ec a precedere di diversi minuti lo scalatore lussemburghese Charly Gaul, che fin\u00ec sul terzo gradino del podio. Negli anni successivi non riusc\u00ec a cogliere piazzamenti di rilievo nella \"Grande Boucle\" ad eccezione del 1959 quando si classific\u00f2 decimo.\nNel 1958 decise di prender parte al Giro d'Italia e diede del filo da torcere ad Ercole Baldini che quell'anno visse la miglior stagione della sua carriera. Brankart infatti si classific\u00f2 secondo nella cronometro di Viareggio, nella cronoscalata di San Marino e nella tappa con arrivo in salita a Bosco Chiesanuova e termin\u00f2 al secondo posto anche nella classifica generale finale, distanziato di 4'17\" da Baldini. A dimostrazione del suo buon rendimento in salita consegu\u00ec il primo posto nella classifica dei Gran Premi della Montagna dove riusc\u00ec a far meglio sia di Charly Gaul che di Federico Bahamontes.\nOltre ai grandi giri su strada vanno ricordate anche una vittoria di tappa al Grand Prix du Midi Libre, una al Giro di Svizzera ed una al Giro del Belgio mentre tra i piazzamenti meritano sicuramente menzione i terzi posti nella Liegi-Bastogne-Liegi e al Trofeo Baracchi (questi ultimi conseguiti entrambi nel 1955).\nSe la cav\u00f2 bene anche su pista, dove fu campione belga dell'inseguimento nel 1956 e nel 1959 e fu terzo al mondiale di specialit\u00e0. Chiuse la carriera nel 1960 all'et\u00e0 di 30 anni."}
{"id": "650259", "revid": "599013", "url": "https://it.wikipedia.org/wiki?curid=650259", "title": "Giuseppe Frascolla", "text": "Carriera.\nCominci\u00f2 a giocare fin dall'et\u00e0 di sedici anni. Il suo talento, subito scoperto, lo port\u00f2 alla partecipazione in molte squadre di categoria superiori fino all'Avellino (serie A1). \u00c8 una guardia.\nDal 1977 al 1980 ha militato nell'Olimpia Basket San Ferdinando, dove ha disputato due campionati di Promozione ed un campionato di serie D. Nel 1980, dopo aver giocato in squadre minori, partecip\u00f2 al campionato con la Celam Lucera rimanendovi tre anni. Nel 1983 gioc\u00f2 in serie C con la Banca Popolare Bari quindi, l'anno successivo, si trasfer\u00ec a Corato nella societ\u00e0 del posto. Nel 1986 venne acquistato dalla Libertas Lecce dove esord\u00ec in B2 e dove rimase per quattro stagioni.\nNel 1990 con il Brindisi passa in B1 risultando anche tra i primi tre marcatori del campionato.\nNel 1996 passa alla Scandone Avellino e vince il campionato di B1; gioca in maglia verde anche in Serie A2. Nel 1998 passa alla Nuova Sebastiani Basket Rieti con cui gioca due stagioni. Nel 2000 \u00e8 alla Pepsi Caserta, in Serie B1 per un biennio. Poi passa un altro biennio a Maddaloni (B2) e nel 2004 \u00e8 a Santa Maria a Vico in C1. Nel 2005 va al Graziella Sarno, sempre in C1. Nel 2006 torna ad Avellino per militare nel campionato di Serie A, trovando in rosa il figlio Flavio. Nel 2007-08 milita nel campionato di serie D con il Basket Trinitapoli.\nIl 2 agosto 2008 diventa campione europeo con la nazionale italiana over45 allenata da Alberto Bucci, e viene premiato come mvp della manifestazione. Il 19 luglio 2009 a Praga diventa campione del mondo over-45 risultando il miglior marcatore della manifestazione.\nNel 2009 \u00e8 tornato a giocare in un campionato FIP, in Promozione Campana, con la maglia della Virtus Avellino, seconda squadra della citt\u00e0, esordendo, con 36 punti, nella vittoriosa trasferta di Portici l'8 febbraio 2009 e vincendo il campionato.\nHa vinto la classifica marcatori del girone D di Promozione, chiudendo il torneo con 33,8 punti di media.\nDopo aver iniziato la stagione ancora con la My Fin Virtus Avellino, dal gennaio 2010 \u00e8 stato ingaggiato dal Basket Sant'Agnese in D. Ha chiuso la stagione portando il Sant'Agnese ai play-off e vincendo ancora una volta la classifica marcatori di Serie D con 26 punti di media ed un season high di 50.\nIl 1\u00ba ottobre 2010 \u00e8 stato messo agli atti il suo accordo con il Basket Baiano, in Serie D campana, una delle compagini storiche del movimento cestistico irpino. Dopo un'incerta prima fase, la squadra si colloca al primo posto del girone della seconda fase e vince le due serie di play-off al meglio delle tre gare per l'accesso alla C2 Regionale. Il rapporto con il Basket Baiano si interrompe di comune accordo nel dicembre 2011, complici le 13 sconfitte consecutive della squadra e le grandissime difficolt\u00e0 economiche che ne impediscono il prosieguo.\nIl 3 luglio 2011 si \u00e8 laureato campione del mondo con la nazionale Italia over 45 ai mondiali FIMBA che si sono disputati a Natal, in Brasile battendo la Russia nel remake della finale dei precedenti campionati europei (dove l'Italia Over-45 \u00e8 campione in carica).\nNel 2013 ritorna in campo disputando il Campionato di Promozione con la maglia del Roccarainola, nelle vesti di giocatore-allenatore. Frascolla resta poi anche per il torneo successivo disputando la Serie D 2014-2015, sempre nel doppio ruolo di player-coach. Dal 2015 \u00e8 il fondatore della societ\u00e0 cestistica dilettantistica \"Chicago Bulls Avellino\" di cui \u00e8 l'allenatore.\n\u00c8 uno dei pochi cestisti italiani ad aver superato quota 10.000 punti nei campionati FIP."}
{"id": "650260", "revid": "2730", "url": "https://it.wikipedia.org/wiki?curid=650260", "title": "Salamandra atra", "text": "La salamandra nera (Salamandra atra ) \u00e8 un anfibio caudato appartenente alla famiglia Salamandridae, diffuso nelle Alpi.\nDescrizione.\nAffine alla salamandra giallo-nera cui somiglia moltissimo. Di pelle scura e senza macchie, \u00e8 di mole alquanto inferiore.\nBiologia.\nPer evitare la disidratazione esce allo scoperto solo in tempo di pioggia o nebbia, e si nasconde in profondit\u00e0 nel terreno nei periodi di siccit\u00e0.\nRiproduzione.\nSecondo Schreiber, la salamandra nera si riproduce in maniera diversa dalla giallo-nera. Essa partorisce infatti figli gi\u00e0 metamorfosati, in numero di due ogni volta: infatti, anche se molte uova passano nell'ovidutto, non si sviluppa mai pi\u00f9 di un embrione per corno dell'utero (l'utero \u00e8 bifido, si sviluppa un embrione per ciascuno dei due corni), che si nutre, fino al momento della sua nascita, dei tuorli (in numero di circa venti) che rimangono sterili nell'ovidutto materno. Il piccolo non solo giunge ad una perfetta formazione nel ventre della madre, ma cresce sino ad una lunghezza di 40-44 millimetri; la coda \u00e8 spesso voltata due volte sul corpo. Le branchie somigliano a quelle della salamandra giallo-nera, ma sono pi\u00f9 grosse e misurano quasi la met\u00e0 della lunghezza totale del corpo: queste branchie scompaiono prima della nascita e nei piccoli nati si presentano come due monconi. La larva pu\u00f2 fare a meno dell'acqua e talvolta la madre, in cattivit\u00e0, depone il figlio all'asciutto. Questo modo di riprodursi non trova riscontro in nessun'altra salamandra.\nDi solito, i due piccoli che si trovano negli ovidutti crescono uguali in grossezza e forza e nascono nella stessa ora, ma pu\u00f2 anche capitare che si sviluppino in grado diverso e che uno nasca parecchi giorni o, addirittura, qualche settimana dopo l'altro. Tale differenza sembra derivare dal fatto che il primo uovo fecondato pu\u00f2 degenerare e se ne pu\u00f2 sviluppare un altro in sua vece: infatti si vedono spesso in uno stesso ovidutto due o tre uova a gradi diversi di sviluppo, mentre le altre sono gi\u00e0 compresse e schiacciate. Da ci\u00f2 risulta che tutte le uova mature in uno stesso periodo sono fecondate, ma solo due sono quelle che si sviluppano. La gravidanza \u00e8 tra le pi\u00f9 lunghe del regno animale, pu\u00f2 durare tra i due e i quattro anni.\nDistribuzione e habitat.\nAbita la zona compresa fra i 600 e i 2300 metri sul livello del mare. Nei luoghi adatti se ne pu\u00f2 trovare un gran numero di esemplari; vive in societ\u00e0 sotto i mucchi di pietre e i cespugli.\nTassonomia.\nSottospecie.\nOltre alla sottospecie nominale (\"S. a. atra\") sono note le seguenti sottospecie:"}
{"id": "650262", "revid": "281901", "url": "https://it.wikipedia.org/wiki?curid=650262", "title": "Anarhichas lupus", "text": "Anarhichas lupus, conosciuto in italiano come lupo di mare o pesce lupo o anguilla lupo, \u00e8 un pesce osseo appartenente alla famiglia degli Anarhichadidae.\nDescrizione.\nL'aspetto generale di questo pesce \u00e8 simile a quello di una grande bavosa. Il corpo \u00e8 allungato e compresso lateralmente, la testa grande e rotondeggiante, la bocca ampia con forti mascelle dotate di 10-12 denti caniniformi robusti e ben visibili che ogni anno vengono cambiati. Le pettorali sono larghe, adatte ad ancorare il pesce sul fondo roccioso, le pinne ventrali sono invece assenti. La pinna dorsale \u00e8 unica, bassa e lunga fino al peduncolo caudale, la pinna anale \u00e8 simile ma lunga circa un terzo meno. La pinna caudale \u00e8 piuttosto piccola ed ha bordo leggermente arrotondato.\nLa parte superiore della testa, i fianchi, il dorso e le pinne sono grigio-azzurri, nerastri o rossicci con alcune fasce verticali non ben distinte di colore scuro, la parte inferiore \u00e8 biancastra con punti scuri.\nLa taglia massima \u00e8 di 150 cm per oltre 20 kg di peso.\nDistribuzione e habitat.\nIl pesce lupo \u00e8 comune nell'Oceano Atlantico settentrionale orientale dal Golfo di Guascogna all'Islanda e alle coste della Groenlandia e della Lapponia, nella parte occidentale di questo oceano \u00e8 presente sulle coste canadesi e degli USA a sud fino al New Jersey.\n\u00c8 riportata la cattura di un esemplare nel mar Mediterraneo, in Liguria (Varazze), nel 1958.\nVive su fondi rocciosi a profondit\u00e0 fino a 600 metri (di solito non oltre 100). I giovani si incontrano anche in acque costiere.\nBiologia.\nAlimentazione.\nSi ciba soprattutto di organismi bentonici a tegumento duro come echinodermi, crostacei e molluschi, il cui guscio rompe con facilit\u00e0 grazie alla potente dentatura.\nRiproduzione.\nEffettua migrazioni verso acque pi\u00f9 profonde in inverno per la riproduzione. Le uova, di dimensioni piuttosto grandi, sono bentoniche.\nPesca.\nViene catturato con nasse e palamiti.\nLe carni sono apprezzate nei paesi nordici.\nAcquariofilia.\nViene allevato negli acquari pubblici."}
{"id": "650264", "revid": "118837705", "url": "https://it.wikipedia.org/wiki?curid=650264", "title": "Cronache marziane (programma televisivo)", "text": "Cronache marziane \u00e8 stato un programma televisivo italiano di genere talk show, in onda per due edizioni tra l'autunno 2004 e la primavera 2005, su Italia 1 in seconda serata, con la conduzione di Fabio Canino. Nella prima edizione il programma andava in onda il gioved\u00ec e il venerd\u00ec, mentre nella seconda andava in onda di mercoled\u00ec e venerd\u00ec.\nStoria.\nSi trattava di un irriverente talk-show che ospitava personaggi bizzarri ed eccentrici, che riprendeva la formula del format spagnolo di Telecinco \"Cr\u00f3nicas marcianas\" (1997-2005), adattato anche in Portogallo.\nAccanto a Fabio Canino hanno partecipato al programma, tra gli altri, \u00c9va Henger, Flavia Cercato, Candida Morvillo, Pippo Pelo, Bambola Ramona, Brigitta Bulgari, padre Apeles, Marxiano Melotti, Roberto Da Crema, Lisa Fusco, Alessandro Cecchi Paone, Berta Bert\u00e8, Immacolata Gargiulo e Carlos Blanco P\u00e9rez ma anche drag queen, transessuali e letterine.\nSi parl\u00f2 per la prima volta in televisione di feticismo del piede con Franca Kodi e Franco Vichi, editori della rivista \"Il feticista\". Fece scalpore il bacio di Franco Vichi sulla pianta del piede di Paola Barale. Nella prima edizione inoltre, nella serata del gioved\u00ec, venivano condotti in trasmissione i concorrenti del Grande Fratello esclusi pochi minuti prima.\nRaggiunse inizialmente notevoli valori di share nelle fasce televisive in cui veniva trasmessa, in diretta dagli studi di Cinecitt\u00e0, ma non and\u00f2 oltre la seconda edizione. Particolare successo inoltre ebbe la possibilit\u00e0 di inviare SMS che poi sarebbero potuti essere trasmessi durante la trasmissione in una barra in basso, meccanismo ormai ben inserito nel panorama televisivo. \u00c8 andato in onda dal 7 ottobre al 17 dicembre 2004 e dal 2 febbraio al 20 maggio 2005."}
{"id": "650266", "revid": "14691", "url": "https://it.wikipedia.org/wiki?curid=650266", "title": "Cronache Marziane", "text": ""}
{"id": "650268", "revid": "78273", "url": "https://it.wikipedia.org/wiki?curid=650268", "title": "Consulta studentesca", "text": ""}
{"id": "650269", "revid": "78273", "url": "https://it.wikipedia.org/wiki?curid=650269", "title": "Consulta Provinciale Studentesca", "text": ""}
{"id": "650271", "revid": "22475", "url": "https://it.wikipedia.org/wiki?curid=650271", "title": "Ordine dell'Aquila Bianca", "text": "L'Ordine dell'Aquila Bianca (in polacco Order Or\u0142a Bia\u0142ego) \u00e8 il pi\u00f9 alto riconoscimento polacco, concesso per merito sia a civili che a militari. Dal 1705, la sua altalenante storia rispecchia fedelmente le vicissitudini dello stato nazionale polacco.\nStoria.\nLa fondazione dell'Ordine.\nL'Ordine dell'Aquila Bianca venne istituito il 1\u00ba novembre 1705 da Augusto II di Polonia, gi\u00e0 elettore di Sassonia e re di Polonia, dal 1703.\nIl momento coincise con i primi anni della Grande guerra del nord (1700 - 1721) che contrappose Augusto, lo zar Pietro I e la Danimarca di Federico IV alla Svezia del giovane re Carlo XII, che covava sconfinate mire espansionistiche sull'intera regione del Baltico.\nLa monarchia polacca era elettiva e Augusto riteneva utile procurarsi uno strumento per accattivarsi i magnati polacchi, sempre inclini a trascurare i propri doveri verso la corona: al momento della morte, nel 1733, Augusto aveva concesso 40 onorificenze.\nNel corso del XVIII secolo l'Ordine divenne assai prestigioso e si identific\u00f2 con il patriottismo polacco. Valgano a dimostrarlo due circostanze: dopo la terza spartizione della Polonia del 1795, quando si trattava di negare l'esistenza della nazione, l'Ordine venne abolito. Per riapparire nel 1807, non appena Napoleone restaur\u00f2 lo stato polacco, fondando il Ducato di Varsavia. E venne mantenuto dagli zar, allorch\u00e9 essi assunsero la corona dopo il congresso di Vienna: pur avendo, di fatto, annesso la Polonia, essi volevano mantenere l'illusione della indipendenza ed il mantenimento in vita dell'ordine doveva avere, nelle loro intenzioni, un alto potere simbolico.\nL'Ordine nel sistema di decorazioni dell'Impero Russo.\nNel 1830, dopo che l'esercito russo aveva schiacciato la grande insurrezione polacca, la forma delle onorificenze venne modificata, in modo da meglio somigliare alle decorazioni russe e cos\u00ec rest\u00f2 sino alla Rivoluzione russa del 1917, quando la Polonia riebbe la propria indipendenza.\nPochi anni dopo, il 4 febbraio 1921, un atto del parlamento restaur\u00f2 l'Ordine quale massima onorificenza della neonata repubblica e l'insegna venne ridisegnata. Nel periodo fra le due guerre della onorificenza vennero insigniti 24 cittadini polacchi ed 87 stranieri. Fra questi ultimi 33 sovrani regnanti o capi di Stato, 10 primi ministri 12 membri di famiglie reali e 15 ministri.\nLa rifondazione dell'Ordine.\nNel 1948, al sorgere della Repubblica Popolare Polacca, non vennero pi\u00f9 concesse decorazioni, ma l'ordine non venne mai ufficialmente abolito. Venne, anzi, concesso dal governo in esilio della Polonia. Il 26 ottobre 1992, a seguito del crollo del regime comunista, l'ordine venne \u2018ristabilito\u2019. Da quel momento il presidente della Repubblica serve da Gran Maestro dell'Ordine.\nInsegne.\nLa medaglia ha subito numerose modifiche che si sono sviluppate in contemporanea con le vicende che hanno coinvolto la storia dell'Ordine dell'aquila bianca e la storia polacca.\nAd esempio, durante il periodo di dominazione russa la medaglia era inserita su una placca metallica, raffigurante l'aquila bicipite zarista; l'anello della medaglia era costituito da un'effigie della corona imperiale che sormontava un nastro viola.\nAttualmente la medaglia ha conservato i caratteri fondamentali delle origine e consiste in una croce di Malta d'oro smaltata di rosso e bordata di bianco e d'oro, recante agli angoli della croce delle sfere dorate. I bracci della medaglia sono congiunti da una serie di strali d'oro, mentre al centro della medaglia \u00e8 inserita una placca raffigurante un'aquila bianca con corona rivolta verso sinistra."}
{"id": "650277", "revid": "92723", "url": "https://it.wikipedia.org/wiki?curid=650277", "title": "Antonio da Alatri", "text": "Il pittore \u00e8 noto grazie a un'iscrizione sul \"trittico del Redentore\", conservato nella chiesa di Santa Maria Maggiore ad Alatri. L'iscrizione dice: \"Antonius de Alatri me f(ecit)\". L'analisi iconografica e stilistica del trittico dimostra che \u00e8 stato dipinto nel 1470-1475, quindi il pittore era attivo intorno al 1470-75.\nAntonio da Alatri dipinse nello stile tardo gotico del Lazio e stupisce con la sua iconografia innovativa."}
{"id": "650282", "revid": "26827494", "url": "https://it.wikipedia.org/wiki?curid=650282", "title": "Palermo Centrale", "text": ""}
{"id": "650283", "revid": "1305772", "url": "https://it.wikipedia.org/wiki?curid=650283", "title": "Classe Ocean", "text": ""}
{"id": "650284", "revid": "224230", "url": "https://it.wikipedia.org/wiki?curid=650284", "title": "Napoli Centrale", "text": ""}
{"id": "650294", "revid": "30610", "url": "https://it.wikipedia.org/wiki?curid=650294", "title": "Piero Caraba", "text": "Biografia.\nSi \u00e8 diplomato in musica corale e direzione di coro e in composizione al Conservatorio di Santa Cecilia di Roma studiando con Vieri Tosatti e Giorgio Kirschner; successivamente ha approfondito il repertorio sacro conseguendo il Magistero in canto gregoriano con Armando Renzi e Domenico Bartolucci presso il Pontificio Istituto di Musica Sacra in Roma.\nHa diretto i \"Cantori di Assisi,\" il Coro della \"Nobilissima Parte de Sopra nel Calendimaggio\" di Assisi, il Coro dell'Associazione Musicale \"Luigi Antonio Sabbatini\" di Albano Laziale (1987-2000), la Camerata Polifonica Viterbese (2000-2011) e attualmente dirige il Coro Polifonico Citt\u00e0 di Bastia. \nHa fondato e diretto il Coro Citt\u00e0 di Roma. \nHa fondato e diretto l'Orchestra Sinfonica di Civitavecchia. \nHa pubblicato per Ricordi il trattato \"Fondamenti pratici d'armonia.\" Sue composizioni sono state pubblicate dagli editori Suvini Zerboni di Milano, Carrara di Bergamo, Pizzicato Verlag Helvetia in Svizzera, Edizioni Musicali Europee, Feniarco ed Erreffe.\nIn ambito musicologico ed etnomusicologo ha studiato la tradizione orale del canto popolare laziale e ha redatto alcune voci di musicisti per il Dizionario biografico degli italiani. \u00c8 stato responsabile artistico di trasmissioni radiofoniche di RaiStereoDue e di un ciclo completo di trasmissioni sulla storia della musica polifonica per Radio Vaticana. \nDocente dal 1981 al Conservatorio \"Francesco Morlacchi\" di Perugia, dal 2013 riveste anche il ruolo di direttore.\nDal 2011 al 2015 \u00e8 stato Sovrintendente e Direttore Artistico della Fondazione Guido d'Arezzo.\n\u00c8 membro della Commissione artistica dell'Associazione Regionale Cori del Lazio, e "}
{"id": "650301", "revid": "57342", "url": "https://it.wikipedia.org/wiki?curid=650301", "title": "Ferran Adri\u00e0 Acosta", "text": ""}
{"id": "650303", "revid": "1610933", "url": "https://it.wikipedia.org/wiki?curid=650303", "title": "Lora maggiore", "text": ""}
{"id": "650304", "revid": "1123126", "url": "https://it.wikipedia.org/wiki?curid=650304", "title": "Maria di Betania", "text": "Maria di Betania (in aramaico: , \"Mary\u0101m\"; ; , \"Miry\u0101m\", \"bambina attesa\", \"amara\" o \"ribelle\") \u00e8 una donna, citata in due dei quattro vangeli canonici del Nuovo Testamento, che, assieme alla sorella Marta e al fratello Lazzaro, viveva nel villaggio di Betania, vicino a Gerusalemme.\n\u00c8 venerata come santa da tutte le confessioni cristiane che ne ammettono il culto.\nRiferimenti biblici.\nMaria di Betania \u00e8 citata in tre occasioni:\nIdentificazioni.\nA causa dell'episodio dell'unzione di Ges\u00f9 a Betania riportato dal vangelo di Giovanni, Maria \u00e8 stata identificata da alcuni con l'anonima peccatrice che compie un gesto analogo nel \"Vangelo secondo Luca\" , identificazione ritenuta pressoch\u00e9 sicura, dato che entrambi gli episodi identici nei gesti avvennero in casa di una persona chiamata Simone e quindi con Maria Maddalena, citata subito dopo nel vangelo di Luca, (\"Luca\" ) per\u00f2 in questo caso l'identificazione \u00e8 molto dubbia; la Maddalena \u00e8 stata a volte assimilata all'adultera menzionata nel Vangelo di Giovanni (), secondo una lettura divenuta tradizionale ma frutto, in realt\u00e0, di un'interpretazione errata (vedi Identificazione di Maria Maddalena con la peccatrice penitente). \nAltri autori ritengono invece che quelli narrati da Luca e Giovanni siano due episodi distinti e che vi sarebbero state due unzioni effettuate da due donne diverse: la prima a casa di Simone il fariseo, da parte di una peccatrice anonima e la seconda a Betania, da parte di Maria sorella di Lazzaro. L'identificazione di Maria di Betania con la peccatrice del racconto di Luca non avrebbe fondamento, perch\u00e9 dal vangelo di Giovanni si evince che Maria di Betania viveva in famiglia con la sorella e il fratello, mentre nell'antico Israele le prostitute erano bambine abbandonate dopo la nascita, che erano state raccolte ed allevate da mercanti di schiavi per essere poi avviate alla prostituzione: queste donne pertanto non avevano mai avuto una famiglia, ma anche se l'avessero avuta non era pensabile, per la mentalit\u00e0 dell'epoca, che potessero ritornarvi. Non si pu\u00f2 inoltre affermare con certezza che Simone il fariseo e Simone il lebbroso siano la stessa persona, perch\u00e9 questo nome all'epoca di Ges\u00f9 era molto diffuso in Palestina.\nIn passato la Chiesa cattolica, a causa di un sermone pronunciato da papa Gregorio Magno, identificava Maria di Betania con Maria Maddalena e l\u2019anonima peccatrice pentita; oggi queste tre donne sono considerate persone diverse.\nCulto.\nDopo il Concilio Vaticano II, Maria di Betania \u00e8 stata distinta dalla Chiesa cattolica sia da Maria Maddalena che dall'anonima peccatrice del Vangelo di Luca. A partire dall'edizione del Martirologio romano del 2001, santa Maria di Betania viene commemorata il 29 luglio, insieme a santa Marta di Betania e san Lazzaro di Betania (in passato ricordato il 17 dicembre), mentre santa Maria Maddalena viene ricordata separatamente il 22 luglio. Papa Francesco nel 2021 ha armonizzato il Calendario romano generale con il Martirologio, modificando il titolo della memoria liturgica di santa Marta con l'aggiunta anche di Maria e Lazzaro.\nLe Chiese ortodosse, che hanno sempre distinto le tre donne, ricordano Maria di Betania il 18 marzo e Maria Maddalena il 22 luglio."}
{"id": "650307", "revid": "1522738", "url": "https://it.wikipedia.org/wiki?curid=650307", "title": "Berkshire (disambigua)", "text": ""}
{"id": "650310", "revid": "113444505", "url": "https://it.wikipedia.org/wiki?curid=650310", "title": "Giovanni Nonne", "text": "Biografia.\nNato a Fonni, in provincia di Nuoro, il 1\u00ba gennaio 1940, \u00e8 un imprenditore del settore turistico e gestisce un'impresa che detiene diversi complessi alberghieri e residenziali nella costa di Chia e di Muravera in provincia di Cagliari.\nDopo avere intrapreso gli studi in ingegneria si \u00e8 dedicato all'attivit\u00e0 politica e alla militanza nel PSI nella corrente di sinistra lombardiana, del quale \u00e8 stato leader in Sardegna. \u00c8 stato membro del comitato centrale e dell'esecutivo nazionale. Nel 1970 riceve il primo incarico pubblico, \u00e8 consigliere comunale a Fonni.\nConsigliere, assessore e presidente della provincia di Nuoro dal giugno del 1975 al dicembre dello stesso anno, quando \u00e8 subentrato nel Consiglio regionale della Sardegna a Peppino Catte, chiamato a sostituirlo, dopo la morte, nella carica di assessore regionale dell'Agricoltura e Foreste nella quarta giunta Del Rio.\nConfermato nell'incarico nella prima giunta Soddu (maggio 1976 - gennaio 1977), \u00e8 divenuto assessore del Bilancio, Programmazione e Assetto del Territorio nella seconda giunta Soddu (gennaio 1977 - ottobre 1978).\nNel giugno 1979 ha abbandonato il Consiglio Regionale ed \u00e8 stato eletto deputato nelle liste del P.S.I. per l'VIII legislatura con 22.288 preferenze.\nRiconfermato nel 1983 con 30.493 voti, nel 1987 con 39.081 e nel 1992 con 39.727.\n\u00c8 stato sottosegretario al Ministero della Marina Mercantile dall'aprile 1980 all'aprile 1983 nei governi Cossiga II, Forlani, Spadolini I e II e Fanfani V e sottosegretario al Ministero del Tesoro dall'agosto 1983 al giugno 1986 nel primo governo Craxi.\n\u00c8 stato segretario regionale del P.S.I. in Sardegna dal 1990 al 1992.\nNel marzo 1994 ha abbandonato la vita politica per dedicarsi all'attivit\u00e0 imprenditoriale."}
{"id": "650315", "revid": "1762097", "url": "https://it.wikipedia.org/wiki?curid=650315", "title": "Cuoco", "text": "Un cuoco \u00e8 una persona addetta alla preparazione e cottura dei cibi. Nell'ambito della ristorazione indica un esperto del settore alimentare che lavora nelle cucine di pubblici esercizi (ristoranti, tavole calde e fredde), navi alberghi o altre aziende di banqueting, o ristorazione collettiva organizzata (mense di aziende, scuole e ospedali) organizzando gli ambienti e cucinando le pietanze da servire alla clientela.\nSi tratta di un mestiere dalla gavetta lunga, con turni di lavoro molto lunghi e orari spesso estenuanti.\nLa qualifica sindacale di cuoco (o aiuto cuoco) si ottiene, in Italia, attraverso corsi specifici o alla fine di un percorso scolastico specifico per questo tipo di formazione professionale, di solito scuola alberghiera.\nIl termine \"cuoco\", identificando la professione, si distingue in genere dal termine \"chef\" per il fatto che quest'ultimo si riferisce invece al capocuoco di ristoranti famosi o grandi alberghi. Questo mestiere \u00e8 entrato in auge per l'opera dei capicuoco impegnati alle corti dei sovrani europei a partire dal settecento, ed \u00e8 maggiormente stimato in quanto collegato alla figura dell'artista."}
{"id": "650317", "revid": "2149408", "url": "https://it.wikipedia.org/wiki?curid=650317", "title": "Norfolk (disambigua)", "text": ""}
{"id": "650318", "revid": "1234424", "url": "https://it.wikipedia.org/wiki?curid=650318", "title": "Simone Assemani", "text": "Biografia.\nEra un componente degli Assemani, una famiglia maronita di origine libanese dalla quale sono usciti numerosi illustri orientalisti ed ecclesiastici. Studi\u00f2 teologia alla Sapienza di Roma e venne ordinato sacerdote di rito latino anzich\u00e9 maronita. All'et\u00e0 di 26 anni si rec\u00f2 in Siria e in Egitto come missionario. Nel 1778 ritorn\u00f2 a Roma per dedicarsi alla ricerca erudita e all'insegnamento delle lingue. Si rec\u00f2 quindi in Germania e in Austria e lavor\u00f2 per qualche tempo alla Biblioteca imperiale di Vienna. Nel 1785 divenne professore di Lingue orientali al seminario di Padova; nel 1807 ottenne lo stesso insegnamento all'Universit\u00e0 di Padova, citt\u00e0 nella quale mor\u00ec il 7 aprile 1821."}
{"id": "650319", "revid": "1305772", "url": "https://it.wikipedia.org/wiki?curid=650319", "title": "White Zombie", "text": ""}
{"id": "650321", "revid": "22356", "url": "https://it.wikipedia.org/wiki?curid=650321", "title": "Nothrotheriops", "text": ""}
{"id": "650322", "revid": "79968", "url": "https://it.wikipedia.org/wiki?curid=650322", "title": "Commissione tributaria", "text": "La commissione tributaria, nell'ordinamento giuridico italiano, \u00e8 un organo giurisdizionale in materia tributaria e rientra nella categoria dei giudici speciali.\nStoria.\nL'unit\u00e0 d'Italia.\nL'istituzione delle commissioni tributarie si fa risalire alla legge 14 luglio 1864, n. 1836. Non nascono come organi giurisdizionali, bens\u00ec come organi amministrativi appartenenti all'amministrazione finanziaria, e la loro competenza era inizialmente limitata alle imposte dirette, mentre per le imposte indirette era possibile il ricorso amministrativo (facoltativo) o l'azione dinanzi al giudice ordinario. Erano previste \"commissioni di primo grado\", dette \"comunali\", contro le cui decisioni era dato ricorso alle \"commissioni di secondo grado\", dette \"provinciali\". Nel 1865 fu istituita anche una \"commissione centrale\", alla quale si poteva ricorrere contro le decisioni delle commissioni di secondo grado per motivi concernenti l'applicazione della legge.\nIl sistema fu in seguito pi\u00f9 volte modificato. L'art. 12 della legge 28 maggio 1869, n. 3719, consent\u00ec l'azione dinanzi al giudice ordinario contro le decisioni della commissione centrale (salvo che per le questioni riguardanti la semplice estimazione dei redditi). Il regio decreto 24 agosto 1877, n. 4021, coordin\u00f2 i vari interventi normativi prevedendo \"commissioni mandamentali\", \"provinciali\" e \"centrale\" e confermando la possibilit\u00e0 di adire all'autorit\u00e0 giudiziaria contro le decisioni di quest'ultima.\nIl ventennio fascista.\nDurante il ventennio fascista fu attuata una riforma con il regio decreto-legge 7 agosto 1936, n. 1639, convertito in legge 7 giugno 1937, n. 1016, che ampli\u00f2 la competenza delle commissioni facendovi rientrare, in parte, le imposte indirette sugli affari. Le commissioni mandamentali furono sostituite \"commissioni distrettuali\", con la stessa competenza territoriale degli uffici delle imposte dirette. Fu data la possibilit\u00e0 al contribuente di adire l'autorit\u00e0 giudiziaria italiana anche dopo la decisione definitiva della commissione distrettuale o provinciale.\nLa nomina del presidente, dei vicepresidenti e degli altri membri delle commissioni fu demandata all'amministrazione finanziaria; per le commissioni distrettuali e provinciali spettava all'intendente di finanza d'intesa col prefetto sulla base delle designazioni di associazioni, ordini professionali ed enti locali.\nIl dopoguerra e la Repubblica.\nNel secondo dopoguerra,con la nascita della Repubblica Italiana, la Corte costituzionale si \u00e8 pi\u00f9 volte occupata delle commissioni tributarie, soprattutto a seguito delle questioni di legittimit\u00e0 costituzionale sollevate dai giudici ordinari, in merito agli artt. 3, 24 e, principalmente, 113 della Costituzione della Repubblica Italiana. La Corte qualific\u00f2 dapprima le commissioni tributarie come organi giurisdizionali (a partire dalla sentenza n. 12 del 16 gennaio 1957), per poi cambiare orientamento con la sentenza n. 6 del 29 gennaio 1969, che le qualificava come organi amministrativi.\nIl sistema di giustizia tributaria fu riordinato dal D.P.R. 26 ottobre 1972, n. 636, nell'ambito della pi\u00f9 ampia riforma tributaria. Furono previste \"commissioni tributarie di primo grado\", con sede e competenza territoriale identica a quella dei tribunali, \"commissioni tributarie di secondo grado\", con sede nei capoluoghi di provincia, e una \"commissione tributaria centrale\". L'elenco dei tributi su cui erano competenti le commissioni tributarie fu notevolmente ampliato e ulteriori ampliamenti intervennero negli anni successivi. Furono cambiate anche le modalit\u00e0 di nomina dei componenti, spettante al presidente del tribunale per le commissioni di primo grado e al primo presidente della corte d'appello per quelle di secondo grado; met\u00e0 delle nomine avveniva su designazione dei consigli comunali, per le commissioni di primo grado, e del consiglio provinciale, per quelle di secondo grado; l'altra met\u00e0 sulla base di elenchi formati dall'amministrazione delle finanze (ma il tribunale e la corte di appello potevano richiedere elenchi alle camere di commercio e agli ordini professionali degli avvocati, dottori commercialisti, ragionieri e ingegneri). Infine furono modificate le norme di procedura, avvicinandole maggiormente a quelle del processo civile. Tali modifiche portarono la Corte costituzionale a mutare nuovamente la sua giurisprudenza, qualificando le commissioni tributarie come organi giurisdizionali con sentenza n. 287 del 27 dicembre 1974.\nLa riforma del 1992.\nL'ultima riforma del sistema di giustizia tributaria risale al 1992, operata con i con i d.lgs. 31 dicembre 1992 n. 545 e 546, tuttora in vigore. Tale riforma ha accentuato ulteriormente il carattere giurisdizionale delle commissioni tributarie (anche sul piano lessicale: oggi, infatti, si parla di \"giudici tributari\", non pi\u00f9 di \"membri delle commissioni\", e di \"sentenza\", non pi\u00f9 di \"decisione\"), con maggiori garanzie di indipendenza per componenti, anche grazie all'introduzione di un organo di autogoverno, e norme di procedure ancor pi\u00f9 vicine a quelle del processo civile.\nIl giudizio di primo grado \u00e8 riservato alle commissioni provinciali, il giudizio d'appello a quelle regionali.\nCaratteristiche.\nLe commissioni tributarie sono suddivise in un numero variabile di \"sezioni\". Possono anche essere istituite \"sezioni staccate\" delle commissioni tributarie regionali, con sede in comuni diversi dal capoluogo di regione (aventi i requisiti di cui all'art. 1, comma 1-bis, del d.lgs. 545/1992).\nA ciascuna commissione tributaria \u00e8 preposto un \"presidente\" che presiede anche la prima sezione. A ciascuna sezione sono assegnati un \"presidente\", un \"vicepresidente\" e non meno di quattro \"giudici tributari\". Il \"collegio giudicante\" \u00e8 per\u00f2 costituito da tre membri, tra cui il presidente o il vicepresidente di sezione, che lo presiede, sicch\u00e9 nell'ambito di una sezione possono essere costituiti due collegi.\nLe commissioni tributarie sono supportate da \"uffici di segreteria\", dipendenti dal Ministero dell'economia e delle finanze, che svolgono attivit\u00e0 preparatorie dell'udienza e di assistenza ai collegi giudicanti, secondo le disposizioni del codice di procedura civile concernenti il cancelliere, nonch\u00e9 attivit\u00e0 amministrative proprie. Presso ciascuna commissione tributaria regionale opera, inoltre, un \"ufficio del massimario\", che provvede a rilevare, classificare e ordinare in massime le decisioni della stessa e delle commissioni tributarie provinciali aventi sede nella sua circoscrizione.\nArticolazione territoriale.\nA seguito del riordino attuato con decreto legislativo 31 dicembre 1992 n. 545, le commissioni tributarie si articolano in:\nNel Trentino-Alto Adige al posto delle commissioni provinciali e della commissione regionale vi sono una \"commissione tributaria di primo grado\" e una \"commissione tributaria di secondo grado\" in ciascuna delle province autonome di Trento e Bolzano.\nPrima della riforma del 1992, il previgente D.P.R. 26 ottobre 1972 n. 636 prevedeva anche una \"commissione tributaria centrale\" con sede in Roma, presso il quale era previsto un terzo grado di giudizio. Il d.lgs. 545/1992 ha soppresso detta commissione, ma l'ha mantenuta in funzione per i giudizi pendenti fino al 1\u00ba gennaio 1996.\nA seguito della legge 24 dicembre 2007, n. 244 (legge finanziaria 2008), la commissione tributaria centrale \u00e8 stata suddivisa in 21 sezioni, con sede in tutti i capoluoghi di regione o provincia autonoma, alle quali sono stati riassegnati i procedimenti pendenti per accelerare lo smaltimento del pesante arretrato\nI componenti.\nI componenti delle commissioni tributarie sono nominati con decreto del Presidente della Repubblica, su proposta del Ministro dell'economia e delle finanze, previa deliberazione del \"Consiglio di presidenza della giustizia tributaria\", organo di autogoverno introdotto dal d.lgs. 545/1992 in analogia al Consiglio Superiore della Magistratura. La nomina avviene secondo l'ordine di collocazione in elenchi formati per ogni commissione tributaria, nei quali sono inseriti coloro che hanno i requisiti per ottenere l'incarico ed hanno comunicato la loro disponibilit\u00e0; tale ordine di collocazione \u00e8 stabilito in base ai titoli posseduti (si tratta, quindi, di un concorso per soli titoli).\nI presidenti delle commissioni tributarie e delle loro sezioni sono scelti tra i magistrati ordinari, amministrativi o militari, in servizio o a riposo.\nI vicepresidenti tra gli stessi magistrati o tra i componenti \"non togati\" che hanno esercitato per almeno cinque anni (per le commissioni provinciali) o dieci anni (per le commissioni regionali) le funzioni di giudice tributario, se laureati in giurisprudenza o in economia e commercio.\nGli altri componenti, tra gli appartenenti alle categorie indicate negli att. 4 (per le commissioni provinciali) e 5 (per le commissioni regionali) del d.lgs. 545/1992, comprendenti, tra gli altri, oltre ai predetti magistrati, funzionari civili dello stato in servizio o a riposo, ufficiali della Guardia di finanza a riposo, coloro che possiedono determinate abilitazioni professionali (notai, avvocati, dottori commercialisti, ecc.) e, limitatamente alle commissioni provinciali, coloro che hanno conseguito da almeno due anni la laurea in giurisprudenza o economia e commercio.\nI componenti delle commissioni tributarie cessano dall'incarico al compimento del 75\u00ba anno di et\u00e0, ma non possono essere assegnati alla stessa sezione per pi\u00f9 di cinque anni consecutivi. La nomina non costituisce rapporto di pubblico impiego (si tratta, in altri termini, di giudici onorari), ma detti componenti percepiscono un compenso fisso mensile e un compenso aggiuntivo per ogni ricorso deciso."}
{"id": "650327", "revid": "834", "url": "https://it.wikipedia.org/wiki?curid=650327", "title": "T'Keyah Crystal Keym\u00e0h", "text": ""}
{"id": "650334", "revid": "1543377", "url": "https://it.wikipedia.org/wiki?curid=650334", "title": "Tiro ai Giochi della II Olimpiade", "text": "Il tiro a segno alla II Olimpiade fu rappresentato da 9 eventi.\nEventi non olimpici.\nTiro al piccione\nBersaglio mobile"}
{"id": "650335", "revid": "287204", "url": "https://it.wikipedia.org/wiki?curid=650335", "title": "Anselmo Banduri", "text": "Biografia.\nDa Matteo e da Descia Volanti, onesti e bennati cittadini nacque Matteo Banduri l'anno di grazia 1671; in patria egli indoss\u00f2 la cocolla di benedettino col nome di Anselmo. Divenne benedettino molto giovane, studi\u00f2 a Napoli e fu inviato a Firenze, che allora era uno dei centri pi\u00f9 indicati per gli studi superiori. A Firenze fece la conoscenza del famoso studioso benedettino Bernard de Montfaucon, che in quegli anni viaggiava in Italia alla ricerca di manoscritti per la sua edizione delle opere di San Giovanni Crisostomo.\nBanduri gli rese servigi notevoli ed in cambio fu raccomandato al granduca di Toscana Cosimo III come la persona pi\u00f9 indicata per la cattedra di storia ecclesiastica all'Universit\u00e0 di Pisa. Al granduca fu anche suggerito di inviare il giovane a Parigi per un periodo di preparazione per formarsi agli studi delle antichit\u00e0 ed acquisire un miglior senso critico.\nDopo un breve soggiorno a Roma, arriv\u00f2 a Parigi nel 1702 ed alloggi\u00f2 come pensionato nell'abbazia di Saint-Germain-des-Pr\u00e9s, come pensionato del Granduca. Divenne un seguace della corrente dei Mauristi ed inizi\u00f2 una edizione degli scritti anti-iconoclastici di Niceforo I di Costantinopoli, degli scritti di Teodoro di Mopsuestia e di altri autori ecclesiastici. Banduri non pubblic\u00f2 mai questi lavori anche se annunci\u00f2 che sarebbero stati dati alle stampe al massimo entro il 1722, in quattro volumi \"in folio\".\nNel frattempo fu attirato dalla ricca collezione di manoscritti bizantini e da altro materiale della Biblioth\u00e8que Royale e della Bibliotheque Colbert.\nNel 1711 pubblic\u00f2 a Parigi il suo \"Imperium Orientale, sive Antiquitates Constantinopolitanae\", etc., un lavoro estremamente documentato sull'Impero bizantino, basato su manoscritti medioevali greci, alcuni dei quali erano stati studiati per la prima volta da lui.\nNel 1718 pubblic\u00f2, sempre a Parigi, due volumi \"in folio\" sulla monetazione imperiale da Traiano all'ultimo dei Paleologi (98-1453), \"\"Numismata Imperatorum Romanorum a Trajano Decio usque ad Palaeologos Augustos\" (supplementi di Tanini, Roma, 1791). \nTuttavia su questo lavoro Eckhel, il fondatore della numismatica moderna, scrisse (Doctrina Nummorum I, cviii) che conteneva pochi contributi importanti. Contemporaneamente elogi\u00f2 la rimarchevole bibliografia che Banduri aveva anteposto al suo lavoro con titolo \ndi \"Bibliotheca nummaria sive auctorum qui de re nummaria scripserunt\"\", e che furono ristampati ad Fabricius (Amburgo, 1719).\nNel 1715 Banduri divenne membro straniero onorario dell'Acad\u00e9mie des Inscriptions e nel 1724 fu nominato bibliotecario del duca d'Orl\u00e9ans. Aveva invano sollecitato un incarico simile a Firenze dopo la morte del Magliabecchi.\nMor\u00ec a Parigi nel 1743."}
{"id": "650340", "revid": "30610", "url": "https://it.wikipedia.org/wiki?curid=650340", "title": "Tigrane III", "text": "Figlio di re Artavaside II (fatto prigioniero da Marco Antonio e giustiziato ad Alessandria d'Egitto dalla regina Cleopatra), venne portato a Roma dall'Egitto e crebbe sotto la protezione di Ottaviano Augusto.\nIn questa fase della sua storia, il regno d'Armenia era conteso dai Romani e dai Parti in quanto, per la sua posizione geografica, era una regione dal valore strategico importantissimo. La dinastia degli Artassidi, di cui era discendente Tigrane III d'Armenia, fu testimone del lungo altalenarsi di influenze e vere e proprie ingerenze di Roma e del regno dei Parti nella loro politica interna.\nSuo padre Artavaside II fu il simbolo emblematico di questo continuo conflitto di interessi, alleandosi in alternanza con Romani e Parti, e cambiando velocemente fronte quando una delle due parti sembrava prevalere sull'altra. Anche l'incoronazione di suo fratello Artaxias fu il frutto dell'ingerenza dei Parti sul trono di Armenia, e la sua stessa elezione a re d'Armenia, dopo l'uccisione di Artaxias II, fu frutto del riaffermato controllo romano sul regno armeno.\nIn questa precisa fase del conflitto fra Romani e Parti per il controllo dell'Armenia, la sorte del regno fu affidata alla politica di Ottaviano Augusto, il quale intese risolvere l'instabilit\u00e0 del regno insediando un sovrano legittimo locale che per\u00f2 fosse fedele al volere di Roma. Non esisteva miglior candidato del giovane Tigrane, cresciuto a Roma, che venne insediato dopo una sommossa locale, grazie all'aiuto dell'inviato Romano Tiberio nel 20 a.C. con il nome di Tigrane III d'Armenia.\nMa questa politica nel favorire i sovrani legittimi non diede al regno alcuna stabilit\u00e0, il regno di Tigrane III fu infatti davvero molto breve, cos\u00ec come quello di suo figlio Tigrane IV d'Armenia che venne spodestato dagli stessi Romani. Con Tigrane III la fase discendente della dinastia Artasside \u00e8 ormai giunta quasi alle fine."}
{"id": "650344", "revid": "41851", "url": "https://it.wikipedia.org/wiki?curid=650344", "title": "Actinopterygii in Italia", "text": "Nelle tabelle l'elenco delle famiglie e specie di pesci suddivise per ordini appartenenti alla classe \"Actinopterygii\" presenti in Italia."}
{"id": "650346", "revid": "119992377", "url": "https://it.wikipedia.org/wiki?curid=650346", "title": "Serrata del Maggior Consiglio", "text": "La Serrata del Maggior Consiglio fu una riforma approvata il 28 febbraio 1297 dal Maggior Consiglio della Repubblica di Venezia in cui si rese provvisoriamente ereditaria la carica di membro del Maggior Consiglio, massima istituzione della Repubblica a cui spettava l'elezione del doge della Repubblica di Venezia.\nContesto storico.\nLa riforma costituzionale del 1172.\nCome i suoi predecessori, nel 1155 Vitale II Michiel fu eletto per acclamazione a doge della Repubblica di Venezia. Il dogato di Vitale II si svolse in un clima di incertezza, dopo aver preso parte nel 1167 alla Lega Lombarda per difendersi dalle guerre d'Italia portate avanti Federico Barbarossa, nel 1171 Venezia si trov\u00f2 costretta a iniziare una sanguinosa guerra contro l'Impero Bizantino guidato da Manuele I Comneno. Nel settembre del 1171 una volta raccolta la flotta Vitale II si diresse verso il Negroponte, dove il governatore bizantino present\u00f2 l'offerta di pace dell'Imperatore Manuele I, che nel frattempo aveva chiesto aiuto ai pisani e genovesi. Le tregua consent\u00ec a Manuele I di guadagnare tempo, la flotta veneziana si ritir\u00f2 a Chio e con l'arrivo dell'inverno l'affollamento e le dure condizioni di vita sulle galee portarono alla diffusione del morbo tra gli equipaggi causando moltissime perdite e l'estinzione di diverse casate nobiliari. La colpa della strage fu interamente addossata al doge che, il 28 maggio 1172 mentre cercava rifugio nel monastero di San Zaccaria fu assassinato dai rivoltosi.\nCon l'assassinio del doge le maggiori cariche del comune (per la maggior parte membri del patriziato) decisero di eseguire una serie di riforme per chiarire e stabilizzare la composizione e i poteri delle istituzioni comunali; prima della riforma infatti le assemblee potevano essere convocate a discrezione del doge e avevano un esiguo potere, inoltre l'elezione del doge avveniva in modo caotico e spesso l'assemblea popolare della \"concio\" ricorreva alla violenza per far valere le sue posizioni. Dopo circa sei mesi di lavoro si decise di nominare dodici elettori, due per sestriere, che a loro volta avrebbero nominato 40 cittadini che avrebbero costituito il Maggior consiglio, un'assemblea elettiva di 480 persone da rinnovare ogni anno il 29 settembre, giorno di San Michele. Il Maggior Consiglio, aveva lo scopo di redigere le leggi da proporre all'assemblea popolare della \"concio\" e di nominare le varie assemblee cittadine. La riforma pi\u00f9 contestata per\u00f2 fu quella relativa all'elezione del doge che escludeva totalmente l'assemblea popolare e incaricava undici elettori scelti tra i membri del Maggior Consiglio, nella basilica di San Marco gli undici avrebbero eletto il doge a maggioranza di nove e poi avrebbero verificato il consenso popolare con la formula: \u00abQuesto \u00e8 il vostro doge se vi piace\u00bb, conferma che in poco tempo divenne una mera formalit\u00e0. Con queste nuove leggi il 29 settembre 1172 fu eletto doge Sebastiano Ziani, uno dei numerosi promotori della riforma. \nI difetti del sistema.\nLa riforma del 1172 fu progressivamente modificata e l'elezione del Maggior Consiglio e l'elezione dei membri su affidata a un numero costantemente variabile di elettori che intervenivano anche pi\u00f9 volte all'anno, integrando l'assemblea con nuovi membri e sostituendone altri. Ad esempio il 27 settembre 1293 solamente quattro elettori (due per ognuna delle met\u00e0 di Venezia divise dal Canal Grande) elessero 100 membri che furono poi integrati con nuove elezioni a novembre, dicembre, febbraio e luglio, raggiungendo l'8 luglio 1294 un totale di 313 consiglieri. Le elezioni spesso erano soggette a brogli elettorali che solitamente favorivano le maggiori casate dell'epoca, ad esempio nella prima elezione del 1293 su 100 membri oltre un terzo appartenevano a sole tre famiglie, 18 erano dei Contarini, 11 dei Morosini e 10 dei Foscari.\nPer rimediare ai difetti della riforma del 1172, il 5 ottobre 1286 i tre capi della Quarantia sottoposero al doge Giovanni Dandolo un testo di legge per riformare l'elezione del Maggior Consiglio. La proposta chiedeva di sottoporre all'approvazione del doge, del Minor Consiglio e della Quarantia, l'elezione di nuovi membri che non vantassero ascendenti paterni tra i membri del Maggior Consiglio, in questo modo si sarebbe conservato il patriziato e le famiglie pi\u00f9 influenti avrebbero ridotto il loro potere, ma il doge respinse la proposta e il Maggior Consiglio vot\u00f2 di conseguenza con 82 contrari 48 favorevoli e 10 astenuti. Il 17 ottobre si era quindi avanzata una soluzione meno radicale, tre elettori scelti dal Maggior Consiglio a inizio aprile avrebbero scritto delle liste di nomi da approvare uno ad uno a maggioranza assoluta del doge, del Minor Consiglio e della Quarantia e poi altri tre elettori fino a San Michele avrebbero potuto proporre altri nomi, ma anche questa proposta fu respinta. Il 25 novembre 1289 fu eletto nuovo doge Pietro Gradenigo, primo della sua casata, che il 6 marzo 1296 propose una legge analoga alle precedenti per la riforma del Maggior Consiglio e dell'elezione del Doge, ma la legge fu nuovamente respinta.\nRiforma.\nIl sostegno alla riforma da parte del doge Pietro Gradenigo era evidente cos\u00ec il 28 febbraio 1296 \"more veneto\" (corrispondente al 28 febbraio 1297) fu presentata una nuova legge che fu definitivamente approvata. La legge era composta dai seguenti articoli:\nConseguenze.\nCome richiesto, la legge venne confermata nel settembre 1298 e nuovamente il 30 settembre 1299. Tuttavia essa non rimase priva di conseguenze nei rapporti politici tra il partito aristocratico e il partito popolare. Nel 1300 Marin Bocconio ord\u00ec una congiura, fallita, contro il Doge e il governo. Il 22 marzo dello stesso anno, quindi, da parte sua, il partito aristocratico pose nuove limitazioni all'ingresso di \"uomini nuovi\" in seno al Maggior Consiglio, richiedendo per loro almeno venti voti favorevoli da parte della Quarantia.\nTali limitazioni furono ulteriormente rafforzate successivamente, nel 1307. Ma in risposta, tre anni dopo, nel 1310, il nobile Bajamonte Tiepolo ord\u00ec una nuova e pericolosissima congiura contro il governo aristocratico, sventata d'un soffio dal Doge, il sempreverde Pietro Gradenigo. Il governo reag\u00ec creando una nuova magistratura speciale per la repressione delle minacce contro l'ordine costituzionale: il Consiglio dei Dieci. Nel 1315 si ordin\u00f2 quindi la creazione di un \"Libro d'Oro\" in cui iscrivere, al compimento dei diciotto anni, i nomi di quanti avrebbero avuto diritto di accedere al Maggior Consiglio; segu\u00ecto, nel 1316, da norme ancora pi\u00f9 restrittive riguardanti gli \"homini novi\".\nNel 1319 si ebbe la stretta finale. Si procedette ad un attento vaglio della validit\u00e0 dei titoli degli iscritti nel \"Libro d'Oro\", dopodich\u00e9 si procedette ad abolire la possibilit\u00e0 di eleggere nuovi membri del Consiglio, stabilendo l'automatico accesso al Maggior Consiglio per tutti i patrizi maschi al compimento dei 25 anni d'et\u00e0, con l'eccezione per trenta di loro, sorteggiati ogni anno nel giorno di Santa Barbara, di accedervi gi\u00e0 al compimento dei vent'anni: il Maggior Consiglio diveniva cos\u00ec, definitivamente, un'assemblea chiusa ed ereditaria. Nel 1423 il Maggior Consiglio aboliva anche formalmente l'ormai inutile \"Concio\" popolare, rimanendo cos\u00ec assoluto padrone dello Stato.\nDaron Acemo\u011flu e James A. Robinson (riprendendo delle tesi storiografiche datate) identificano nella serrata del Maggior Consiglio la principale causa del declino di Venezia e quindi l'esempio paradigmatico del \"fallimento\" di uno stato. La potenza e la ricchezza di Venezia crebbero finch\u00e9 le istituzioni della repubblica consentirono un\u2019ampia partecipazione dei cittadini; quando l\u2019aristocrazia veneziana restrinse tali diritti, e quindi la Repubblica da \u201cinclusiva\u201d si trasform\u00f2 in \u201cestrattiva\u201d, inizi\u00f2 la decadenza della citt\u00e0, divenuta al giorno d'oggi un museo; Tuttavia, contro quest'ultima tesi - almeno per quanto concerne la storia della citt\u00e0 lagunare - oltre a far notare che l'apogeo di Venezia, sia dal punto di vista economico che politico-militare, \u00e8 successivo di secoli alla \"Serrata\u201d, \u00e8 utile citare lo storico Alvise Zorzi, il quale contesta la \"vulgata\" della \"Serrata\" come \"chiusura\" aristocratica, e suggerisce di parlare, al contrario, di tentativo di \"allargare la partecipazione alla massima assemblea costituzionale e alla sue decisioni\". Infatti, i membri del Maggior Consiglio furono portati prestissimo da 586 a 900, e poi a 1.212 nel 1340; il che voleva dire che ne faceva parte un cittadino su 82,5. \"Ci\u00f2 fa giustizia anche dell'affermazione, infinite volte ripetuta, che la cosiddetta \"serrata\" avesse tenuto stretto il potere nelle mani dei grandi uomini d'affari\", i quali erano di una percentuale decisamente inferiore.\n\u00c8 significativo, inoltre, che Frederic Chapin Lane, nel capitolo riguardante \"L'allargamento del Maggior Consiglio\", non usi nemmeno una volta il termine \"serrata\", bens\u00ec parli esclusivamente di \"allargamento\".\nDal punto di vista economico, gli studiosi Diego Puga e Daniel Trefler sostengono che la Serrata port\u00f2 ad una stratificazione politica ed economica. Secondo loro, grazie alla Serrata, un piccolo gruppo di aristocratici ricchi blocc\u00f2 la concorrenza politica ed economica rendendo ereditaria la partecipazione parlamentare. in questo modo, eressero barriere alla partecipazione agli aspetti pi\u00f9 redditizi del commercio a lunga distanza, quali la Collegantia. Nel corso dei due secoli successivi ci\u00f2 port\u00f2 a un fondamentale spostamento della societ\u00e0 dall'apertura politica, competizione economica e mobilit\u00e0 sociale verso la chiusura politica, l'estrema disuguaglianza e la stratificazione sociale. Puga e Trefler hanno analizzato documenti di \"colleganze\" ed atti matrimoniali e concluso chen il monopolismo port\u00f2 all'ascesa di un'estrema disuguaglianza, e coloro erano potenti prima del 1297 emersero come i vincitori indiscussi."}
{"id": "650350", "revid": "287204", "url": "https://it.wikipedia.org/wiki?curid=650350", "title": "Francesco De Angelis (violinista)", "text": "I primi anni.\nFrancesco De Angelis ha iniziato lo studio del violino a sei anni con Giovanni Leone. Ha partecipato giovanissimo alla \"Rassegna giovani violinisti\" Citt\u00e0 di Vittorio Veneto, vincendo il primo premio per tre volte negli anni 1982, 1984 e 1985.\nSu suggerimento del solista Jean-Jacques Kantorow entra nella \"Acad\u00e9mie de Musique Tibor Varga\" di Sion (Svizzera), dove inizia il perfezionamento seguito dal Maestro Tibor Varga.\nA diciannove anni vince il posto di \"concertino\" nell'orchestra del Teatro alla Scala.\nNel 1993 vince il 1\u00ba premio, assegnato all'unanimit\u00e0, al 21\u00ba Concorso Nazionale di Violino, Citt\u00e0 di Vittorio Veneto.\nNel 1995 vince l'audizione come primo violino di spalla dell'Orchestra del Teatro La Fenice a Venezia.\nNel 1998, al concorso internazionale per violino di spalla del Teatro alla Scala, viene scelto da Riccardo Muti a ricoprire il ruolo di spalla sia nell'orchestra del Teatro alla Scala, sia nell'orchestra Filarmonica della Scala.\nCarriera internazionale.\nFrancesco De Angelis ha collaborato con i pi\u00f9 grandi direttori d'orchestra, tra i quali Daniel Barenboim, Gary Bertini, Semyon Bychkov, Riccardo Chailly, Chung Myung-whun, Colin Davis, Rafael Fr\u00fchbeck de Burgos, Charles Dutoit, Gianandrea Gavazzeni, Valery Gergiev, Carlo Maria Giulini, Paavo J\u00e4rvi, Lorin Maazel, Riccardo Muti, Georges Pr\u00eatre, Gennady Rozhdestvensky, Wolfgang Sawallisch, Georg Solti, Jeffrey Tate e Yuri Temirkanov.\nHa partecipato al progetto in sostegno della pace \"Vie dell'amicizia\" del Ravenna Festival e ha suonato con la Filarmonica della Scala, sotto la direzione di Riccardo Muti, in alcune citt\u00e0 simbolo: Sarajevo, Beirut, Gerusalemme, New York a Ground Zero, nel primo anniversario della caduta delle Torri gemelle e a Damasco. Nel 2003 \u00e8 stato invitato personalmente da Valery Gergiev a San Pietroburgo e a Mosca come unico rappresentante italiano nella \"World Orchestra for Peace\".\nCome solista ha suonato in alcune tra le pi\u00f9 prestigiose sale da concerto del mondo, tra le quali Gasteig di Monaco di Baviera, Bachzaal di Amsterdam, Conservatorio di Parigi, Rockfeller Center e Guggenheim Museum a New York, Reiss-Engelhorn Museo di Mannheim. Si \u00e8 esibito con l'Orchestra di Euskadi, la \"Tibor Varga Chamber Orchestra\", l'Orchestra di Padova e del Veneto, l'Orchestra Filarmonica della Scala, sotto la direzione di Riccardo Muti. Nella stagione 2005-2006 della Filarmonica della Scala ha eseguito il \"Concerto in La min Op. 82\" di Aleksandr Konstantinovi\u010d Glazunov sotto la direzione di Semyon Bychkov.\nSvolge anche attivit\u00e0 nel campo della musica da camera con solisti di prestigio, tra i quali Enrico Dindo, Massimo Quarta, Jean-Jacques Kantorow, Tibor Varga e i Solisti dei Wiener Philharmoniker.\n\u00c8 docente al \"Conservatoire Sup\u00e9rieur et Acad\u00e9mie de Musique Tibor Varga\" di Sion (Svizzera) e tiene masterclasses in Francia, Giappone, Italia e Svizzera.\nFrancesco De Angelis suona il violino Giovanni Battista Guadagnini Torino 1783 \"Ex Kleynenberg\", concesso dalla \"Fondazione Pro Canale\" di Milano."}
{"id": "650352", "revid": "1494169", "url": "https://it.wikipedia.org/wiki?curid=650352", "title": "Francesco de Angelis", "text": ""}
{"id": "650355", "revid": "2210568", "url": "https://it.wikipedia.org/wiki?curid=650355", "title": "Niccol\u00f2 Orsini", "text": "Biografia.\nPrimi anni.\nNiccol\u00f2 Orsini nacque a Pitigliano, in Maremma, figlio di Aldobrandino Paioletti II, conte di Pitigliano, e di sua moglie Bartolomea. Era discendente di Romano \"Romanello\" Orsini, conte di Nola, che aveva acquisito la signoria della piccola citt\u00e0 toscana di Pitigliano nel 1293 sposando Anastasia de Montfort, erede degli Aldobrandeschi signori della citt\u00e0. I suoi genitori provenivano entrambi da rami diversi della famiglia Orsini.\nCon il fratello Ladobrando segu\u00ec le orme del padre e form\u00f2 una compagnia di ventura, offrendo i suoi servigi allo Stato Pontificio nel 1458, poi al Regno di Napoli nel 1463, e a Firenze nel 1473, con il grado di Maresciallo di Campo della Repubblica. Nel 1478, a seguito della congiura dei pazzi, difese la Firenze di Lorenzo il Magnifico dall'invasione delle forze papaline, napoletane e senesi che avevano appoggiato la congiura. Nel 1480 fu firmata la pace e l'anno successivo Niccol\u00f2 si mise al soldo del regno di Napoli per contrastare l'occupazione ottomana di Otranto. Nel 1482 combatt\u00e9 nuovamente per lo Stato Pontificio nella Guerra di Ferrara, prendendo parte alla vittoriosa battaglia di Campomorto, mentre nel 1485 torn\u00f2 a servire Firenze, con il grado di Capitano Generale della Repubblica (il pi\u00f9 alto grado militare della citt\u00e0). Fu assoldato per la terza e ultima volta dal pontefice nel 1489 come capitano generale dell'esercito Pontificio. Nel 1494 guid\u00f2 le forze papaline contro il re di Francia Carlo VIII, che era calato in Italia per conquistare il regno di Napoli, ma fu sconfitto e catturato presso Nola. L'anno successivo Niccol\u00f2 riusc\u00ec a liberarsi e a raggiungere il campo della lega santa antifrancese durante la battaglia di Fornovo.\nAl servizio della repubblica di Venezia.\nNel 1495 l'Orsini inizi\u00f2 a servire la repubblica di Venezia, prima come comandante in seconda e poi dal 1498 come capitano generale delle milizie Veneziane. Nella seconda guerra d'Italia occup\u00f2 Cremona e Ghiera d'Adda (1499) che erano state concesse a Venezia dal re Luigi XII di Francia in cambio dell'appoggio della repubblica alla sua conquista del Ducato di Milano. Alla caduta del regno dei Borgia nel 1503, l'Orsini occup\u00f2 Rimini e Faenza, le cui famiglie nobiliari avevano richiesto di entrare a far parte della repubblica di Venezia.\nQuando, il 15 aprile 1509 il re Luigi XII di Francia lasci\u00f2 Milano con circa quarantamila uomini e invase il territorio veneziano dando inizio alla Guerra della Lega di Cambrai, Venezia affid\u00f2 il comando dell'esercito con il compito di contrastarlo a Niccol\u00f2 di Pitigliano e a suo cugino Bartolomeo d'Alviano.\nI disaccordi tra Pitigliano e Alviano come modo migliore per fermare l'avanzata francese hanno impedito ai due di unire le forze per opporsi ai francesi. Di conseguenza, quando Luigi ai primi di maggio attravers\u00f2 il fiume Adda e Alviano gli avanz\u00f2 incontro, Pitigliano, credendo fosse meglio evitare la battaglia campale, si spost\u00f2 verso sud.\nIl 14 maggio Alviano affront\u00f2 i francesi nella battaglia di Agnadello. In inferiorit\u00e0 numerica, invi\u00f2 richieste di rinforzo al cugino, il quale rispose con l'ordine di interrompere la battaglia e prosegu\u00ec per la sua strada. Alviano, ignorando i nuovi ordini, continu\u00f2 lo scontro e il suo esercito fu circondato e distrutto.\nPitigliano riusc\u00ec a evitare di incontrare Luigi, ma le sue truppe mercenarie, venute a sapere della sconfitta di Alviano, avevano disertato in gran numero la mattina seguente, costringendolo a ritirarsi a Treviso e a Mestre con ci\u00f2 che restava dell'esercito, che ora contava solo circa cavalieri e 7- fanti.\nIl crollo veneziano era completo; Luigi continu\u00f2 ad occupare il territorio della repubblica a est di Brescia senza incontrare alcuna resistenza significativa. Le principali citt\u00e0 che non erano state occupate dai francesi, Padova, Verona e Vicenza, furono lasciate indifese dalla ritirata di Pitigliano e si arresero rapidamente a Massimiliano I d'Asburgo quando gli emissari imperiali arrivarono in Veneto.\nIl papa Giulio II, avendo nel frattempo emesso un interdetto contro Venezia che scomunicava ogni cittadino della Repubblica, invase la Romagna e si impadron\u00ec di Ravenna con l'aiuto del Duca di Ferrara, che dopo aver aderito alla Lega ed essere stato precedentemente nominato Gonfaloniere della Chiesa il 19 aprile, annesse ai suoi territori Polesine.\nI governatori imperiali appena arrivati, tuttavia, si dimostrarono rapidamente impopolari. A met\u00e0 luglio i cittadini padovani, aiutati da un distaccamenti di cavalleria veneziana al comando del provetto Andrea Gritti, si ribellarono; i lanzichenecchi che presidiavano la citt\u00e0 erano troppo pochi per opporre un'efficace resistenza e Padova torn\u00f2 sotto il controllo veneziano il 17 luglio.\nIl successo della rivolta spinse Massimiliano all'azione. Ai primi di agosto un imponente esercito imperiale, accompagnato da corpi di truppe francesi e spagnole, part\u00ec da Trento verso il Veneto. A causa della mancanza di cavalli, oltre che della disorganizzazione generale, le forze di Massimiliano non sarebbero arrivate a Padova fino a settembre, dando a Pitigliano il tempo di concentrare le truppe che glierano ancora disponibili in citt\u00e0. L'assedio di Padova inizi\u00f2 il 15 settembre; sebbene l'artiglieria francese e imperiale avesse distrutto con successo parte delle mura di Padova, i difensori, forti di ben combattenti, riuscirono a tenere la citt\u00e0 fintanto che Massimiliano, sempre pi\u00f9 impaziente e con l'esercito che soffriva di malattie, malnutrizione e scoramento, fu costretto a levare l'assedio il 30 settembre, ritirandosi nel Tirolo con la parte principale del suo esercito.\nA met\u00e0 novembre Pitigliano riprese l'offensiva: le truppe veneziane sconfissero facilmente le restanti forze imperiali catturando Vicenza, Este, Feltre e Belluno. Anche se un successivo attacco a Verona fall\u00ec, l'Orsini riusc\u00ec a distruggere un esercito papale al comando di Francesco II Gonzaga nel processo.\nLa sconfitta della flotta veneziana nella battaglia di Polesella e l'inizio di una nuova offensiva francese costrinsero l'Orsini a ritirarsi ancora una volta a Padova.\nNel gennaio 1510 Niccol\u00f2 di Pitigliano fu ferito mortalmente e mor\u00ec a Lonigo, lasciando il comando dell'esercito veneziano ad Andrea Gritti. Fu sepolto nella Basilica di San Giovanni e Paolo, tradizionale luogo di sepoltura dei dogi, e successivamente le sue spoglie furono spostate a Brescia. All'Orsini sono dedicati tre monumenti funebri: uno Venezia, uno a Brescia, e uno a Fiano Romano, nelle sue terre nel Lazio.\nDiscendenza.\nNiccol\u00f2 si spos\u00f2 due volte ed ebbe undici figli:"}
{"id": "650358", "revid": "298055", "url": "https://it.wikipedia.org/wiki?curid=650358", "title": "Francesco Arcangeli (XVIII secolo)", "text": "Biografia.\nNacque a Campiglio di Cireglio, frazione del comune di Pistoia, il 18 maggio 1737, venendo battezzato il giorno seguente. Di professione cuoco, con precedenti penali a suo carico, nel 1768 fece la conoscenza di Johann Joachim Winckelmann, a cui intendeva rubare le medaglie da questi ricevute in regalo mentre si trovava alla corte imperiale.\nL'8 giugno 1768 Arcangeli uccise Winckelmann in una camera della \"Locanda Grande\" di Trieste. Il giorno dopo Winckelmann venne sepolto nel cimitero della cattedrale di San Giusto. Circa un mese e mezzo dopo, il 18 luglio, Arcangeli venne condannato ad essere ruotato \"dal disopra all'ingi\u00f9\". La sentenza venne eseguita due giorni dopo, il 20 luglio, fra le 9 e le 10 (intervallo di tempo in cui era avvenuto l'omicidio), proprio davanti alla stessa \"Locanda Grande\"."}
{"id": "650365", "revid": "36426", "url": "https://it.wikipedia.org/wiki?curid=650365", "title": "Urbano VII", "text": ""}
{"id": "650373", "revid": "1754113", "url": "https://it.wikipedia.org/wiki?curid=650373", "title": "Tigrane IV", "text": "Successore al trono del padre Tigrane III d'Armenia, il regno di Tigrane IV segn\u00f2 il fallimento della politica romana di stabilizzare e garantire il proprio potere in Armenia tramite la protezione della dinastia legittima degli Artassidi. Il fallimento era dovuto parzialmente alle continue ingerenze, dirette e indirette, dei Parti, rivali di Roma, che contendevano al dominatore romano il controllo dell'Armenia e del suo territorio.\nEsso segn\u00f2 anche la fine della dinastia degli Artassidi sul trono del regno d'Armenia. \nTigrane IV condivise il regno d'Armenia con Erato d'Armenia, sua sorella (in realt\u00e0 figlia dello stesso padre ma di madre diversa), con la quale si un\u00ec in matrimonio. L'unione matrimoniale tra consanguinei era un costume consolidato tra le monarchie ellenistiche d'Oriente, ed aveva lo scopo di mantenere puro il sangue reale.\nSospettando Tigrane IV di tradimento in favore dei Parti, Ottaviano Augusto invi\u00f2 per la seconda volta Tiberio in Armenia per destituire i due sovrani legittimi e insediare al loro posto un cugino di Tigrane IV con il nome di Artavaside III nel 2 a.C. \nIl malcontento creato da questa ingerenza arbitraria dei Romani nella nobilt\u00e0 armena venne fomentato dai Parti, nel tentativo di ripristinare il controllo sulla regione. Grazie all'appoggio del sovrano partico Fraate IV, Tigrane IV ed Erato fomentarono una sommossa, riottenendo per un breve periodo il trono, ma al termine della quale per\u00f2 cadde vittima lo stesso Tigrane nel 1 a.C., mentre Erato dovette fuggire, probabilmente nell'Impero dei Parti.\nLa storia tormentata del regno Artasside d'Armenia continu\u00f2 per un brevissimo lasso di tempo con Erato, sua moglie, che sostenuta dai Parti, risal\u00ec sul trono dall'11 al 12, ma termin\u00f2 definitivamente con il tentativo dell'Impero Romano di instaurare nel regno una nuova dinastia straniera di stirpe Meda con Ariobarzane di Atropatene. "}
{"id": "650374", "revid": "124685687", "url": "https://it.wikipedia.org/wiki?curid=650374", "title": "La volpe e l'uva", "text": "La volpe e l'uva () \u00e8 una delle pi\u00f9 celebri favole attribuite a Esopo. I riferimenti alla favola nel linguaggio comune assumono quasi le caratteristiche del proverbio. \"Fare come la volpe con l'uva\" significa, metaforicamente, reagire a una sconfitta sostenendo di non aver mai desiderato la vittoria, o disprezzando il premio che si \u00e8 mancato di ottenere. La reazione dell'animale \u00e8 considerata una forma esemplare di razionalizzazione in psicologia e di dissonanza cognitiva in psicologia sociale.\nTrama.\nLa versione originale di Esopo recita:\nmentre il testo latino di Fedro:\nStoria.\nCome molte altre favole di Esopo, \"La volpe e l'uva\" potrebbe essere stata ripresa da fonti precedenti o dalla tradizione orale. Immagini simili si trovano in altre culture; per esempio, un proverbio persiano dice: \"il gatto che non pu\u00f2 raggiungere la carne dice che ha un cattivo odore\".\nNella cultura occidentale, la favola \u00e8 celebre fin dai tempi antichi, ed \u00e8 stata citata innumerevoli volte. Jean de La Fontaine la ripropose in rima, con lo stesso titolo, aggiungendo che la volpe era \"di Guascogna\" o \"di Normandia\". Fra gli adattamenti moderni si pu\u00f2 citare un cartone animato della serie \"Color Rhapsodies\", di Frank Tashlin (1941).\nNel mondo di lingua inglese, la favola \u00e8 nota soprattutto attraverso traduzioni di epoca vittoriana, in cui (forse per evitare qualsiasi associazione sessuale) l'aggettivo \"acerba\" (\"non matura\"), riferito all'uva, \u00e8 stato sostituito con \"sour\" (\"aspra\"). Questa traduzione (da cui deriva anche l'idiomatismo inglese \"sour grape\", \"uva aspra\", con cui si indica una sconfitta che viene negata) comporta una differenza non irrilevante nella psicologia della storia: la volpe che trova l'uva \"acerba\" pu\u00f2 infatti illudersi di stare solo \"rimandando\" il suo pasto, mentre quella che la trova \"aspra\" dichiara una rinuncia definitiva."}
{"id": "650378", "revid": "4252", "url": "https://it.wikipedia.org/wiki?curid=650378", "title": "Betania", "text": "Betania \u00e8 una localit\u00e0 della Giudea, attualmente parte della Cisgiordania, molto vicina a Gerusalemme, e sotto il controllo Palestinese. \u00c8 separata dalla Citt\u00e0 santa dal muro di separazione israeliano. Oggi ha il nome arabo al-Azariyeh, che significa \"luogo di Lazzaro\", e nel 2017 ospitava una popolazione di oltre 22.000 abitanti.\nToponimo.\nIl prefisso \"Beth-\" in ebraico significa \"casa\". La parte restante del nome ha origini controverse. La versione pi\u00f9 accreditata traduce l'intera espressione come \"casa dei poveri\". Alcuni invece ritengono Bethania sia un'abbreviazione di Beth-Ananiah o semplicemente Ananiah, una delle citt\u00e0 della trib\u00f9 di Beniamino; oppure che la seconda parte sia un altro nome di persona (p.es. Anaiah).\nVangeli.\nBetania \u00e8 nota per essere citata dai Vangeli, secondo i quali vi abitava Lazzaro, che fu risuscitato da Ges\u00f9 (Giovanni ), insieme alle sue sorelle Marta e Maria. Ges\u00f9 inoltre vi pass\u00f2 in almeno altre due occasioni (Matteo , Matteo , Marco , Luca , Giovanni ), secondo l'evangelista Luca (Luca ) sarebbe il luogo dell'Ascensione di Ges\u00f9, avvenuta al termine dei 40 giorni dopo la Crocifissione (Atti degli Apostoli ).\nA Betania oggi sorge una chiesa dedicata a San Lazzaro, di epoca crociata; a breve distanza da essa si pu\u00f2 visitare un'antica tomba scavata nella roccia, che la tradizione identifica con quella in cui Lazzaro fu sepolto.\nNon va confusa con la \"Betania oltre il Giordano\" dove Giovanni il Battista esercitava il suo magistero )."}
{"id": "650379", "revid": "124123", "url": "https://it.wikipedia.org/wiki?curid=650379", "title": "Giovanni Previtali", "text": "Biografia.\nDapprima allievo di Lionello Venturi all'Universit\u00e0 di Roma, si trasfer\u00ec nel 1954 all'Universit\u00e0 di Firenze per seguire le lezioni di Roberto Longhi, inaugurando un sodalizio intellettuale che continu\u00f2 fino alla morte di Longhi e col quale discusse la sua tesi di laurea nel 1957, che fu pubblicata nel 1964 col titolo \"La fortuna dei primitivi\". Di idee marxiste, collabor\u00f2 dal 1961 alla rivista \"Paragone\" ma, a seguito di attriti emersi dopo la morte di Longhi, si dimise nel 1971. Nel 1961 soggiorn\u00f2 a Parigi. Fond\u00f2 assieme all'archeologo Mauro Cristofani la rivista \"Prospettiva\" nel 1975. Previtali insegn\u00f2 alle Universit\u00e0 di Messina, Siena e Napoli. Negli anni Settanta egli fu il coordinatore dei primi 4 volumi della \"Storia dell'arte\", una monumentale enciclopedia per l'Editore Einaudi.\nArchivio personale.\nIl suo archivio \u00e8 stato donato nel maggio 2014 alla Biblioteca di area umanistica dell'Universit\u00e0 degli Studi di Siena. \u00c8 suddiviso in serie: corrispondenza; documenti; materiali di studio e di lavoro."}
{"id": "650381", "revid": "287204", "url": "https://it.wikipedia.org/wiki?curid=650381", "title": "Russula nigricans", "text": "\"Russula nigricans\" (Bull.) Fr., \"Epicrisis Systematis Mycologici\" (Uppsala): 350 (1838)\nLa Russula nigricans appartiene alla sezione \"Nigricantinae\" del genere Russula, della quale \u00e8 la specie pi\u00f9 rappresentativa.\nQueste russule sono caratterizzate dalla massiccia presenza di lamellule, dai colori non vivaci e da una carne molto soda. Il portamento del carpoforo, per la forma depressa del cappello e le lamelle quasi decorrenti, ricorda pi\u00f9 quello di un Lactarius che di una Russula.\nUn particolare interessante \u00e8 che tutte queste russule sono inizialmente bianche, ma ben presto tutto il corpo fruttifero vira in maniera pi\u00f9 o meno marcata verso tonalit\u00e0 bruno nerastre, che permangono fino alla maturit\u00e0.\nCapita, perci\u00f2, spesso che si rinvengano vecchi esemplari di questa specie o di altre della sezione Nigricantinae, essiccati, completamente neri, quasi come fossero funghi carbonizzati.\nDescrizione della specie.\nCappello.\n5\u201320\u00a0cm, da convesso a fortemente depresso, \nLamelle.\nSpaziate, spesse, fragili, leggermente decorrenti, bianco-crema, rosse allo sfregamento, in vecchiaia fuligginose o nerastre, intercalate da numerose lamellule.\nGambo.\n5-7 x 2\u20133\u00a0cm, tozzo, quasi cilindrico, carnoso e sodo, ma che a maturazione diventa quasi cavo, inizialmente bianco poi al tocco si macchia di rossastro fino ad annerirsi.\nCarne.\nSoda, bianca, al taglio vira prima al rosso e poi si annerisce.\nHabitat.\n\u00c8 un fungo simbionte, ubiquitario, che fruttifica, sia in pianura che in montagna, in estate-autunno, nei boschi di latifoglie e aghifoglie con le quali stabilisce relazioni micorrizziche. Predilige terreni ben drenati.\nCommestibilit\u00e0.\nBuona, con riserva.\nAlcuni ritengono questo fungo commestibile, altri non edule, altri ancora velenoso.\nPoich\u00e9 sono stati registrati casi di disturbi gastrointestinali, se ne sconsiglia il consumo anche per le caratteristiche organolettiche non proprio gradevoli.\nSpecie simili.\nNel continente americano questa specie pu\u00f2 essere confusa con la R. dissimulans, che per\u00f2 si differenzia per le lamelle pi\u00f9 fitte, le spore pi\u00f9 larghe con un'ornamentazione pi\u00f9 marcata ed il cappello asciutto.\nAltre Russule con le quali pu\u00f2 essere confusa sono:\nEtimologia.\nDal latino \"nigricans\" = nereggiante, per la carne che tende al nero."}
{"id": "650385", "revid": "73843", "url": "https://it.wikipedia.org/wiki?curid=650385", "title": "Allegra Agnelli", "text": ""}
{"id": "650395", "revid": "1132780", "url": "https://it.wikipedia.org/wiki?curid=650395", "title": "Sanda (sport)", "text": "Il Sanda (\"Disseminare i colpi\", da )), noto anche come Sanshou (\"Disseminare le mani\", da )) o pugilato cinese, \u00e8 uno sport da combattimento cinese uno contro uno.\nIl nome.\n\"Sanda\" \u00e8 un termine composto dai due ideogrammi San (\"disperdersi, dileguarsi, dissipare, spargere, diffondere, disseminare\", da )) e Da (\"battere, colpire, percuotere, rompere, azzuffarsi, picchiarsi, fare a pugni, costruire, forgiare\" ecc., da )) che pu\u00f2 essere tradotto con \"combattimento libero\".\nIl vocabolo \"sanda\" fa la sua comparsa per la prima volta nel 1979, mentre il pi\u00f9 antico \u00e8 \"sanshou\".\nAlcuni vogliono vedere il \"Sanda\" in numerose pratiche antiche conosciute con i nomi di \"Xiangbo\" (\u76f8\u640f, lotta contro l'altro), \"shoubo\" (\u624b\u640f, lotta con le mani), \"Bian\" (\u535e,impetuosit\u00e0), \"Bian\" (\u5f01), \"Baida\" (\u767d\u6253), \"Paizhang\" (\u62cd\u5f20), \"Qiangshou\" (\u62a2\u624b), \"Shouzhan\" (\u6218\u624b, battaglia con le mani), \"Jueli\" (\u89d2\u529b) , \"Jiji\" (\u6280\u51fb) ecc..\nIn realt\u00e0 bisogna distinguere concettualmente il significato di Sanda in qualit\u00e0 di specialit\u00e0 sportiva creata in tempi recenti con un proprio sistema di tecniche e di regole ed il significato che lo stesso termine pu\u00f2 avere in rapporto all'antichit\u00e0 Cinese, e che niente ha a che vedere con la pratica attuale.\nAnche il libro \"Zhongguo Sanshou\" (alla cui compilazione hanno collaborato personaggi del calibro di Zhang Shan e Wu Bin) identifica il Sanshou con il Sanda e riporta riferimenti documentali antichi in cui vengono citate pratiche dai pi\u00f9 svariati nomi che vengono ricollegate a questi due concetti. Questa operazione \u00e8 puramente ideale.\nPratiche di combattimento libero nella storia cinese.\nI combattimenti di \"sanda\" si possono vedere ormai in qualsiasi gara o manifestazione relativa al Kung Fu Wushu e sta conoscendo la via del professionismo oltre che in Asia (soprattutto nei paesi dell'ex Unione sovietica) e medio oriente anche in Europa e negli USA grazie anche all'utilizzo come tecnica marziale in molti corpi militari di tutto il mondo.\nLe sue origini ideali e culturali si perdono nelle antiche scuole di Wushu cinesi, nelle quali esiste dalla preistoria delle arti marziali. Per ottenere le risorse necessarie alla sopravvivenza, la gente impar\u00f2, pian piano, la lotta con il pugno e il calcio, a proiettare a terra l'avversario usando le gambe e di altre tecniche. A ben leggere la storia del combattimento libero in Cina si pu\u00f2 notare che gi\u00e0 dai primordi vi \u00e8 stato un allontanamento dalle finalit\u00e0 di sopravvivenza ed un utilizzo ai fini di spettacolo ed intrattenimento all'interno dei palazzi nobiliari. Per quanto riguarda l'utilizzo militare delle pratiche a mano nuda, \u00e8 significativo il giudizio di Qi Jiguang che le ritiene utili unicamente per il mantenimento della forma fisica dei soldati.\nUn primo riferimento a pratiche di combattimento libero \u00e8 stata identificata nel Libro dei riti (\u793c\u8bb0, Liji) nella sezione Wangzhi (\u738b\u5236).\nLo Shiming (\u91ca\u540d) descrive lo \"Xiangbo\" (\u76f8\u640f) definendolo una Lotta che usa anche dei colpi.\nNel Guliangzhuan (\u8c37\u6881\u4f20) si racconta di un combattimento tra due esperti avvenuto nel periodo della dinastia Zhou (1045 a.C.-221 a.C. ). Secondo Zhou Zhengwei ci\u00f2 indicherebbe che in tale periodo si era gi\u00e0 raggiunto un alto grado di maestri nel combattimento libero.\nDurante il periodo delle Primavere e degli Autunni e degli Stati Combattenti (720 a.C. - 221 a.C.), erano diffuse delle forme di combattimento libero chiamate \"Chunqiu Jiaoshi\" (\u6625\u79cb\u89d2\u8bd5, Gare Marziali delle Primavere e degli Autunni) e \"Xiangbo\" (\u76f8\u640f). Tali pratiche sono narrate nel Guanzi (\u7ba1\u5b50) nella sezione \"Qifa\" (\u4e03\u6cd5).\nDurante i periodi della dinastia Qin, della dinastia Han e dei Tre Regni dallo Xiangbo si differenziarono il \"Jiaodi\" (\u89d2\u89dd) e lo \"Shoubo\" (\u624b\u640f). In particolare all'interno di un testo che riporta la storia della dinastia Han, lo \"Hanshu - Yiwenzhi\" (\u6c49\u4e66-\u827a\u6587\u5fd7), c'\u00e8 un capitolo intitolato \"Shoubo\" (\u624b\u640f) in cui per la prima volta compare il termine Sanshou (\u6563\u624b). Esattamente questo testo parla di \"Xiang Cuoxu\" (\u76f8\u9519\u84c4) e di \"Xiang Sanshou\" (\u76f8\u6563\u624b), mentre altri scritti dello stesso periodo utilizzano come sinonimi di \"sanshou\" due omofoni: \"Bian\" (\u5f01) e \"Bian\" (\u535e).\nNel periodo della dinastia Sui, della dinastia Tang e delle Cinque Dinastie lo \"Shoubo\" (\u624b\u640f) ed il \"Juedi\" (\u89d2\u62b5) erano tenuti molto in considerazione e le competizioni iniziarono ad essere regolate.\nDurante la dinastia Song lo \"Shoubo\" (\u624b\u640f) era considerato un ottimo metodo per il mantenimento della forma fisica e la Storia dei Song (\u5b8b\u53f2, \"Songshi\") sezione \"Bingzhi\" (\u5175\u5fd7) dice che lo \"Shoubo\" allenava corpo e braccia.\n\u00c8 dal periodo della dinastia Yuan che popolarmente si inizia ad usare il termine \"leitai\" (\u64c2\u53f0, ring) che \u00e8 una contrazione di \"leitai sai\" (\u64c2\u53f0\u8d5b, combattimenti sul ring).\nIn epoca della dinastia Ming lo \"shoubo\" assume nomi quali \"baida\" (\u767d\u6253) e \"boji\"(\u640f\u51fb).\nNel primo periodo della dinastia Qing (1644 d.C. - 1911 d.C.), accanto alla nascita di movimenti contadini e di organizzazioni segrete, nacquero molte societ\u00e0 (\"\u793e she\", societ\u00e0 o \"\u9986 guan\", scuole) che si dedicavano agli esercizi marziali. Era necessario scambiare le esperienze tramite la concorrenza marziale, esistevano diversi tipi di famiglie e diverse tecniche di lotta, tra la popolazione le gare sul Leitai erano molto diffuse. Nei giorni di festa un combattente organizzava un \"palco\" e accettava le sfide di qualsiasi altro combattente, i partecipanti non avevano bisogno di registrarsi in anticipo. Il combattimento era inteso come una forma popolare per socializzare, a quei tempi, erano molte anche le donne che si dedicavano agli esercizi di \"sanda\".\nCarmona, senza riferirci in quale epoca (particolare non secondario) racconta che \nFabio Smolari e Claudio Gigante spiegano che\nA cavallo del 1909 Huo Yuanjia affronta alcuni pugili occidentali in combattimento e la Jingwu Tiyu Hui di cui sar\u00e0 capo diventa un modello per i valori della Repubblica Cinese del 1911, riconosciuto ufficialmente da Sun Yatsen. L'associazione Jingwu, il confronto con le pratiche occidentali ed il fardello ideale nazionalistico sono forse il preludio all'avvento della modernit\u00e0 nel Wushu.\nIl 15 ottobre 1928 si tenne a Nanchino il Primo Esame Nazionale (\"\u7b2c\u4e00\u5c4a\u56fd\u8003, Diyi Jie Guokao\") , una sorta di campionato nazionale in cui si svolsero dieci giorni di combattimenti liberi. Gli incontri vennero disputati sul terreno, all'interno di un'area quadrata, tutte le scuole poterono parteciparvi e non vennero utilizzate categorie di peso. In molti pensano che non vi fossero regole e per questo motivo i combattimenti siano stati interrotti, l'articolo \"Lun Woguo Wushu de Jiaoyu yu Fazhan\" (\u8bba\u6211\u56fd\u6b66\u672f\u7684\u6559\u80b2\u4e0e\u53d1\u5c55) fornisce una versione differente: le regole c'erano e prevedevano il divieto di equipaggiamenti protettivi, si poteva colpire l'avversario con mani, gomiti, piedi e ginocchia, era vietato colpire gli occhi, la faringe e la zona genitale, trasgredire tre volte al regolamento comportava la squalifica, cos\u00ec come immediatamente si era squalificati per una grave infrazione. L'articolo \"Zhongyang Guoshu Guan - Diyi Jie Quanguo Wushu Guokao\" (\u4e2d\u592e\u56fd\u672f\u9986-\u7b2c\u4e00\u5c4a\u5168\u56fd\u6b66\u672f\u56fd\u8003) pur confermando la data dell'evento, spiega che inizialmente si era programmato che vi fossero 15 vincitori e per questo motivo Feng Yuxiang aveva preparato 15 premi, ma in realt\u00e0 dalle qualificazioni emersero 17 nomi. Zhang Zhijiang decise di premiare Guo Changsheng (\u90ed\u957f\u751f) e Yang Songshan (\u6768\u677e\u5c71) entrambi con una Longquan \u9f99\u6cc9, ma chiese loro la rinuncia al premio preparato da Feng Yuxiang e a comparire nell'elenco dei 15 vincitori.\nIl 9 novembre del 1929 ebbe luogo ad Hangzhou una competizione di combattimento libero nell'ambito del \"Guoshu Youyi Dahui \u56fd\u672f\u6e38\u827a\u5927\u4f1a\" che vide la partecipazione di moltissimi atleti di tutta la Cina.\nIl 13 novembre 1943 Cai Longyun (\u8521\u9f99\u4e91), che all'epoca aveva solo 14 anni, disput\u00f2 un incontro di Pugilato contro un Russo, che mand\u00f2 al tappeto.\nIl combattimento libero cinese moderno.\nIl \"sanda\" rappresenta l'espressione applicativa libera del \"wushu Moderno o Sportivo\" ed insieme ad altre specialit\u00e0 da gara (Changquan, Nanquan, Taijiquan, sciabola, spada, bastone, lancia, ecc.) esprime simbolicamente il patrimonio tecnico fondamentale della tradizione delle arti marziali Cinesi. Visto come pratica indipendente, \u00e8 un'arte marziale derivante dal Kung Fu.\nI combattimenti uno contro uno hanno una storia molto lunga in Cina, e sono stati chiamati con nomi diversi, come \"xiangbo\", \"shoubo\", \"chaishou\", \"qiangshou\", \"jiji\" e \"da leitai\" (\u6253\u64c2\u53f0,Combattere sul Ring). Come parte per\u00f2 dei moderni sport da competizione e da combattimento a contatto pieno, il sanda ha una storia relativamente breve. Tali concetti sono ben riassunti in questa definizione: \nUn altro parere \u00e8 espresso da Carmona che afferma che\nEntrambe le affermazioni contengono un fondo di verit\u00e0: \u00e8 indubbio infatti che vi sia nel Sanda un'influenza Occidentale, come per contro che i suoi fondatori siano stati attenti ad inserirvi elementi tecnici provenienti dalla tradizione Cinese. Infatti il Sanshou \u00e8 il frutto di intense ricerche che lo hanno portato a diventare uno degli elementi ufficiali delle competizioni di Wushu.\nNel marzo 1979, la Commissione Nazionale Cinese per lo Sport (CNSC, \"Zhongguo Ti-Wei \u4e2d\u56fd\u4f53\u59d4\"), la pi\u00f9 alta organizzazione sportiva ufficiale cinese, decise che tre istituzioni (il Comitato Sportivo della Provincia di Zhejiang, cio\u00e8 \"Zhejiang Sheng Ti-Wei \u6d59\u6c5f\u7701\u4f53\u59d4\",il \"Beijing Tiyu Xueyuan \u5317\u4eac\u4f53\u80b2\u5b66\u9662\" e l'Istituto di Educazione Fisica di Wuhan, cio\u00e8 il \"Wuhan Tiyu Xueyuan \u6b66\u6c49\u4f53\u80b2\u5b66\u9662\") dovevano iniziare a sperimentare il \"sanda\" come sport da competizione. A causa della mancanza di pubblicit\u00e0 prima di allora, il \"sanda\" non aveva tecniche e metodi di allenamento standardizzati, e soprattutto non aveva un regolamento. I tre istituti scelti per sviluppare il sanda dovevano formulare regole, criteri di giudizio e metodi di allenamento, nonch\u00e9 pubblicizzare il \"sanda\" come sport in Cina.\nNel maggio 1979, i tre istituti presentarono il \"sanda\" durante una riunione nazionale di scambio di Wushu a Nanning, nella provincia di Guangxi. Nello stesso momento, furono organizzati altri esperimenti in altre localit\u00e0 e province. Durante l'incontro nazionale dell'ottobre 1979, il CNSC organizz\u00f2 la prima performance pubblica di \"sanda\" e gli atleti furono selezionati dagli istituti di Zhejiang, di Pechino, e della provincia di Hebei. La performance consistette non solo di tecniche, ma anche di esercizi di allenamento. Dal maggio 1980, furono costituiti molti altri istituti di \"sanda\", che eseguirono una dimostrazione al \"Raduno Nazionale di Wushu\" (\"Quanguo Wushu Guanmo Jiaoliu Dahui \u5168\u56fd\u6b66\u672f\u89c2\u6469\u4ea4\u6d41\u5927\u4f1a\") a Taiyuan. Nello stesso periodo, l'Universit\u00e0 di Educazione Fisica di Pechino teneva competizioni sperimentali per i propri atleti con lo scopo di migliorare l'esperienza degli organizzatori e dei giudici.\nNell'ottobre 1980, il CNSC chiam\u00f2 esperti dai tre istituti iniziali per formulare un regolamento da competizione. Nel maggio 1981, le universit\u00e0 di Pechino e di Wuhan tennero per la prima volta in pubblico una competizione sperimentale di \"sanda\" ai campionati nazionali di Wushu a Shenyang. Nel gennaio 1982, il CNSC organizz\u00f2 una Conferenza Nazionale dove vennero stabilite le Regole da Competizione del \"sanda\" (\"Sanda Bisai Guize \u6563\u6253\u6bd4\u8d5b\u89c4\u5219\"). I sei istituti invitati furono: Pechino citt\u00e0, Universit\u00e0 di Pechino, provincia di Shandong, provincia di Hebei, provincia di Guangdong, e Universit\u00e0 di Wuhan.\nDalla reintroduzione del \"sanda\" alle prime competizioni ufficiali, un periodo di circa tre anni, il CNSC spese una grossa somma di denaro e coinvolse centinaia di atleti ed esperti di arti marziali per valorizzare lo sport. Infine, nel gennaio 1982, furono stabilite le regole ufficiali, i criteri di giudizio e i metodi di allenamento. Dopo circa 30 anni di silenzio a causa dell'instabilit\u00e0 politica della Cina, il \"sanda\" era infine rinato. Pechino tenne i primi campionati nazionali ufficiali nel novembre 1982, la competizione si svolse su un cerchio di nove metri di diametro, che verr\u00e0 poi modificato in un pi\u00f9 tradizionale quadrato rialzato, di otto metri per lato. Anche il regolamento \u00e8 stato in seguito leggermente modificato, in modo da rendere le regole pi\u00f9 dettagliate.\nSecondo Wu Bin ed altri nel 1988, nell'ambito del\"'International Wushu Festival\", fu organizzato il primo torneo internazionale di Sanshou.\nCaratteristiche del sanda moderno.\nLa maggior parte delle competizioni di \"sanda\" si svolgono su una pedana rialzata chiamata \"leitai\" (\"arena, quadrato, ring\" () ) e i combattenti portano protezioni alla testa (caschetto, \"\u62a4\u5934 hutou\"), al torace (corpetto, \"\u62a4\u80f8 huxiong\"), alle mani (guantoni, \"\u62f3\u5957 quantao\"), ai genitali (conchiglia, \"\u62a4\u88c6 hudang\"), alla bocca (paradenti, \"\u62a4\u9f7f huchi\") e alle tibie (paratibie); queste ultime sono obbligatorie o meno a seconda dei regolamenti federali ai quali ci si attiene.\nDurante gli incontri di \"sanda\" sono permessi i colpi di pugno, di calcio e le proiezioni a terra, mentre non sono consentiti i colpi con il gomito, con il ginocchio, gli strangolamenti e le leve articolari. \u00c8 possibile battere l'avversario buttandolo letteralmente fuori dal tappeto tramite tecniche di calcio, pugno o proiezione. Ai combattenti \u00e8 tuttavia permesso stare corpo a corpo solo per tre secondi: se nessuno dei due riesce a liberarsi o a proiettare l'avversario a terra entro questo lasso di tempo, l'arbitro interrompe il clinch.\nIn Cina vengono organizzati tornei chiamati \"Sanda Wang\" (Re del Sanda), che si tengono su un ring simile a quelli usati per il pugilato occidentale, in cui i combattenti portano come protezione solamente i guantoni e paradenti e possono usare, oltre ai pugni e ai calci, anche i colpi di ginocchio. Alcuni di questi atleti di \"sanda\" partecipano anche ad altri tornei di combattimento tra cui il K-1 e lo Shoot Boxing, il cui regolamento \u00e8 simile a quello del \"sanda\".\nLe caratteristiche principali di questo sport si possono vedere nelle famose sfide \"stile contro stile\", disputate molto frequentemente contro atleti di Muay Thai, Karate, Kickboxing e Taekwondo; questi eventi danno modo di conoscere meglio il \"sanda\", contribuendo ad allargarne la popolarit\u00e0.\nIl \"sanda\", come altre discipline da combattimento, prevede la posizione di guardia alta come nella boxe; come tecniche peculiari si possono invece indicare:\nQuest'ultima categoria rende il \"sanda\" una disciplina tra le pi\u00f9 complete sul piano tecnico e consente di sfruttare efficacemente tutti i colpi dell'avversario per finalizzarne l'atterramento (spesso si \"vola\" letteralmente a terra), talvolta con conseguenze importanti come il KO. Le proiezioni si possono portare con \"prese\" su colpi di pugno, di calcio, al collo, al corpo eccetera. Tutto il corpo \u00e8 bersaglio valido tranne le ginocchia, la nuca, la zona pelvica e la spina dorsale, che non si possono colpire pena la squalifica.\nGeneralmente nei match, dopo una iniziale fase di studio, gli atleti si attaccano con combinazioni di calcio e di pugno, mentre a distanza pi\u00f9 ravvicinata si tenta la presa per finalizzare la proiezione a terra (l'avversario viene sollevato oppure semplicemente atterrato). Le riprese durano di solito due minuti con intervalli di un minuto tra i round.\nTecniche di pugno.\nQueste sono le tecniche di pugno che vengono descritte nel testo \"Zhongguo Wushu Leitai Sanda\":\nTecniche dei passi.\nIl libro \"Zhongguo Wushu yu Sanda\" elenca queste tipologie di tecniche dei passi:\nTecniche di calcio.\nQuesto \u00e8 un elenco di tecniche di gambe (Tuifa) del sanshou dedotto dal libro \"Wushu Sanshou Jingcui\":\nCalci con nomi differenti li troviamo nel testo \"Zhongguo Sanshou\":\nEsponenti famosi.\nWang Tao \u738b\u6d9b e Gong Jianxin \u9f9a\u5efa\u65b0 elencano dieci insegnanti famosissimi del sanda: Guan Jianmin \u7ba1\u5efa\u6c11, che \u00e8 stato capo allenatore della Squadra Nazionale dal 1996 al 2005; Li Jianping \u674e\u5efa\u5e73, soprannominato \u201cPadrino del Sanda\u201d (\u6563\u6253\u6559\u7236, Sanda Jiaofu) ; Liu Haike \u5218\u6d77\u79d1; Niu Fei \u725b\u98de; Wen Zhuang \u6e29\u5e84; Xiao Zhimin \u8096\u5fd7\u6c11; You Bangmeng \u5c24\u90a6\u5b5f; Yu Wanling \u4e8e\u4e07\u5cad; Zhai Shoutao \u7fdf\u5bff\u6d9b; Zhao Xuejun \u8d75\u5b66\u519b.\nTra gli esponenti Cinesi pi\u00f9 famosi troviamo Chen Chao, Liu Hailong (\u67f3\u6d77\u9f99) e Yuan Yubao.\nCampionati IWUF.\nMedaglie d'oro del Primo Campionato Mondiale di Wushu\u00a0\u2013 Categoria Sanshou.\nNell'ambito del Primo Campionato Mondiale di Wushu del 1991 sotto la sigla IWuF, nella categoria del combattimento libero hanno ottenuto la medaglia d'oro: \nL'Italiano Roberto Boschi (nome cinese: \u7f57\u6ce2\u6258\u2022\u6ce2\u65af\u9f50) si \u00e8 classificato al terzo posto nella categoria 60\u00a0kg.\nMedaglie d'oro del Secondo Campionato Mondiale di Wushu\u00a0\u2013 Categoria Sanshou.\nNel 1993 si \u00e8 tenuto il Secondo Campionato Mondiale di Wushu della IWuF. Queste le medaglie d'oro nel sanshou (purtroppo la IWuF fornisce solo i nomi in ideogrammi):\nNegli 85\u00a0kg si \u00e8 classificato secondo l'italiano\u53f2\u8fea\u82ac\u8bfa. Nei 65\u00a0kg si \u00e8 piazzato terzo l'italiano \u7f57\u67cf\u591a.\nMedaglie d'oro del Terzo Campionato Mondiale di Wushu\u00a0\u2013 Categoria Sanshou.\nIl Terzo Campionato Mondiale si \u00e8 tenuto a Baltimora. Queste sono le medaglie d'oro maschili assegnate in questa occasione (anche in questo caso la IWuF fornisce solo i nomi in cinese):\nPurtroppo negli annali IWUF non sono stati inseriti i secondi e terzi piazzamenti di questo evento.\nMedaglie d'oro del Quarto Campionato Mondiale di Wushu\u00a0\u2013 Categoria Sanshou.\nQuesto Campionato del Mondo assume un valore particolare per l'Italia perch\u00e9 si \u00e8 tenuto a Roma nel 1997. Queste le medaglie d'oro (in questo caso la IWUF fornisce solo nomi in caratteri occidentali):\nPer l'Italia si qualificarono al terzo posto, rispettivamente dei 60 e 90+ kg, Michele Fantozzi e Danilo Capuzi."}
{"id": "650396", "revid": "599013", "url": "https://it.wikipedia.org/wiki?curid=650396", "title": "Gdo", "text": ""}
{"id": "650408", "revid": "287204", "url": "https://it.wikipedia.org/wiki?curid=650408", "title": "Chiesa di Santa Maria della Passione", "text": "La chiesa di Santa Maria della Passione \u00e8 un luogo di culto cattolico di Milano\nFa da sfondo scenografico alla via della Passione, sita poco lontano da San Pietro in Gessate e dal palazzo di giustizia, ed \u00e8 uno dei pi\u00f9 bei monumenti del tardo Rinascimento milanese.\nStoria.\nLa prima parte ad essere costruita fu quella terminale, costituita da un tiburio ottagonale cui erano collegate otto cappelle, alternativamente a pianta semicircolare o rettangolare (1486). Il primitivo impianto forse concepito da Giovanni Antonio Amadeo, ma realizzato da Giovanni Battagio, era quindi centralizzato, come in molti santuari mariani della Lombardia rinascimentale.\nDi seguito Cristoforo Lombardo, detto il Lombardino edific\u00f2 il tiburio, con le sue consuete e sobrie linee classicistiche.\nDal 1573, su istanza di Carlo Borromeo, l'edificio fu trasformato in un impianto longitudinale, pi\u00f9 adatto alla predicazione. Furono cos\u00ec aggiunte le navate, ad opera di Martino Bassi e la facciata barocca (XVII secolo).\nDescrizione.\nEsterno.\nFacciata.\nIl completamento della facciata venne avviato alla fine del XVII secolo dallo scultore Giuseppe Rusnati, al quale sono dovute le sculture ed i rilievi che oggi si possono vedere, ispirati agli episodi della Passione di Cristo. Il completamento della parte alta non fu mai portato a termine e l'attuale \u00e8 costituito da semplici basi con pianta a croce greca. La facciata, divisa in cinque campi, con i due laterali pi\u00f9 bassi rispetto ai tre centrali, da semipilastri tuscanici, \u00e8 decorata da bassorilievi marmorei. Sopra il portale centrale si trova la \"Deposizione di Cristo\" e, sopra il frontone di quest'ultimo, due statue di angeli. Sopra i portali laterali si trovano due ovali, uno con il \"Profilo di Cristo\", sopra il portale di sinistra, e l'altro con il \"Profilo della Vergine\", sopra il portale di destra. Sopra le lunette soprastanti i portali laterali vi sono \"Cristo alla colonna\", sopra la lunetta di sinistra, e l\"Incoronazione di spine\", sopra la lunetta di destra.\nCupola.\nIl complesso monumentale della tribuna, culminante con la cupola rivestita da un tamburo ottagonale, \u00e8 attribuito al lodigiano Giovanni Battagio. All'esterno, il tamburo \u00e8 rivestito da semicolonne su due ordini, tuscanico e ionico, alternate a nicchie e finestre, con decorazioni in cotto. Cos\u00ec come la tribuna di Santa Maria delle Grazie, che veniva edificata negli stessi anni da Bramante per collocarvi sotto la cupola, al centro, i monumenti funerari di Ludovico il Moro e Beatrice d'Este, anche la tribuna della Passione aveva inizialmente destinazione funeraria, in quanto nel mezzo della tribuna era originariamente collocato il mausoleo dei fratelli Daniele e Francesco Birago, oggi trasferito in una cappella laterale. Daniele Birago, consigliere ducale sforzesco e arcivescovo di Mitilene, fu il principale finanziatore della prima fase dei lavori della basilica.\nInterno.\nLe tre navate della chiesa non erano previste dal progetto originario del Battagio, che era invece articolato a pianta centrale. Furono aggiunte nella seconda met\u00e0 del Cinquecento dagli architetti che si succedettero nella direzione del cantiere, i seregnesi Vincenzo Seregni e Martino Bassi, quest'ultimo allievo e successore del precedente.\nNavata principale.\nAffreschi di Galberio, eseguiti alla fine del Cinquecento con delicati toni di grigio e oro, ricoprono la volta a botte.\nSui pilastri, tele ottagonali attribuite a Daniele Crespi e alla sua scuola, raffiguranti a mezza figura santi e personaggi celebri dell'Ordine Lateranense, un tempo nel refettorio del convento.\nCappelle della navata destra.\nPrima cappella.\n\"Fuga in Egitto\" e \"Bottega di Nazareth\", tele di Tommaso Formenti, XVII secolo.\nTerza cappella.\n\"Flagellazione\", tela di Giulio Cesare Procaccini. La tela, posta sull'altare maggiore della cappella, proviene dallo scomparso monastero di Santa Prassede. Essa viene riferita dai critici alla prima fase artistica del Procaccini, di impronta tardomanierista, con una datazione al primo decennio del Seicento. In particolare la composizione, centrata sulla torsione della figura centrale del Cristo, contrapposta alle imponenti figure dei due aguzzini, risulta caratteristica del tardomanierismo lombardo di cui il pittore, con il fratello Camillo, era a quel tempo fra i maggiori esponenti. La forte carica drammatica ed emozionale, e il dinamismo plastico della scena, preludono invece agli sviluppi barocchi della loro arte.\nQuinta cappella.\n\"Madonna della Passione\", affresco quattrocentesco. L'affresco ospitato sull'altare maggiore proviene dalla chiesetta abbattuta alla fine del Quattrocento per far posto all'attuale costruzione. L'immagine venne restaurata e ridipinta nei secoli successivi.\nOttagono centrale.\n\"Incoronazione di spine\", sull'esterno delle ante dell'organo a destra, \"Flagellazione ed Ecce Homo\", sull'interno delle ante, di Carlo Urbino.\n\"Lavanda dei piedi\" sull'esterno delle ante dell'organo a sinistra, \"Crocefissione\" e \"Deposizione\" sull'interno delle ante, Capolavori di Daniele Crespi.\nCappella Taverna.\nLa decorazione di questa cappella, che costituisce il transetto di destra, fu voluta dal gran cancelliere Taverna, appartenente ad una delle famiglie di spicco dell'aristocrazia milanese. Il ciclo pittorico che si svolge sull'arcone d'ingresso, sulla volta e sulle pareti fu commissionato nel 1560 al pittore cremasco Carlo Urbino, autore degli affreschi e delle figure e cornici a stucco che li contornano, dai tipici motivi manieristi. Al centro dell'arcone d'ingresso si trova lo stemma gentilizio dei Taverna, che ha nei due quarti un cane d'argento abbaiante contro una stella d'oro; al suo fianco, i primi episodi del ciclo della Passione, \"La resurrezione di Lazzaro\", \"La cacciata dei mercanti dal tempio\", \"La cacciata da Nazareth\" e \"La Maddalena\". Seguono poi nei quattro riquadri della volta, contornati da delicate figure angeliche, \"L'orazione nell'orto\", \"La cattura\", \"Ges\u00f9 davanti a Pilato\" e \"La salita al Calvario\". Il ciclo si conclude nel catino absidale con gli episodi \"La resurrezione\" e \"Noli me tangere\".\nL'ancona con la \"Deposizione\", ospitata sull'altare, proviene dall'altare maggiore della chiesa, da dove fu tolta nel XVII secolo quando venne costruito quello attuale a marmi policromi. La tela \u00e8 ospitata all'interno della monumentale cornice lignea cinquecentesca originale. La predella \u00e8 decorata con i santi Piero e Paolo, ai lati, storie del ritrovamento della Vera Croce, mentre lo scomparto centrale fu oggetto di un recente furto. Due colonne a motivi vegetali sorreggono il timpano spezzato con la cimasa che ospita il \"Cristo risorto\". La tela centrale con la deposizione dalla croce \u00e8 attribuita al poco noto Bernardino Ferrari, del quale costituisce l'opera pi\u00f9 importante pervenuta fino a noi. Il dipinto fu per molti anni attribuito a Bernardino Luini; sono affini ai modi del pittore luinese l'impostazione classica, la delicatezza della caratterizzazione delle figure, mentre il paesaggio sullo sfondo con la citt\u00e0 turrita ricorda i misteriosi sfondi del Bramantino.\nAi quattro pilastri della cappella, tele con i dottori della chiesa Greca (Gregorio Nazianzeno, Giovanni Crisostomo, Basilio), di autore ignoto, mostrano una qualit\u00e0 nettamente inferiore alle altre quattro tele della cappella di fronte che ne completano la serie.\nCappella Falcucci.\nLa cappella contiene, sotto l'organo di destra, il monumento funebre di Daniele Birago, consigliere ducale alla corte sforzesca e arcivescovo di Mitilene, scolpito da Andrea Fusina da Campione, che alla data della sua realizzazione (1495) era collocato al centro dell'Ottagono, sotto la cupola, e trasferito poi in ossequio ai dettami della Controriforma, contrari all'erezione di monumenti funerari privati nelle chiese.\nTransetto sinistro.\nL'altare principale ospita l\"Ultima cena\", capolavoro della maturit\u00e0 di Gaudenzio Ferrari, l'opera pi\u00f9 celebre custodita nella basilica. Il dipinto fu molto apprezzato gi\u00e0 dai contemporanei, che ne lodarono la maest\u00e0 delle figure e il naturalismo delle espressioni, mostrando di sostenere bene l'impegnativo confronto con il Cenacolo Vinciano di Santa Maria delle Grazie, di cinquant'anni precedente. Essa \u00e8 anche l'unica opera di Gaudenzio citata dal Vasari nelle sue vite, con toni lusinghieri:\nNumerose copie ne vennero eseguite nel tempo; a Milano \u00e8 custodita in San Nazaro quella del Lanino. L'opera, oltre che distinguersi per la ricerca fisiognomica e psicologica delle figure, sulla scia vinciana, \u00e8 caratterizzata anche dal curioso sfondo con l'improbabile edificio a pianta centrale, che ricorda le opere di Bramantino. La monumentale cornice dorata \u00e8 l'originale, commissionata insieme al dipinto dal priore Aurelio da Milano nel 1544.\nSono altres\u00ec notevoli, nella medesima cappella, le quattro tele di Giuseppe Vermiglio \ncon \"I quattro dottori della Chiesa\", di impronta caravaggesca.\nAbside.\nL'abside ospita il coro con ventinove stalli intarsiati attribuito a Cristoforo solari, due tele con \"La Resurrezione\" e \"L'Ascensione\", e \"L'Incoronazione della Vergine\", affresco nel catino absidale di Panfilo Nuvolone raffigurante la Vergine incoronata dalla trinit\u00e0, attorniata da quattro profeti e quattro sibille. Questi ultimi rappresentano i temi che costituiscono la conclusione del ciclo della passione, quale vittoria sul dolore e sulla morte.\nL'altare fu rifatto nel Seicento, quando venne spostata la pala con la deposizione oggi nel transetto destro. Esso \u00e8 un'opera barocca, costituita da un paliotto decorato da pietre dure e marmi policromi, sormontato da un tempietto ornato da medaglioni in onice dipinti dal Cerano e da Giulio Cesare Procaccini.\nOrgani a canne.\nSulla cantoria alla destra del presbiterio, si trova l'organo a canne Mascioni \"opus 1155\", costruito nel 2001 utilizzando la cassa del preesistente strumento barocco. L'organo, ideato appositamente per il repertorio barocco tedesco, \u00e8 a trasmissione meccanica, con due tastiere e pedaliera, per un totale di 28 registri.\nSulla cantoria simmetrica, invece, si trova un organo a canne barocco del XVII secolo, restaurato nel 1985 dalla ditta Mascioni. Lo strumento \u00e8 a trasmissione meccanica, con 14 registri su unico manuale e pedale.\nCappelle della navata sinistra.\nPrima cappella.\nAlla parete destra il \"Digiuno di san Carlo Borromeo\", capolavoro di Daniele Crespi. Il dipinto rappresenta una delle opere migliori del Crespi, e contemporaneamente una delle rappresentazioni pi\u00f9 celebri del santo. La tela \u00e8 caratterizzata da una composizione semplice e da una forte carica emozionale, in piena osservanza dei dettami della controriforma in materia di pittura. Dalla folta oscurit\u00e0 dello sfondo emergono solamente la figura del santo, il tavolino su cui sono posti solamente il libro di preghiere e il frugalissimo pasto, e l'altare con il crocefisso. Gli elementi sono illuminati da una luce violenta, e resi con crudo realismo evidente nella natura morta della cena e nelle lacrime che rigano il volto del vescovo, creando una scena dal forte contenuto ascetico. \nSull'altare principale, \"Madonna con il Bambino e sante\", di Simone Peterzano\nSeconda cappella.\n\"Cavalieri duellanti\" entro spazi architettonici, affresco attribuito a Gherardini e Castelli, voluti dalla Baronessa Brebbia in onore del figlio Carlo da Vattevil, maestro di campo del re di Spagna.\nTerza cappella.\n\"San Giovanni Battista\" di Paolo Camillo Landriani detto Il Duchino, firmato e datato 1602.\nQuinta cappella.\n\"San Francesco d'Assisi riceve le stimmate\", tela attribuita a Camillo Procaccini\n\"Deposizione di san Tommaso Becket\", tela di Giuseppe Vermiglio. Si tratta di una delle opere migliori dell'artista, originario di Alessandria. L'opera, firmata e datata 1625, mostra chiare influenze caravaggesche nel realismo dei volti e negli effetti di luce vibrante sulle bianche vesti dei chierici. Nella monumentalit\u00e0 delle figure sono invece ravvisate influenze dello spagnolo Zurbaran.\nSesta cappella.\n\"Assunzione della Vergine\", tela di Simone Peterzano.\n\"Salita al Calvario\", di Pietro Bacchi da Bagnara.\nLa sala capitolare.\nUno dei capolavori della chiesa \u00e8 la sala capitolare, decorata da un monumentale ciclo pittorico di Ambrogio Bergognone (1510-1515 circa) con tavole, affreschi (\"Cristo e gli apostoli alle pareti\"; \"Santi e papi appartenenti all'ordine dei canonici lateranensi\" nelle lunette; \"grottesche\" e \"cielo stellato\" nella volta).\nNell'antico refettorio era un tempo conservato l'affresco con il \"Sacrificio di Melchisedec\" di Giovan Paolo Lomazzo, oggi perduto.\nIl convento.\nIl convento, gi\u00e0 sede dei canonici lateranensi, \u00e8 oggi occupato dalle aule del conservatorio Giuseppe Verdi"}
{"id": "650411", "revid": "256896", "url": "https://it.wikipedia.org/wiki?curid=650411", "title": "Canonici Lateranensi", "text": ""}
{"id": "650414", "revid": "256896", "url": "https://it.wikipedia.org/wiki?curid=650414", "title": "Canonici Regolari del Laterano", "text": ""}
{"id": "650430", "revid": "13102", "url": "https://it.wikipedia.org/wiki?curid=650430", "title": "Sindaci di Castelleone di Suasa", "text": "Questo elenco riporta i responsabili dell'amministrazione civica di Castelleone di Suasa (AN), suddivisi in sindaci, commissari prefettizi e podest\u00e0, dal 1866 ad oggi. Per il periodo preunitario si riportano i pochi gonfalonieri di cui si \u00e8 trovata testimonianza storica che hanno retto il comune dall'annessione del Ducato di Urbino (1631) all'Unit\u00e0 d'Italia (1861)."}
{"id": "650431", "revid": "773636", "url": "https://it.wikipedia.org/wiki?curid=650431", "title": "Cosmos 772", "text": "Cosmos 772 fu una missione priva di equipaggio del programma Sojuz sovietico. Era solito per il regime sovietico indicare esclusivamente missioni concluse con successo con una denominazione ufficiale. Le missioni che comportarono insuccessi vennero di solito nascoste all'opinione pubblica, e le missioni di collaudo camuffate sotto l'unica denominazione di \"Cosmos\". Infatti tutti i velivoli spaziali sovietici, sia di carattere civile che militare, per i quali non si voleva dare delle informazioni pi\u00f9 precise, vennero numerati come velivoli di questa serie.\nQuesta missione fu probabilmente di esclusivo carattere militare, dato che il tipo di capsula impegnato (la Sojuz 7K-S) venne successivamente impegnata quasi esclusivamente per missioni di carattere militare. Per il motivo sopra descritto la numerazione cronologica dei voli Cosmos aument\u00f2 in continuazione ed entro breve tempo e pertanto risulta di difficile individuazione una descrizione esatta di tutti i velivoli lanciati sotto questa denominazione. Basti pensare che gi\u00e0 verso la met\u00e0 degli anni 70 si raggiunger\u00e0 il numero 1000. Pertanto di questa missione si pu\u00f2 indicare con sicurezza esclusivamente che si tratt\u00f2 del trentaseiesimo volo nell'ambito del programma Sojuz sovietico, mentre l'indicazione del numero di volo non equipaggiato di questa capsula varia a seconda della considerazione o meno di singole missioni della capsula Sojuz, lanciate sotto la denominazione di Cosmos. Questo dipende in particolar modo se i vari voli di collaudo eseguiti per il programma di allunaggio sovietico vengono conteggiati o meno nell'ambito del programma Sojuz oppure se questi voli vengono considerati facenti parte di un apposito programma, mai denominato ufficialmente.\nVennero eseguite due manovre orbitali:\nTotale Delta-v: 16\u00a0m/s.\nLa missione non venne considerata un pieno successo."}
{"id": "650432", "revid": "201394", "url": "https://it.wikipedia.org/wiki?curid=650432", "title": "Amphetamine Reptile Records", "text": "La Amphetamine Reptile Records (nota anche col diminutivo AmRep) \u00e8 una etichetta discografica fondata nel 1986 dall'allora marine Tom Hazelmyer nello stato di Washington.\nStoria della Amphetamine Reptile Records.\nL'etichetta fu creata da Hazelmeyer originariamente per produrre solamente i dischi del proprio gruppo, gli Halo of Flies, ma successivamente l'etichetta inizi\u00f2 la produzione anche di altri gruppi tra i quali gli Helmet, i Melvins, The Cows, Helios Creed, Chokebore, Servotron, Boss Hog ed altri ancora (vedasi discografia sul sito ufficiale). Hazelmyer spost\u00f2 quasi subito la sede della Amphetamine Reptile Records a Minneapolis.\nUna delle produzioni pi\u00f9 note dell'etichetta \u00e8 la serie di compilation \"Dope, Guns 'n' Fucking In The Streets\", serie che raccoglie periodicamente i lavori di gruppi che gi\u00e0 incidevano per l'etichetta stessa ed anche altri che non sono legati a quest'ultima. Uno dei gruppi che la utilizzano maggiormente sono i Melvins, per la realizzazione di 7\" in edizione limitata."}
{"id": "650438", "revid": "5179257", "url": "https://it.wikipedia.org/wiki?curid=650438", "title": "Dagestan", "text": ""}
{"id": "650441", "revid": "287204", "url": "https://it.wikipedia.org/wiki?curid=650441", "title": "Russulaceae", "text": "Le Russulaceae sono una famiglia di funghi appartenente all'ordine delle \"Russulales\". Le specie di questa famiglia hanno gambi friabili, gessosi, che si rompono in maniera netta, come una carota ma con carne porosa. Dal punto di vista microscopico le cellule non sono tutte ife allungate e sottili, cosa che conferisce loro resistenza ed un aspetto pi\u00f9 fibroso alla rottura. La carne, invece, contiene anche molte grosse cellule sferiche (sferocisti), che le conferiscono una maggior consistenza.\nGeneri.\nI due generi pi\u00f9 conosciuti sono:\nAltri generi delle \"Russulaceae\" sono il \"Boidinia\", il \"Cystangium\", il \"Multifurca\", il \"Pseudoxenasma\" e il \"Zelleromyces\".\nCaratteristica consistenza della carne.\nUna caratteristica importante che distingue le \"Russulaceae\" dagli altri tipi di funghi \u00e8 la consistenza del gambo. Nelle \"Russula\" e \"Lactarius\", esso si rompe come la polpa di una mela, mentre in gran parte delle altre famiglie si sfibra. Le immagini mettono a confronto il gambo rotto di un \"Lactarius vellereus\" con quello di \"Suillus variegatus\", appartenente alla famiglia delle Boletaceae.\nParassiti.\nI \"Lactarius\" e i \"Russula\" sono spesso parassitati dal \"Hypomyces lactifluorum\". Questo \"ascomycota\" rimpiazza la carne del fungo ospite, rendendolo commestibile, anche se pu\u00f2 diventare piccante se l'ospite \u00e8 una specie tipo il \"Lactarius piperatus\". Questi funghi possono anche essere parassitati dal \"Monotropa uniflora\", una pianta microeterotrofa a cui manca clorofilla."}
{"id": "650442", "revid": "834", "url": "https://it.wikipedia.org/wiki?curid=650442", "title": "Up", "text": ""}
{"id": "650456", "revid": "14691", "url": "https://it.wikipedia.org/wiki?curid=650456", "title": "Jean de la Fontaine", "text": ""}
{"id": "650458", "revid": "41310", "url": "https://it.wikipedia.org/wiki?curid=650458", "title": "Beata Caterina Aliprandi", "text": ""}
{"id": "650459", "revid": "124409922", "url": "https://it.wikipedia.org/wiki?curid=650459", "title": "Chiesa di San Fedele (Milano)", "text": "La chiesa di San Fedele (\"Gesa de San Fedee\" in dialetto milanese; : ) \u00e8 una chiesa cattolica di Milano, costruita nel XVI secolo per ordine di san Carlo Borromeo per ospitare la Compagnia di Ges\u00f9. Per via dell'aderenza della struttura alle \"Instructiones\" di San Carlo Borromeo, cos\u00ec come per l'ampia gamma di citazioni di celebri modelli architettonici del passato e le numerose chiese successive che attingono dalla chiesa, San Fedele \u00e8 considerata il modello di riferimento per l'architettura sacra dell'arte della Controriforma.\nStoria.\nSituata nel cuore di Milano, fra palazzo Marino e la galleria Vittorio Emanuele II, nell'omonima piazza, la chiesa era un antico edificio di dimensioni ridotte rispetto all'attuale, dedicato a san Fedele, protomartire della diocesi di Como. La chiesa antica era con tutta probabilit\u00e0 gi\u00e0 stata edificata su un edificio sacro preesistente che aveva nome di chiesa di Santa Maria in Solariolo o Solario, perch\u00e9 sorgeva proprio a fianco di un edificio medievale che aveva la caratteristica lombarda dei portici nel piano inferiore e una sala con funzioni pubbliche al piano superiore.\nLa chiesa viene citata in una bolla di papa Eugenio III del 1147 col quale la Santa Sede confermava il possesso dell'edificio ai monaci di San Dionigi.\nLa struttura venne affidata ai Gesuiti nel 1567, poco dopo il loro arrivo nel capoluogo lombardo nel 1563, per i quali si resero subito necessari alcuni lavori di restauro ed ingrandimento. \nLa realizzazione dell'edificio, prima \"casa professa\" dei Gesuiti a Milano, si inseriva nel programma di riordino della diocesi voluto da Carlo Borromeo, che incaric\u00f2 del progetto Pellegrino Tibaldi (1569). L'artista si attenne alle esigenze liturgiche stabilite dal Concilio di Trento e fatte proprie dall'ordine, prevedendo un edificio a navata unica, che esaltasse la centralit\u00e0 dell'altare per la celebrazione eucaristica e prevedesse un pulpito laterale per facilitare la predicazione. Il Tibaldi assicur\u00f2 fasto e monumentalit\u00e0 architettonica al complesso strutturando l'ambiente in due grandi campate, coperte da volte a tazza, poggianti su sei grandi colonne corinzie addossate alle pareti e poggianti su alti plinti. Un grande arco trionfale separa l'aula dal presbiterio. La chiesa venne in gran parte completata nel 1579 quando lo stesso san Carlo Borromeo volle celebrarvi la messa di consacrazione.\nLa costruzione delle parti restanti dell'edificio venne portata avanti nei secoli successivi da altri insigni architetti come Martino Bassi, subentrato al Tibaldi nel 1586, e Francesco Maria Richini (1629). Sotto la direzione di quest'ultimo architetto ebbero inizio e fine i lavori nel coro che venne portato a compimento nel 1684. L'architetto Andrea Biffi, nel 1684, inizi\u00f2 i lavori per l'erezione della cupola.\nDopo la soppressione dell'ordine dei Gesuiti nel 1773, la chiesa fu affidata ai canonici provenienti dalla vicina chiesa trecentesca di Santa Maria alla Scala, abbattuta (nel 1776) per far posto al Teatro alla Scala. La chiesa assunse allora il titolo di Santa Maria della Scala in San Fedele e si arricch\u00ec di molti degli addobbi e delle opere d'arte provenienti dal distrutto edificio. L'elegante facciata fu completata solo nel 1835 sotto la direzione di Pietro Pestagalli, sempre per\u00f2 rispettando i disegni del Tibaldi; il frontone triangolare della facciata, adorno di un pregevole bassorilievo rappresentante \"l'Assunzione\" \u00e8 opera del Gaetano Matteo Monti di Ravenna.\nLa notte del 16 aprile 1943 un bombardamento distrusse la Questura che sorgeva presso la contigua ex casa professa dei Gesuiti e danneggi\u00f2 gravemente la chiesa di San Fedele contigua. L'edificio torn\u00f2 a essere gestito dai Gesuiti nel 1945.\nAll'inizio del 1873,nel recarsi a messa, Alessandro Manzoni cade sui gradini della chiesa, riportando un trauma che lo conduce a un rapido e irreversibile declino. Morir\u00e0 il 22 maggio di quell'anno.\nDescrizione.\nL'eleganza dell'interno \u00e8 ottenuta grazie agli effetti cromatici dei materiali utilizzati per le membrature architettoniche, ed in particolare la pietra d'Angera, proveniente dal Lago Maggiore, le cui tonalit\u00e0 rosee sono state recuperate dal recente restauro.\nLe pareti risultano fortemente ritmate ed articolate su due ordini di archi minori, corrispondenti ad un matroneo in quello superiore, e in quello inferiore ad otto confessionali intagliati (Giovanni, Giacomo e Gianpaolo Taurini, 1596-1603), con scene dal Vecchio e Nuovo Testamento. Sono presenti quattro cappelle laterali, contenute nello spessore delle mura, le cui decorazioni testimoniano momenti vicini nel tempo ma gi\u00e0 diversi. Di particolare interesse la seconda cappella sulla parete destra, intitolata alla Ascensione di Cristo, e realizzata su progetto del Tibaldi, che presenta un raro caso di colonne dislocate, in cui l'architrave \u00e8 retto dalle vicine mezze figure di angelo: forse un'intenzionale metafora dell'abbandono in cui versava la diocesi milanese quale la trov\u00f2 il Borromeo. La pala originaria con l\"Incoronazione di Maria\" di Ambrogio Figino (1581-1587) fu poi sostituita dalla \"Trasfigurazione e Santi\" firmata da Bernardino Campi in collaborazione con Carlo Urbino (1565), proveniente da Santa Maria della Scala; entrambe si trovano oggi nell'antisagrestia, per far posto al \"Sacro Cuore\" in ceramica di Lucio Fontana (1956), mentre sono rimasti in loco i quattro pannelli sulle pareti laterali. Il Figino aveva anche dipinto per San Fedele la \"Madonna del Serpe\", oggi nella chiesa di San Nazaro in Brolo, di cui si ricorder\u00e0 Caravaggio a Roma.\nNella prima cappella a destra, dedicata a sant'Ignazio di Loyola, troviamo invece la \"Visione di sant'Ignazio\" di Giovan Battista Crespi, detto il Cerano, di poco successiva alla beatificazione del Loyola (1622), la cui decorazione in stucco presenta una ricchezza gi\u00e0 barocca. Nelle due cappelle della parete sinistra si trovano altre due opere provenienti dalla trecentesca Santa Maria della Scala, cio\u00e8 la \"Deposizione\" di Simone Peterzano (1591), il cui drammatico uso della luce dovette influenzare il suo allievo Michelangelo Merisi da Caravaggio, in procinto di trasferirsi a Roma; e, nella seconda cappella, un affresco quattrocentesco di Madonna con Bambino, fortemente ridipinto in tempi successivi. \nNel presbiterio si trova, sempre proveniente dalla chiesa della Scala, un coro cinquecentesco a stalli lignei decorati con prospetti di edifici, mentre l'altare maggiore fu realizzato solo nel XIX secolo da Pietro Pestegalli sul progetto del Tibaldi per quello del duomo.\nLa stessa elegante facciata riflette lo spazio unico dell'interno, ed appare dominata dal grande frontone triangolare che riconduce ad unit\u00e0 il dinamico ed articolato prospetto. La facciata appare infatti divisa in due ordini, con un grande portale con timpano centinato, sovrastato da una finestra a timpano triangolare; quest'alternanza delle cornici si ripete in quella delle quattro edicole decorate con statue tra coppie di colonne.\nIl fianco sinistro della chiesa pu\u00f2 essere considerato un prospetto autonomo, con un ordine superiore di finestre ed uno inferiore di nicchie incorniciate da colonne corinzie e sovrastate da timpani triangolari e centinati.\nSan Fedele ha conosciuto diverse fasi di costruzione: principale artefice fu Pellegrino Tibaldi, ma dopo la sua partenza l'edificio fu continuato da Martino Bassi e poi da Francesco Maria Richini, cui si devono anche l'abside con le tre grandi finestre (1633), il coro e lo scurolo nella cripta, le cui volte a vela sono sorrette da diciotto colonne, e la sagrestia. \nLa cupola fu invece realizzata dopo la morte del Richini, avvenuta nel 1658.\nAlla sinistra dell'altare maggiore vi \u00e8 una lapide in bronzo che ricorda il punto dove era solito pregare Alessandro Manzoni, che abitava in via Gerolamo Morone 1, a circa 200 metri dalla chiesa. Lo scrittore mor\u00ec a seguito di una caduta nella la quale batt\u00e9 il capo contro la balaustra e dalla quale non si riprese pi\u00f9. Per tale motivo sulla piazza antistante la chiesa venne eretta una statua in memoria di Manzoni.\nOrgano a canne.\nCostruito nel 1979 dalla ditta organaria Tamburini per il Teatro alla Scala e da quest'ultimo donato alla chiesa di san Fedele nel 2010. Questo \u00e8 a trasmissione integralmente meccanica, ed ha una tastiera di 58 note ed una pedaliera concava di 30 priva di registri propri e costantemente unita al manuale. L'organo \u00e8 privo di mostra.\nSino agli ultimi restauri la chiesa era dotata di un organo a canne costruito nel 1958 dai Balbiani Vegezzi Bossi che era dotato di tre tastiere, 58 registri e circa 2846 canne. Lo strumento era composto di quattro corpi sonori, tre posti sulle pareti dell'abside e uno entro la cassa monumentale del precedente organo ottocentesco posta in \"cornu epistolae\" (ancora conservata assieme alle canne di mostra risalenti all'organo ottocentesco). La consolle indipendente si trovava di fianco all'altar maggiore, posta a pavimento in cornu evangelii.\nMuseo San Fedele.\nIl 31 dicembre 2014, al termine di interventi di restauro durati un decennio, la chiesa di San Fedele ha inaugurato il Museo San Fedele, esposizione museale a pagamento che si sviluppa negli ambienti della chiesa e della sacrestia. \nLe opere sono esposte nella cripta, nel sacello, in sacrestia, nella \"cappella delle ballerine\" e nella pinacoteca - e coprono un arco cronologico che va dal XV secolo ai giorni nostri. Sono presenti lavori di Girolamo Romanino, Bernardino Campi, Tintoretto, Ambrogio Figino, Simone Peterzano, Francesco Cairo, Mario Sironi, Piero Manzoni, Lucio Fontana, Nanda Vigo, David Simpson, Nicola De Maria, Jannis Kounellis."}
{"id": "650462", "revid": "128334", "url": "https://it.wikipedia.org/wiki?curid=650462", "title": "Mentalismo (illusionismo)", "text": "Il mentalismo \u00e8 una forma di illusionismo i cui praticanti, attraverso tecniche quali il \"cold reading\" o l\"'hot reading\", danno l'illusione di poter leggere nella mente altrui e sembrano cos\u00ec dimostrare abilit\u00e0 mentali e intuitive altamente sviluppate.\nNelle loro esibizioni i \"mentalisti\" danno l'impressione di poter esercitare telepatia, chiaroveggenza, divinazione, precognizione, psicocinesi, medianit\u00e0, controllo mentale, ipnosi, memoria prodigiosa e rapido calcolo mentale. \u00c8 stato affermato che il mentalista \"utilizza i 5 sensi per creare l'illusione dell'esistenza di un sesto\".\nStoria.\nMolte delle esibizioni dei moderni mentalisti possono essere ricondotte alle dimostrazioni di potere soprannaturale date da medium, spiritualisti e psichici nel XIX secolo. La storia del mentalismo in senso esteso pu\u00f2 tuttavia rifarsi agli oracoli forniti da testi degli antichi greci.\nApprocci al mentalismo.\nL'approccio \"classico\" consiste nell'affermare di possedere realmente poteri soprannaturali quali la telepatia, la chiaroveggenza, la precognizione o la telecinesi (diversi esperti di illusionismo collocano in questa categoria presunti sensitivi come Uri Geller, Gustavo Rol o James Van Praagh).\nL'approccio \"moderno\" consiste nell'affermare di possedere proprie abilit\u00e0 particolarmente sviluppate quali leggere il linguaggio del corpo o manipolare subliminalmente il soggetto tramite suggestione psicologica. Bench\u00e9 un illusionista possa saper eseguire esperimenti di mentalismo, alcuni sono specializzati ed esperti solo in questa materia. Molti famosi nomi presentano spesso anche numeri di micromagia, cartomagia o illusionismo classico nei loro spettacoli, pur essendo specializzati principalmente nel mentalismo.\nMentalisti.\nAlcuni noti mentalisti in senso moderno sono Richard Osterlind, James Randi, Banachek, Derren Brown, David Copperfield e Penn &amp; Teller. Anche Harry Houdini, famoso pi\u00f9 per l'escapologia, era un abile mentalista.\nTra i mentalisti italiani pi\u00f9 celebri vi sono Francesco Tesei, Luca Volpe, Gianluca Liguori, Tony Binarelli e Silvan."}
{"id": "650463", "revid": "773636", "url": "https://it.wikipedia.org/wiki?curid=650463", "title": "Cosmos 869", "text": "Cosmos 869 fu una missione priva di equipaggio del programma Sojuz sovietico. Era solito per il regime sovietico indicare esclusivamente missioni concluse con successo con una denominazione ufficiale. Le missioni che comportarono insuccessi vennero di solito nascoste all'opinione pubblica, e le missioni di collaudo camuffate sotto l'unica denominazione di \"Cosmos\". Infatti tutti i velivoli spaziali sovietici, sia di carattere civile che militare, per i quali non si voleva dare delle informazioni pi\u00f9 precise, vennero numerati come velivoli di questa serie.\nQuesta missione fu probabilmente di esclusivo carattere militare, dato che il tipo di capsula impegnato (la Sojuz 7K-S) venne successivamente impegnata quasi esclusivamente per missioni di carattere militare. Per il motivo sopra descritto la numerazione cronologica dei voli Cosmos aument\u00f2 in continuazione ed entro breve tempo e pertanto risulta di difficile individuazione una descrizione esatta di tutti i velivoli lanciati sotto questa denominazione. Basti pensare che gi\u00e0 verso la met\u00e0 degli anni 70 si raggiunger\u00e0 il numero 1000. Pertanto di questa missione si pu\u00f2 indicare con sicurezza esclusivamente che si tratt\u00f2 del quarantunesimo volo nell'ambito del programma Sojuz sovietico, mentre l'indicazione del numero di volo non equipaggiato di questa capsula varia a seconda della considerazione o meno di singole missioni della capsula Sojuz, lanciate sotto la denominazione di Cosmos. Questo dipende in particolar modo se i vari voli di collaudo eseguiti per il programma di allunaggio sovietico vengono conteggiati o meno nell'ambito del programma Sojuz oppure se questi voli vengono considerati facenti parte di un apposito programma, mai denominato ufficialmente.\nVennero eseguite sei manovre orbitali:\nTotale Delta-v: 83\u00a0m/s.\nLa missione venne considerata un successo parziale."}
{"id": "650464", "revid": "834", "url": "https://it.wikipedia.org/wiki?curid=650464", "title": "Up!", "text": ""}
{"id": "650466", "revid": "1656773", "url": "https://it.wikipedia.org/wiki?curid=650466", "title": "San Fedele", "text": ""}
{"id": "650470", "revid": "5179485", "url": "https://it.wikipedia.org/wiki?curid=650470", "title": "Piazze telematiche", "text": ""}
{"id": "650471", "revid": "339392", "url": "https://it.wikipedia.org/wiki?curid=650471", "title": "Nataliya Kyrillovna Naryshkina", "text": ""}
{"id": "650473", "revid": "41310", "url": "https://it.wikipedia.org/wiki?curid=650473", "title": "Beato Arrigo da Bolzano", "text": ""}
{"id": "650476", "revid": "594360", "url": "https://it.wikipedia.org/wiki?curid=650476", "title": "Riforma Gabo", "text": "Col nome di riforma Gabo () viene indicata una serie di riforme introdotte in Corea (all'epoca chiamata \"Joseon\") a partire dal 1894 sotto il regno di re Gojong.\nSimile alla Restaurazione Meiji avvenuta in Giappone, produsse una serie di cambiamenti radicali nella struttura politica e sociale del paese:\nAll'epoca, la dinastia Joseon a capo del paese era intensamente pressata ad aprire il paese e modernizzarlo, con Russia, Giappone e Stati Uniti a competere per acquisire influenza sul paese. La riforma Gabo fu principalmente opera di un gruppo di politici pro-giapponesi.\nIl nome \"Gabo\" () deriva dal nome dell'anno 1894 secondo il ciclo tradizionale sessagesimale coreano."}
{"id": "650479", "revid": "15756", "url": "https://it.wikipedia.org/wiki?curid=650479", "title": "Chiesa di Sant'Antonio Abate (Milano)", "text": "La chiesa di Sant'Antonio Abate a Milano \u00e8 situata tra il Duomo e l'Universit\u00e0 statale. Il monumento attuale \u00e8 una riedificazione del periodo manierista (1582) (del cui stile costituisce una sorta di \"museo milanese\"), come nuova sede milanese di Chierici regolari Teatini.\nStoria.\nLa prima costruzione della chiesa, secondo le testimonianze sorta su un tempio risalente al IV sec, risale al XIII secolo, ed ha dato poi il nome alla contrada in epoche successive. Il complesso venne edificato dopo il 1272 dai frati Antoniani di Vienne, che vi si dedicavano a curare gli ammalati di fuoco sacro. Quando per\u00f2 Francesco Sforza decise di riunire tutti gli ospedali nella \"Ca' Granda\" (l'Ospedale Maggiore progettato dal Filarete), il convento perse la sua funzione e fu dato come commenda alla potente famiglia dei Trivulzio, che la conserv\u00f2 dal 1452 sino alla seconda met\u00e0 del Cinquecento.\nSi ipotizza che appartengano a questo periodo il bel campanile quattrocentesco, restaurato da Luca Beltrami, ed il primo chiostro in cotto, dei primi anni del XVI secolo.\nA partire dal 1565 l'azione del vescovo Carlo Borromeo fece di Milano uno dei centri principali della Controriforma: per il complesso di Sant'Antonio Abate ebbe inizio un nuovo periodo quando, nel 1577, esso fu affidato all'ordine dei Chierici regolari Teatini.\nI Teatini sistemarono i chiostri e diedero l'incarico a Dionigi Campazzo, uno degli architetti della Ca' Granda, di ricostruire la chiesa secondo la tipologia controriformistica: la pianta \u00e8 a croce latina con una sola navata, tre cappelle laterali per lato, un breve transetto, volta a botte ed un profondo coro a pianta rettangolare. L'opera venne conclusa nel 1584 (alcuni tendono tradizionalmente ad attribuire il processo al Richini).\nLa decorazione pittorica si sarebbe sviluppata negli anni successivi seguendo le tendenze controriformistiche e le richieste dei Teatini attraverso i temi iconografici della esaltazione della Croce e dei santi dell'ordine.\nLa decorazione ebbe inizio, a fine Cinquecento, dalla cappella delle reliquie, nel transetto di sinistra, di cui erano patroni i Trivulzio, dove ai resti sacri gi\u00e0 posseduti dalla chiesa si aggiunse un frammento della Santa Croce portatavi dai Teatini. I Reliquiari si trovano dietro la tela sull'altare, copia da Palma il Giovane del \"Cristo che porta la Croce\".\nUna seconda campagna decorativa ebbe inizio nel terzo decennio del Seicento: rimaneva da decorare la volta della navata, per la quale fu scelto il tema, caro ai Teatini, delle Storie della Vera Croce, coerente anche con l'importante reliquia conservata nella chiesa: gli affreschi, eseguiti tra il 1631 ed i 1632, durante l'infuriare di un'epidemia di peste, furono eseguiti dai fratelli Giovanni Carlone e Giovanni Battista Carlone.\nAnche gli affreschi dell'archivolto della cappella del transetto destro sono posteriori al 1630: vi si trova rappresentata la figura, fortemente scorciata dal basso, del Cristo in gloria tra angeli di Tanzio da Varallo.\nNel 1635 il giovane Francesco Cairo dipinse per la seconda cappella a sinistra lo Svenimento di S. Andrea Avellino, altra figura fondamentale per l'ordine ed il monastero milanese.\nNella piazzetta davanti alla chiesa, anticamente si trovava (sino alla met\u00e0 degli anni settanta del Settecento) una colonna con un tabernacolo di stile gotico, attribuita a Jacopino da Tradate. L'opera scultorea, alla caduta in disuso dell'ospedale ed al termine del ruolo dei frati locali, venne acquistata dalla famiglia Belgioioso, che la fecero rimontare nel loro castello. Nel 1899 pass\u00f2 al Castello Sforzesco.\nLa chiesa e il complesso sono stati dichiarati recentemente monumento nazionale.\nDescrizione.\nArchitettura.\nLa facciata della chiesa \u00e8 un'opera incompiuta di Giacomo Tazzini (1832), e venne eseguita grazie alla munificenza del famoso chirurgo Paletta dell'Ospedale Maggiore del capoluogo milanese. Allo stesso modo rimase incompiuto anche un oratorio attiguo alla chiesa che non venne mai consacrato ed oggi \u00e8 adibito ad uso dell'Universit\u00e0 degli Studi.\nLa facciata \u00e8 a capanna, composta da due ordini sovrapposti suddivisi da un alto cornicione idealmente sorretto da lesene ioniche. Nell'ordine inferiore, ai lati del portale, si trovano quattro nicchie, due per lato, contenenti le statue raffiguranti, da sinistra, i santi Gaetano da Thiene, Nicolao, Antonio Abate e Andrea Avellino. Nell'ordine superiore, si apre una grande finestra a lunetta.\nA sinistra dell'ingresso della chiesa si trova l'ex convento dei Teatini, con un chiostro del XVI secolo con un doppio loggiato su colonne di stile tuscanico e ionico, che ospita oggi l'Azione Cattolica milanese (Casa del Cardinal Ildefonso Schuster). Il chiostro \u00e8 nelle forme del rinascimento lombardo, di ispirazione bramantesca. Riprende infatti, nelle arcate a tutto sesto sostenute da colonne in pietra e rivestite in cotto, i modelli di fine Quattrocento del convento di Santa Maria delle Grazie e dei Chiostri di Sant'Ambrogio. Ad eccezione del lato addossato alla chiesa, dove le arcate sono semplicemente simulate a rilievo nell'intonaco, gli altri lati mostrano ancora ampi brani della decorazione originale cinquecentesca, che utilizza nell'ornamentazione motivi rinascimentali classici quali grifoni, teste di giovani alternate a teste barbute, scudi a testa di cavallo, festoni a foglie d'acanto. Il secondo chiostro \u00e8 stato coperto nel dopoguerra, trasformandolo in un'aula.\nLa torre campanaria \u00e8 l'unico elemento del complesso risalente al periodo gotico, appartenendo alla struttura originaria del convento degli antoniani. I restauri ottocenteschi ne hanno risaltato le eleganti decorazioni in cotto ad arcatelle che sottolineano le suddivisioni dei piani, e le bifore trilobate della cella campanaria. La copertura conica riprende la tradizione dei campanili milanesi del periodo.\nL'interno della chiesa \u00e8 a croce latina, con navata unica avente tre cappelle per lato, con transetto poco profondo ed abside a pianta rettangolare.\nGli affreschi delle volte della navata e del transetto sono opera di Giovanni Carlone e Giovanni Battista Carlone e furono realizzati nel 1631. Essi raffigurano: sulla volta della navata, \"La Croce appare a Costantino\", \"La Prova della vera Croce\", \"Eraclio riporta la Croce a Gerusalemme\"; sulla volta del transetto, spazi intermedi, affreschi: \"Trionfo della Croce\", \"Il Serpente di bronzo\", \"Sacrificio di Isacco\", \"Progenitori nel Paradiso terrestre\", \"Passaggio del Mar Rosso\" (in collaborazione col fratello minore Giovanni Battista Carlone).\nLa Cappella Acerbi, o dell'Annunciata.\nLa cappella dell'Annunciata (seconda sulla parete sinistra) custodisce i dipinti di Giulio Cesare Procaccini, raffiguranti l\"Annunciazione\" (sull'altare), la \"Visitazione\", a sinistra, la \"Fuga in Egitto\", a destra, \"Angeli\", sopra la pala e l\"Eterno in gloria\", nell'arcone, considerati fra i massimi capolavori del barocco milanese.\nLa decorazione della cappella fu commissionata dal senatore Ludovico Acerbi nel 1609 in onore del fratello Borso che vi fu sepolto all'interno. L'Acerbi ottenne dai Padri Teatini il permesso di utilizzare la cappella come mausoleo, impegnandosi decorarla interamente, facendo realizzare l'altare, le balaustre, gli stucchi e tutte le opere di pittura e scultura. Le tele furono commissionate a Giulio Cesare Procaccini, impegnato in quegli anni nelle maggiori commissioni artistiche della citt\u00e0. I dipinti furono considerati uno dei capolavori pi\u00f9 riusciti dell'artista gi\u00e0 dai contemporanei. Cos\u00ec le descriveva il Torre nel suo \"Ritratto di Milano\" del 1674:\nLa tela con la \"Visitazione\" mostra, con toni teneri e domestici, il caloroso abbraccio fra la cugina Elisabetta e la Vergine. Contrariamente alla tradizione, viene incluso nella scena anche l'anziano San Giuseppe, chino a raccogliere il cesto di frutta che Maria porta in dono alla cugina. La figura di Giuseppe contribuisce a rendere pi\u00f9 famigliare l'incontro rappresentato.\n\u00c8 inconsueta anche l'iconografia della \"Fuga in Egitto\" rappresentata di fronte. Qui \u00e8 raffigurata una figura femminile che indica la strada da percorrere a Maria, che reca in braccio Ges\u00f9, ritratto con notevole grazia e delicatezza di toni. Completano la scena Giuseppe e un fanciullo che offre un cesto di frutti. Di stampo tradizionale \u00e8 la composizione dell\"Annunciazione\", dove la Vergine, intenta alla lettura del libro sul leggio raffigurato a destra, si inginocchia di fronte all'Angelo annunciante che indica la colomba che giunge dal cielo. Il consueto giglio, simbolo di verginit\u00e0, \u00e8 portato da un angioletto raffigurato di spalle.\nLa concezione delle tre opere \u00e8 fortemente unitaria, come si pu\u00f2 vedere dall'uniformit\u00e0 dello stile e dei toni, cos\u00ec come dalle corrispondenze delle composizioni. Peculiare di tutto il ciclo pittorico \u00e8 la ricercatezza degli effetti luministici, caratteristici della fase matura di Procaccini, cos\u00ec come la grazia e l\u2019eleganza delle figure, che ricordano le ascendenze emiliane di Correggio e Parmigianino. Questi rimandi alla scuola emiliana vengono fusi, secondo i critici, con le pi\u00f9 aggiornate citazioni del barocco genovese e di Rubens, dando luogo ai raffinatissimi effetti cromatici e alla guizzante posa delle figure.\nLa Cappella di san Gaetano.\nLa prima cappella di sinistra \u00e8 dedicata a san Gaetano da Thiene, fondatore dell'ordine dei teatini un tempo titolari del convento. La pala centrale fu dipinta da Giovan Battista Crespi detto il Cerano nel 1610. Di tipico gusto barocco, mostra il santo inginocchiato in contemplazione della croce, contorniato da putti gioiosi. In basso a destra sono rappresentati, con precisione naturalistica, gigli di campo e un uccello, a raffigurare il versetto citato nel libro aperto che tiene san gaetano:\nLa cappella fu decorata negli anni settanta del Seicento, grazie ad un lascito della nobildonna Dardanona Rho, ricordata sulla lapide a sinistra, con le vivaci sculture barocche di Giuseppe Rusnati in bianco marmo di carrara. Sono di sua mano i putti che ornano il timpano della cappella e la balaustra marmorea, le due statue a figura intera della \"Fede\" e della \"Provvidenza\", le formelle a losanga con \"Episodi della vita del santo\" ed il palliotto d'altare con il \"trapasso di san Gaetano\". I bassorilievi mostrano scene movimentate e animate una notevole verve compositiva, contemporaneamente ad una resa minuziosa dei particolari che testimoniano uno spiccato gusto aneddotico.\nLa Cappella dell'Ascensione.\nAgli inizi del Seicento Giovan Battista Trotti, detto Il Malosso, lavorava all\"Ascensione\" per l'altare della cappella del transetto destro. Alle pareti della stessa cappella troviamo la splendida \"Resurrezione\" di G. B. Crespi, Il Cerano, e la \"Venuta dello Spirito Santo\" del Vajani. Sulle pareti del transetto si fronteggiano l'Adorazione dei Magi del Morazzone e l\"Adorazione dei Pastori\" di Ludovico Carracci, che mostra, nell'uso della luce, l'influenza della pala d'altare con lo stesso soggetto (detta anche la \"Notte\") eseguita dal Correggio. Appartengono ancora al primo decennio del secolo gli affreschi della volta del Coro, con \"Storie di Sant'Antonio Abate\" di Guglielmo Caccia detto il Moncalvo.\nLa Cappella dell'Immacolata.\nLa cappella presenta un sontuoso altare ornato da colonne in marmo policromo, e da un prezioso tabernacolo in pietre dure. Come la cappella di san Gaetano, ospita capolavori di statuaria barocca del Rusnati: sull'altare, la \"Madonna con bambino che calpestano il demonio\", e sotto la mensa, il \"Cristo morto sorretto da angeli\". Entrambe le opere mostrano con evidenza i virtuosismi caratteristici della scuola romana presso la quale il Rusnati si era formato, ed in particolare di Bernini. Di particolare ricercatezza sono il dinamismo del gruppo della Vergine col bambino, dai panneggi gonfi e vaporosi, e la resa morbida e naturalistica delle membra del Cristo.\nNelle restanti cappelle si trovano opere dei pi\u00f9 importanti artisti milanesi dei primi anni del Seicento, alcuni dei quali impegnati negli stessi anni nei due cicli dei Quadroni di San Carlo per il Duomo.\nNella seconda cappella a sinistra troviamo l\"Estasi del Beato San Gaetano da Thiene\", di Giovan Battista Crespi detto Il Cerano, dipinto del primo decennio del secolo.\nOrgano a canne.\nSulla cantoria lignea in controfacciata, si trova l'organo a canne \"opus 106\" dell'organaro monzese Livio Tornaghi, costruito nel 1865. Lo strumento, realizzato in sostituzione di un precedente organo del 1806, opera di Paolo Chiesa, \u00e8 stato restaurato e modificato una prima volta da Giovanni Bernasconi alla fine del XIX secolo e una seconda nel 2006 dalla ditta organaria cremasca Inzoli.\nL'organo \u00e8 a trasmissione integralmente meccanica, con un'unica tastiera di 58 note ed una pedaliera dritta di 17, entrambe con prima ottava cromatica estesa; la spezzatura tra bassi e soprani \u00e8 a \"Si2\"/\"Do3\". La cassa lignea dipinta e dorata si apre al centro con la mostra, composta da 29 canne del registro di principale disposte in un'unica cuspide con ali laterali, racchiusa entro una nicchia con decorazione a cassettoni.\nVisita alla chiesa.\nLa chiesa di Sant'Antonio Abate \u00e8 visitabile con ingresso libero e gratuito dal luned\u00ec al sabato dalle 10.00 alle 18.00 (da marzo a ottobre) e dal luned\u00ec al sabato dalle 10.00 alle 14.00 (da novembre a febbraio). Ci\u00f2 \u00e8 reso possibile dai volontari del Touring Club Italiano e all'iniziativa \"I luoghi aperti per voi a Milano\"; per la lista completa dei luoghi e gli orari aggiornati vedere il sito web www.apertipervoi.it."}
{"id": "650483", "revid": "2145227", "url": "https://it.wikipedia.org/wiki?curid=650483", "title": "Crooner", "text": "Il crooner (in italiano \"cantante confidenziale\", in francese \"chanteur de charme\") \u00e8 un cantante che si caratterizza per lo stile di canto dal tono caldo ed emotivo che comunica con il tono della voce. Tipicamente un \"crooner\" ha una voce profonda e canta principalmente brani lenti. Il termine \u00e8 di origine anglosassone, dal verbo \"to croon\" (parlare o cantare a bassa voce), ma ci sono stati \"crooner\" fin dalle origini al di fuori degli Stati Uniti, in particolare in Europa (Francia, Spagna, Italia...), in Sudamerica e in Estremo Oriente (Giappone).\nStoria.\nBing Crosby viene spesso indicato come il primo \"crooner,\" insieme a Rudy Vallee e Russ Columbo. Durante gli anni '30, Crosby decise di imporre agli organizzatori dei suoi concerti la presenza di un microfono, cosa ancora piuttosto insolita all'epoca, per poter abbandonare quello stile canoro declamatorio tipico dei cantanti quali Al Jolson. Crosby port\u00f2 avanti il suo stile per il resto della sua carriera, unendolo a sonorit\u00e0 jazz e blues; di Crosby dicevano che \"faceva l'amore col microfono\". Presto nacquero diversi imitatori dello stile di Crosby, quali Dean Martin, Perry Como, Vaughn Monroe e, in primo luogo, Frank Sinatra, che nei primi anni quaranta adott\u00f2 questo stile per poi virare su un utilizzo pi\u00f9 potente della voce, tipico delle sonorit\u00e0 swing, anche se viene spesso considerato il pi\u00f9 grande \"crooner\" di sempre. Altri \"crooner\" degli anni cinquanta e sessanta sono Mel Torm\u00e9 e Tony Bennett.\nIn Italia questo stile ha vissuto un periodo di popolarit\u00e0 tra la fine degli anni cinquanta e l'inizio dei sessanta, con esponenti quali Teddy Reno, Emilio Pericoli, Johnny Dorelli, Nicola Arigliano, Marino Barreto Junior, Paolo Bacilieri. A questo gruppo di cantanti fu attribuita, all'epoca, l'etichetta di \"cantanti confidenziali\", in contrapposizione alla categoria degli urlatori. In tempi recenti, lo stile dei \"crooner\" americani \u00e8 stato ripreso dal cantante Seth MacFarlane, che ha fatto uscire diversi album tra i quali \"In Full Swing,\" nel 2016.\nCaratteristiche.\nIl \"crooning\" non \u00e8 un genere musicale specifico, ma piuttosto uno stile e una tecnica di canto che si fonde col jazz e con un certo tipo di musica da night club. Lo stile si contraddistingue per un uso disteso della voce, col quale si da maggiore importanza alle parole. Un elemento distintivo di questo stile \u00e8 l'orchestra, anche se priva della sezione archi, poich\u00e9 l'ambiente ideale per l'esibizione del \"crooner\" \u00e8 il locale di piccole dimensioni, con tavolini e luci soffuse e una piccola pista da ballo. Iconica \u00e8 l'immagine di Dean Martin che, seduto su uno sgabello, canta fumando una sigaretta. In questi locali l'accompagnamento musicale pi\u00f9 congeniale diviene quello costituito da basso, batteria e pianoforte; di conseguenza, la voce, bench\u00e9 sussurrata, diviene l'elemento essenziale.\nPrincipali crooner.\nLe date tra parentesi indicano il periodo di attivit\u00e0."}
{"id": "650485", "revid": "126257", "url": "https://it.wikipedia.org/wiki?curid=650485", "title": "Chiesa di Sant'Alessandro in Zebedia", "text": "La chiesa di Sant'Alessandro in Zebedia \u00e8 una chiesa parrocchiale di Milano situata nell'omonima piazza cittadina. Costruita sul tradizionale luogo di prigionia di sant'Alessandro martire, il cosiddetto carcere \"di Zebedia\" o \"Zebedeo\" di epoca romana, da cui il nome della chiesa, \u00e8 caratterizzata da una pianta a croce greca inscritta in una pianta rettangolare con volte poggianti su colonne isolate: queste, assieme ad altre caratteristiche architettoniche dell'edificio furono ampiamente riprese e sviluppate in gran parte dell'Italia centro-settentrionale. Allo stesso tempo, per i forti richiami a celebri architetture del passato, la chiesa rappresenta il punto di congiunzione tra il tardo manierismo ed il primo barocco lombardo.\nStoria.\nOrigini: il Carcere Zebedeo.\nLa fondazione dell'edificio della chiesa di Sant'Alessandro in Zebedia risale ai primissimi anni del XVII secolo. L'area su cui sorge al giorno d'oggi il complesso era situata in epoca romana alla periferia di \"Mediolanum\" (la moderna Milano), non lontano dalle mura repubblicane: in particolare l'area era all'epoca occupata da un carcere, indicato come \"di Zebedia\" o \"Zebedeo\", da cui la futura chiesa avrebbe preso il nome.\nSecondo l'archeologo ed epigrafista Giovanni Labus, la prima notizia della presenza di un carcere sull'area \u00e8 attestata da una pergamena del \"Codice diplomatico Sant'Ambrosiano\" risalente all'863; successivamente da un'iscrizione risalente al 1085 e altre due pergamene risalenti al 1128 e al 1217. Secondo l'agiografia cristiana in questo carcere sarebbe stato imprigionato sant'Alessandro martire assieme ad altri soldati della legione tebana: finite quindi le persecuzioni, il carcere, simbolo delle persecuzioni contro i cristiani, fu demolito e sulle sue rovine innalzata una primitiva chiesa dedicata al martire, di cui si ha traccia dal V secolo. A testimonianza della presenza del carcere, lo storico milanese Serviliano Latuada cita gli scritti coevi alla costruzione della chiesa redatti dall'arciprete del duomo di Monza Pietro Paolo Bosca, che testimonia il ritrovamento di fondamenta antiche con anelli e catene durante gli scavi per le fondazioni dell'edificio.\nAntica chiesa di Sant'Alessandro.\nSull'area della chiesa moderna era quindi presente fin dal V secolo una primitiva chiesa sempre dedicata al martire molto pi\u00f9 piccola. Il Latuada fornisce quest'informazione citando la testimonianza del Beroldo, cronista milanese del XII secolo che descrive la chiesa nel percorso cittadino delle rogazioni: questa chiesa presentava una pianta quadrata divisa in tre navate con cappelle laterali. Assieme alla primitiva chiesa di Sant'Alessandro, sull'area erano presenti altri due edifici religiosi: l'oratorio di San Pancrazio, presente anche sulla pianta della citt\u00e0 di Milano del 1579, e l'oratorio della Pace, di cui \u00e8 nota solo la posizione a nord della chiesa di Sant'Alessandro. Gi\u00e0 sede parrocchiale almeno dal XIV secolo, l'antica Sant'Alessandro fu affidata a chierici secolari fino al 1589 quando pass\u00f2 ai chierici regolari di San Paolo o Barnabiti, bisognosi di una sede pi\u00f9 centrale rispetto a quella centrale situata al di fuori delle mura medievali.\nLa primitiva Sant'Alessandro si dimostr\u00f2 sin da subito inadeguata alle esigenze dell'ordine, sia per la sua angustia, sia per il cattivo stato di conservazione:\nFurono quindi iniziate nello stesso anno le trattative per l'acquisizione dell'oratorio di San Pancrazio con l'obiettivo di costruire un tempio adeguato alle necessit\u00e0 del nuovo ordine che aveva lo scopo di diffondere i dettami della Chiesa controriformata tridentina, acquisizione che si sarebbe conclusa solo sei anni dopo, con la clausola che nelle nuova chiesa fosse costruita una cappella dedicata a San Pancrazio come compensazione della demolizione dell'oratorio. L'ambizioso progetto dell'ordine si scontr\u00f2 tuttavia con i numerosi ordini religiosi presenti nella zona, in particolare coi Carmelitani della retrostante chiesa di San Giovanni in Conca che arrivarono a scrivere al futuro arcivescovo Federico Borromeo, lamentandosi appunto della gi\u00e0 eccessiva presenza di troppi ordini religiosi e chiese nella zona: dopo varie trattative i due ordini arrivarono due anni dopo ad un accordo per cui la nuova chiesa non avrebbe avuto la facciata rivolta verso la chiesa di San Giovanni in Conca.\nCostruzione della chiesa.\nL'architetto iniziale della moderna chiesa di Sant'Alessandro fu uno dei padri Barnabiti; la scelta della pianta centrale la si pu\u00f2 considerare una delle ultime sperimentazioni su questo tipo di planimetria, i cui modelli vengono dal progetto di Bramante per San Pietro, recuperato tra i vari autori, tra i quali in questo caso si fa riferimento probabilmente all'Alessi. L'Alessi infatti risulta attivo a Milano, dopo il suo lungo lavoro a Genova dove aveva progettato la basilica di N. S. Assunta in Carignano. Nel caso di Sant'Alessandro si tratta di un recupero tardivo di tale impostazione, che viene modificata nelle linee ad esempio curvando i profili in facciata con i fastoni seicenteschi e la nuova modulazione del fronte.\nLa costruzione ebbe inizio nel 1601 su un progetto del barnabita Lorenzo Binago, cui si affianc\u00f2, come perito per i dissesti statici, il pi\u00f9 noto Francesco Maria Richino. La prima pietra della chiesa venne posata il 30 marzo 1602 dal cardinale Federico Borromeo, andando ad aggiungersi ai numerosi cantieri religiosi attivi nella Milano di quell'epoca, quali San Giuseppe, Sant'Angelo, Sant'Antonio Abate, e naturalmente il Duomo. Con esse rappresenta uno degli esempi pi\u00f9 precoci del Barocco milanese. La costruzione fu molto celere, tanto che la cupola era gi\u00e0 terminata nel 1626. Fu terminata dal Richino nel 1658, mentre proseguivano i lavori di decorazione interna.\nDescrizione.\nArchitettura.\nLa chiesa di Sant'Alessandro \u00e8 situata nell'omonima piazza, non lontana da via Torino.\nLa facciata, decorata da bassorilievi, secondo il modello iniziale rinascimentale, \u00e8 affiancata da due campanili. L'andamento del fastigio ricurvo le imprime una certa orizzontalit\u00e0 che esula dall'impostazione iniziale di questa tipologia rinascimentale. La parte inferiore, scandita da colonne e paraste in pietra che reggono il massiccio cornicione, \u00e8 antecedente al 1620.\nIl coronamento superiore, leggero e ondulato, fu invece realizzato all'inizio del Settecento nello stile del barocchetto lombardo da Marco Bianchi. La struttura a due campanili \u00e8 considerata uno dei pi\u00f9 illustri antecedenti della celebre facciata borrominiana di sant'Agnese in Agone.\nLa monumentale fabbrica \u00e8 costituita da un edificio a pianta centrale (croce greca) coperto da cupola cui \u00e8 aggiunto un secondo corpo minore, anch'esso sovrastato da una cupola, che funge da presbiterio.\nDecorazione interna.\nLe opere pittoriche che decorano il ricco interno barocco sono una bella galleria di arte lombarda del '6-700, con tele di Camillo Procaccini (\"Assunta\", nell'ultima cappella della navata destra - il \"Presepio\", definito una delle migliori di questo autore, nella cappella di testa della navata destra - \"Crocefissione \"nella prima cappella a sinistra) e Daniele Crespi (\"Giovanni Battista martire e Salom\u00e8\"). Altra tela di pregio quella dell'Ossana, nella prima cappella a destra entrando.\nIl tempio contiene anche eccezionali opere d'arte applicata, rappresentate dai confessionali, dal pulpito, dal coro e dagli altari.\nIl pulpito e i due confessionali posti di fronte all'altare maggiore sono spettacolari esempi d'arte barocca, interamente rivestiti da pietre dure intagliate. Risalgono al 1661, e sono attribuiti al celebre intagliatore Carlo Garavaglia, anche se in assenza di fonti specifiche. Queste opere mostrano contemporaneamente rigore geometrico nella definizione delle linee, e ridondante gusto barocco nella decorazione policroma delle pietre, che sembra ispirarsi a opere di intaglio tardomedioevale. In queste opere il forte impatto estetico \u00e8 ottenuto principalmente attraverso il risalto attribuito alla rarit\u00e0 e bellezza dei materiali in s\u00e9, mentre i disegni si mostrano semplici e geometrici. Le uniche decorazioni figurative presenti sul confessionale sono il volto di Cristo al centro e l'insolito motivo delle sue orme dei piedi nei pannelli laterali. il pulpito, successivo ai confessionali, mostra materiali ancor pi\u00f9 ricercati nella copertura della colonna di sostegno, del parapetto e del baldacchino. In vari punti \u00e8 presente il tema decorativo della melagrana, allegoria dell'eloquenza. le opere furono finanziate dal fratello dell'allora rettore dei barnabiti, il Marchese Alessandro Visconti di Modrone.\nLa prima cappella a destra \u00e8 intitolata a san Pancrazio, gi\u00e0 titolare dell'oratorio abbattuto per far posto alla chiesa. La tela al centro raffigura il \"Martirio di san Pancrazio\", opera della seconda met\u00e0 del Seicento di un allievo di Camillo Procaccini, Ossona. \u00e8 invece settecentesca la decorazione a fresco con le quadrature architettoniche ed i putti.\nLa ricca decorazione della seconda cappella, la cappella di San Giuseppe con l'altare in marmi liguri, fu elargita dalla marchesa Costanza Balbi Cusani, nobile genovese. L'intera decorazione ad affresco cos\u00ec come le tele risalgono alla seconda met\u00e0 del Seicento e appartengono alla mano di Agostino Santagostino. La pala d'altare, firmata e datata 1677, \u00e8 un'imponente macchina barocca che mette in scena la Madonna con il bambino circondata da san Giuseppe, sant'Anna e san Giovannino attorniati da angeli, mentre dall'alto si protendono Dio padre e lo Spirito Santo. Completano l'altare \"l'Amor di Dio\" e il \"Timor di Dio\" firmate sul basamento da Stefano Sampietro (1626).\nAl centro della terza cappella spicca \"l'Assunta\", opera tarda di Camillo Procaccini (1612), dai toni semplici, pacati e armoniosi.\nConclude la navata destra la cappella della nativit\u00e0, con il capolavoro di Camillo Procaccini del 1615, \"Adorazione dei pastori\".\nL'altare centrale \u00e8 fra i pi\u00f9 ricchi ed elaborati di Milano, opera di intaglio costituita da marmi pregiati, bronzo e pietre preziose. Fu donato dalla famiglia Visconti di Modrone e realizzato da Giovanni Battista Riccardi detto il Donnino nel quarto decennio del Settecento. Al centro, il rilievo con il \"Seppellimento di sant'Alessandro\". Il grande coro dei Barnabiti, in noce, \u00e8 decorato a colonnine tortili e a motivi vegetali.\nLa navata sinistra si apre con la cappella del Crocefisso, che presenta un altare marmoreo seicentesco dalla sobria struttura classica, con al centro l'austera pala di Camillo Procaccini, che concentra l'attenzione sulle tragiche figure che occupano interamente la scena, senza alcuna aggiunta di particolari fuorvianti, in piena osservanza ai dettami del Concilio di Trento in materia di opere pittoriche. La cupola antistante \u00e8 dedicata alle sante penitenti.\nLa decorazione del secondo altare, dedicato a Maria, si presenta pi\u00f9 ricca degli altri: \u00e8 ornato da due timpani, volute laterali, inserti in marmi policromi, bronzi e legno. Sulla volta dell'arcone antistante, la maestosa \"Gloria dei Profeti\" fu dipinta da Francesco Giuseppe Anguiano nel 1696.\nLa terza cappella \u00e8 decorata con la tela attribuita a Daniele Crespi con la \"Decollazione del Battista\", capolavoro del secondo decennio del Seicento. Il momento della decapitazione di Giovanni \u00e8 rappresentato avvolto nell'oscurit\u00e0, spezzata da improvvisi accenti luministici che fanno emergere i numerosi personaggi. La luce si concentra principalmente sull'incarnato livido del martire al centro, dall'atteggiamento rassegnato, e sul drappo rosso che lo riveste. La luce scorre quindi sul sensuale seno di Salom\u00e8. I suoi lineamenti delicati e perlacei sono esaltati dal diretto confronto con la pelle scura e rugosa della serva ritratta accanto, secondo il ricorrente t\u00f2pos barocco. Restano invece immersi nelle tenebre il muscoloso carnefice che brandisce la spada e gli altri soldati che completano simmetricamente la scena.\nLa decorazione della quarta cappella fu rifatta a met\u00e0 dell'Ottocento quando ne fu modificata la dedicazione a sant'Alessandro Sauli, eliminando le opere dedicate a san Carlo.\nLa sagrestia possiede una ricca e sontuosa decorazione ad affresco che ne copre la volta e le pareti al di sopra degli armadi intagliati, ad opera del Moncalvo e dei Fiammenghini.\nIl vastissimo ciclo di pittura ad affresco che ricopre completamente gli arconi, i voltini, e le sette cupole minori, ha il suo culmine nella cupola maggiore che rappresenta il \"Paradiso\". Fu compiuta in quattro anni (1693-1697) da Filippo Abbiati e Federico Bianchi, con l'aiuto di Martino Cignaroli ed altri. Nei pennacchi \u00e8 l'inconsueta rappresentazione di quattro virt\u00f9, \"Agilit\u00e0\", \"Sottigliezza\", \"Impassibilit\u00e0 \"e \"Chiarezza\". Sul tamburo, fra le finestre, vi sono episodi biblici. Il paradiso \u00e8 rappresentato su ispirazione dei coevi modelli romani e napoletani, con particolare attenzione a Luca Giordano, attraverso una serie di cerchi concentrici che salgono verso la trinit\u00e0, e raffigurano i santi barnabiti, i fondatori di ordini religiosi, vescovi, papi e santi.\nOrgani a canne.\nOrgano Carrera-Tamburini.\nSulla cantoria in controfacciata, si trova l'organo a canne Tamburini \"opus 43\", costruito nel 1911 riutilizzando la cassa e parte del materiale fonico del precedente organo Carrera,\nLo strumento \u00e8 a trasmissione mista, meccanica per i manuali e il pedale, pneumatica per i registri, ed ha due tastiere di 58 note ciascuna ed una pedaliera concava di 30. La ricca cassa barocca, in legno intagliato e dorato, presenta un cornicione sorretto da due telamoni ed una mostra in tre campi, ciascuno dei quali composto da canne di principale con bocche \"a mitria\" allineate.\nOrgano del transetto.\nNel braccio destro del transetto, si trova un secondo organo a canne, costruito nel 1987 dalla ditta organaria Dell'Orto &amp; Lanzini; esso \u00e8 la copia integrale di un prezioso strumento di Gottfried Silbermann del 1721 a R\u00f6tha, Lipsia. Lo strumento, a trasmissione integralmente meccanica, ha un'unica tastiera di 50 note ed una pedaliera dritta di 26 note.\nSepolture.\nAll'interno della chiesa trovarono definitiva sepoltura Bernab\u00f2 Visconti e sua moglie Regina della Scala, inizialmente collocati nella cripta di San Giovanni in Conca."}
{"id": "650490", "revid": "34222", "url": "https://it.wikipedia.org/wiki?curid=650490", "title": "S. Giorgio al Palazzo", "text": ""}
{"id": "650495", "revid": "1566286", "url": "https://it.wikipedia.org/wiki?curid=650495", "title": "Giovanna Ralli", "text": " \nVincitrice due volte del Nastro d'argento, \u00e8 stata diretta da alcuni dei pi\u00f9 grandi registi del cinema italiano, fra cui Mario Monicelli, Ettore Scola, Roberto Rossellini e Vittorio De Sica, recitando al fianco di Vittorio Gassman, Aldo Fabrizi, Tot\u00f2, Nino Manfredi, Alberto Sordi, Ugo Tognazzi, Marcello Mastroianni e Renato Pozzetto.\nBiografia.\nNata a Roma nel popolare quartiere Testaccio (e con Massimo Girotti tra i condomini della casa di Via Tirso, ove abitava allora), per necessit\u00e0 dovute alle dure condizioni del periodo bellico inizia a guadagnare e ad aiutare la famiglia recitando a soli sei anni nei film \"La maestrina\" (1942) di Giorgio Bianchi e \"I bambini ci guardano\" (1943) di Vittorio De Sica. Intorno ai quindici anni vince il premio di bellezza \"Miss Sorriso Lazio\", ed appare come comparsa e generica sia in teatro (probabilmente su segnalazione di Peppino De Filippo) sia al cinema nei film \"Luci del variet\u00e0\" (1950) di Alberto Lattuada e Federico Fellini, \"Signori, in carrozza!\" (1951) di Luigi Zampa, \"La famiglia Passaguai\" (1951) di Aldo Fabrizi e \"Pap\u00e0 diventa mamma\" (1952), diretta ancora da Fabrizi. In quegli anni (e saltuariamente anche negli anni sessanta) viene doppiata a causa del suo marcato accento romano, e il suo nome compare raramente nelle locandine cinematografiche; tuttavia nella sua carriera ci sar\u00e0 una prima e importante svolta intorno alla met\u00e0 degli anni cinquanta, quando conosce lo sceneggiatore triestino Sergio Amidei ed al quale si legher\u00e0 anche sentimentalmente per molto tempo. Alla fine degli anni quaranta inizia ad apparire sul grande schermo anche la sorella maggiore (nata nel 1933), che con il nome di Patrizia Lari e sebbene in ruoli secondari ebbe una discreta carriera fino al 1957. \nGrazie anche ad Amidei, da allora in poi le vengono affidate parti da protagonista in film come \"Anni facili\" (1953) di Luigi Zampa, \"Racconti romani\" (1955) di Gianni Franciolini, \"Le ragazze di San Frediano\" (1955) di Valerio Zurlini, \"Un eroe dei nostri tempi\" (1955) di Mario Monicelli, \"Il bigamo\" (1956) di Luciano Emmer, \"Una pelliccia di visone\" (1956) di Glauco Pellegrini, \"Tempo di villeggiatura\" (1956) di Antonio Racioppi e \"Il momento pi\u00f9 bello\" (1957) di Luciano Emmer, accanto a Marcello Mastroianni. In questo periodo l'attrice si ritrova spesso a interpretare il ruolo della popolana romana, etichetta che le rimarr\u00e0 a lungo soprattutto agli occhi del pubblico. Nel frattempo ottiene un grande successo nel teatro leggero, debuttando nel 1957 accanto a Renato Rascel al Lirico di Milano con la commedia musicale \"Un paio d'ali\" di Garinei e Giovannini, nella quale canta anche la celeberrima \"Domenica \u00e8 sempre domenica\" scritta da Gorni Kramer proprio per lei.\nIn seguito Amidei la presenta a Roberto Rossellini, che la dirige in due film, \"Il generale Della Rovere\" (1959) ed \"Era notte a Roma\" (1960); nel primo film la Ralli ha una piccola parte, mentre nel secondo \u00e8 la protagonista. Entrambe le pellicole, rappresentando una sorta di ritorno alle origini neorealistiche del regista, ottengono per\u00f2 critiche discordanti. Nel 1961 viene nuovamente diretta da Rossellini nel film celebrativo \"Viva l'Italia\". In quegli anni i suoi film di maggiore successo al botteghino sono \"Il nemico di mia moglie\" di Gianni Puccini (1959), \"Costa Azzurra\" (1959) di Vittorio Sala (nei quali interpreta la moglie, rispettivamente di Marcello Mastroianni e Alberto Sordi) e \"Nel blu dipinto di blu\" (1959) di Piero Tellini, accanto a Domenico Modugno, una delle prime pellicole italiane del genere \"musicarello\". \nDopo la partecipazione come protagonista ai film \"Carmen di Trastevere\" e \"La monaca di Monza\", entrambi diretti nel 1962 da Carmine Gallone, e \"Liol\u00e0\" (1963) di Alessandro Blasetti, ove recita con Ugo Tognazzi e Anouk Aim\u00e9e, nel 1964 la Ralli fornisce buone prove, e che le rinnovarono l'interesse della critica, in \"La vita agra\" di Carlo Lizzani, ancora al fianco di di Ugo Tognazzi, e nel terzo episodio di \"Se permettete parliamo di donne\" di Ettore Scola (all'esordio come regista) insieme a Vittorio Gassman. Con il tragico e, per l'epoca, piuttosto inedito ed audace ruolo della lesbica Piera nel film drammatico \"La fuga\" di Paolo Spinola, nuovamente accanto ad Anouk Aim\u00e9e e uscito nello stesso anno, vince anche il suo primo Nastro d'argento per la migliore attrice protagonista. In quel periodo la sua popolarit\u00e0 la porta a recitare anche in alcune r\u00e9clames televisive.\nCome fecero altre note attrici italiane negli anni sessanta, decide di tentare una seconda carriera a Hollywood, convinta dal regista Blake Edwards, che l'aveva notata nel film di Scola del 1964 e le propone di trattenersi a Los Angeles per almeno otto mesi, periodo durante il quale la Ralli ebbe la solidale compagnia anche di Virna Lisi. Il suo film di esordio negli Stati Uniti \u00e8 \"Pap\u00e0, ma che cosa hai fatto in guerra?\" (1966), commedia di ambiente bellico diretta appunto da Edwards, ove con il personaggio della briosa siciliana Rosa (Gina nella versione originale) Romano viene inserita in un buon cast maschile guidato da James Coburn e nel quale \u00e8 presente anche il conterraneo Sergio Fantoni; seguir\u00e0 il film, di minore successo, \"Il carnevale dei ladri\" (1967) di Russell Rouse, con coprotagonisti Stephen Boyd e Yvette Mimieux, in parte girato in Spagna e nel quale subentr\u00f2 a Sophia Loren, attrice per la quale la Ralli ha pi\u00f9 volte espresso una grande ammirazione. In quel periodo ebbe una breve relazione con Michael Caine, suo partner nella pellicola di produzione britannica \"Passo falso\" (1968) di Bryan Forbes, che non ottenne buoni riscontri. \nNel 1970, dopo l'uscita del film \"4 per Cordoba\" di Paul Wendkos, ove recita con George Peppard e Raf Vallone, la Ralli decide di concludere la non brillante parentesi all'estero e di concentrare il proprio lavoro in Italia. Nello stesso anno affianca Giancarlo Giannini in \"Una prostituta al servizio del pubblico e in regola con le leggi dello stato\" di Italo Zingarelli, che le vale una candidatura come migliore attrice protagonista ai Nastri d'argento del 1972. Intanto, nel 1968 si era gi\u00e0 cimentata anche nel western all'italiana, genere allora molto popolare, con \"Il mercenario\" di Sergio Corbucci, accanto a Franco Nero, mentre l'anno seguente viene diretta ancora da Spinola nel film drammatico \"La donna invisibile\", insieme a Silvano Tranquilli e Carla Gravina. In seguito partecipa, tra gli altri, al giallo \"Gli occhi freddi della paura\" (1971) di Enzo G. Castellari e \"La polizia chiede aiuto\" (1974) di Massimo Dallamano. Nel 1974 le viene affidato il personaggio della tenera Elide Catenacci, un ruolo apparentemente secondario, non privo di spessore ed in parte autobiografico, nuovamente accanto a Vittorio Gassman e Aldo Fabrizi (suo regista ai primordi della carriera) in \"C'eravamo tanto amati\" di Ettore Scola; il film ebbe un grande successo e la sua interpretazione le vale il suo secondo Nastro d'Argento, questa volta come migliore attrice non protagonista.\nIn seguito prende parte a film pi\u00f9 leggeri e giudicati \"di cassetta\", come \"Per amare Ofelia\" (1974) di Flavio Mogherini e \"Di che segno sei?\" (1975) di Sergio Corbucci, entrambi in coppia con Renato Pozzetto. Carlo Ponti \u00e8 invece il produttore di \"Colpita da improvviso benessere\", film al quale l'attrice romana teneva molto e che usc\u00ec nel 1975 per la regia di Franco Giraldi. Recita poi nei film \"40 gradi all'ombra del lenzuolo\" (1976) di Sergio Martino e \"Pane, burro e marmellata\" (1977) di Giorgio Capitani, commedie sexy tipiche dell'epoca. L'adeguamento della sua gi\u00e0 lunga carriera ai nuovi tempi influenzati dalle rivoluzioni culturali del sessantotto e a modelli cinematografici rapidamente mutati la porteranno anche a posare nuda per il noto mensile per adulti Playboy. Nel 1980 recita ancora una volta con Ugo Tognazzi nel film in costume \"Arrivano i bersaglieri\" di Luigi Magni. L'attrice torner\u00e0 comunque a interpretare il personaggio che l'aveva portata a essere particolarmente apprezzata dal pubblico sin dagli esordi della carriera, ovvero quello della popolana romana schietta e verace. Nel 1977 si sposa con l'avvocato Ettore Boschi, al quale rimane legata fino alla sua morte, avvenuta nel 2013. Sempre nel 1977, in teatro viene ancora diretta da Garinei e Giovannini in \"Fra un anno alla stessa ora\".\nAll'inizio degli anni ottanta, dopo la partecipazione a \"Manolesta\" (1981) di Pasquale Festa Campanile, in coppia con Tomas Milian, in assenza di proposte significative si ritira temporaneamente dal mondo del cinema; torner\u00e0 sul grande schermo nel 1990 con il film \"Verso sera\" di Francesca Archibugi, nel quale ritrova il partner di un tempo Marcello Mastroianni, e che le consente l'anno successivo di ottenere un'altra candidatura ai Nastri d'argento come \"Migliore attrice non protagonista\".\nIntanto, nel 1988, con i crescenti successi di pubblico della televisione commerciale, inizia ad apparire in varie fiction, fra le quali \"Un prete tra noi\", \"Ho sposato uno sbirro\" e \"Tutti pazzi per amore\". Nel 2003 \u00e8 nominata dal Presidente della Repubblica Carlo Azeglio Ciampi quale \"Grande Ufficiale dell'Ordine al Merito della Repubblica\" per meriti artistici. In seguito accantona quasi completamente il cinema, riservandosi tuttavia qualche efficace partecipazione in film di rilievo come \"Il sangue dei vinti\" (2008) di Michele Soavi, \"Immaturi\" (2011) di Paolo Genovese e \"Un ragazzo d'oro\" (2014) di Pupi Avati, ove interpreta la madre del protagonista (Riccardo Scamarcio), ruolo per il quale ottiene la sua nona candidatura ai Nastri d'argento. Il 31 marzo 2014 riceve il \"Premio Anna Magnani\" alla carriera. Il 15 giugno 2015, ospite al Taormina Film Festival per ricevere il premio alla carriera, la Ralli, sempre pi\u00f9 schiva e rest\u00eca ad apparire in pubblico, anche in seguito al grave lutto che l'aveva colpita, dichiara l'intenzione di ritirarsi definitivamente dalle scene. \nNel luglio 2020 viene premiata con la \"Pellicola d'oro\" alla carriera dal presidente dell'Anica Francesco Rutelli. Nel novembre 2021 il \"Festival del Cinema Europeo di Lecce\" le ha dedicato una retrospettiva, conferendole anche il premio \"Ulivo d'oro alla Carriera;\" in tale occasione ha annunciato il suo ritorno al cinema con una parte in un film diretto e interpretato da Jasmine Trinca.\nFilmografia.\nTelevisione.\nPartecip\u00f2 inoltre a quattro edizioni della rubrica pubblicitaria televisiva \"Carosello\", per la mozzarella Pizzaiola e per il formaggino MIO, entrambi prodotti dalla Locatelli. Nelle prime due (1960) affiancata a Franco Volpi, nella terza (1961), oltre a Volpi, anche con Pina Bottin e Raffaele Giangrande e nella quarta (1962) solo con Nino Manfredi."}
{"id": "650497", "revid": "767487", "url": "https://it.wikipedia.org/wiki?curid=650497", "title": "Chiesa di San Giorgio al Palazzo", "text": "La chiesa di San Giorgio al Palazzo \u00e8 un luogo di culto cattolico del centro storico di Milano situato in piazza San Giorgio al Palazzo, lungo l'asse di via Torino. La chiesa \u00e8 sede della rappresentanza milanese del Sacro Militare Ordine Costantiniano di San Giorgio, la cui presenza \u00e8 ricordata da una lapide all'interno. L'edificio sorse sulle antiche vestigia del palazzo imperiale romano di Milano (da cui il nome della chiesa) voluto da Diocleziano come sede del tetrarca che avrebbe dovuto governare una delle quattro parti in cui era suddiviso l'Impero romano con \"Mediolanum\" (la moderna Milano) capitale.\nStoria.\nUna prima chiesa venne costruita nel 750 nel luogo dell'attuale dal vescovo di Milano San Natale grazie ai finanziamenti del longobardo Rachis, duca del Friuli; l'edificio sorse sulle antiche vestigia del palazzo imperiale voluto da Diocleziano come sede del tetrarca che avrebbe dovuto governare una delle quattro parti in cui era suddiviso l'Impero romano con Milano capitale.\nNel XII secolo, al posto dell'edificio alto medioevale, venne costruita una chiesa pi\u00f9 grande. Documenti del 1158 e del 1201 confermano la presenza del Carroccio di Milano, in tempo di pace, nella chiesa di San Giorgio al Palazzo. Nel primo documento citato sono contenute informazioni sulla necessit\u00e0 di realizzare uno scudo di ferro da collocare nel coro della chiesa, che si trovava nei pressi del Carroccio, con l'accensione di un fuoco votivo alimentato da una libbra d'olio. Nel documento del 1201 \u00e8 riportata un'informazione analoga: l'Arcivescovo e i religiosi della chiesa milanese di San Giorgio al Palazzo avrebbero dovuto accendere delle lampade votive intorno al Carroccio.\nA partire dal XVI secolo e per i tre secoli successivi, l'edificio fu interessato da una serie di interventi che ne modificarono l'aspetto originario: nel Cinquecento vennero costruite alcune cappelle laterali, fra cui la cappella della Passione, affrescata nel 1516 da Bernardino Luini; nel 1623, venne ristrutturata in stile barocco su progetto di Francesco Maria Richini. Nel 1774, venne realizzata la nuova facciata su progetto di Francesco Croce: in precedenza, infatti, era costituita da una semplice parete in mattoni con tre portali rinascimentali, di cui quello centrale sormontato da una lunetta decorata. Tra il 1800 e il 1821, Luigi Cagnola cur\u00f2 il radicale restauro dell'interno della chiesa e, nel 1899, vennero portati a termine il campanile e la cupola neoclassici su progetto di Alfonso Parrocchetti.\nDescrizione.\nEsterno.\nLa chiesa di San Giorgio al Palazzo d\u00e0 su una piccola piazzetta adiacente a via Torino.\nAll'esterno, la chiesa \u00e8 caratterizzata dalla facciata settecentesca. A salienti, \u00e8 opera di Francesco Croce, che la realizz\u00f2 nel 1774 ed \u00e8 interamente rivestita in marmo. La facciata presenta uno schema bipartito in due fasce sovrapposte separate orizzontalmente da un alto cornicione decorato con triglifi: la fascia inferiore, con colonne e lesene tuscaniche, presenta al centro un protiro poco accentuato con frontone semicircolare, al disotto del quale si trova il portale sormontato da un altorilievo con la \"Madonna col Bambino fra due Santi\". La parte superiore della facciata, con lesene ioniche, presenta al centro un finestrone rettangolare e, in alto, termina con un timpano triangolare sormontato da tre statue in bronzo: quella centrale raffigurante \"San Giorgio\", quelle laterali raffiguranti due \"Angeli\".\nL'edificio della chiesa \u00e8 sormontato dalla cupola neoclassica, opera di Alfonso Parrocchetti, costruita alla fine del XIX secolo. Essa, dal profilo slanciato, poggia su un tamburo che vede un alternarsi di finestroni ad arco a tutto sesto (in totale otto) e di colonne corinzie. La cupola \u00e8 coronata dalla lanterna, con un doppio ordine di finestre: quello inferiore costituito da oculi circolari e quello superiore da monofore rettangolari.\nAnnesso al braccio destro del transetto \u00e8 l'alto campanile neoclassico, anch'esso opera di Alfonso Parrocchetti. La torre, con orologio, \u00e8 a pianta quadrata ed \u00e8 sormontata da una cuspide piramidale a pianta ottagonale. All'interno della cella campanaria, si trova un concerto di cinque campane in \"La\u266d maggiore\".\nInterno.\nL'interno della chiesa di San Giorgio al Palazzo \u00e8 frutto dei rimaneggiamenti effettuati nel primo ventennio del XIX secolo, su progetto di Luigi Cagnola. La pianta \u00e8 a croce latina con tre navate, transetto poco sporgente e profonda abside.\nL'aula \u00e8 divisa in tre navate da due file di archi a tutto sesto poggianti su pilastri tuscanici. La navata centrale \u00e8 costituita da due campate con volta a vela divise da un grande arco poggiante su due semicolonne marmoree corinzie; ciascuna campata \u00e8 illuminata da un finestrone rettangolare, uno per ogni parete laterale. Ognuna delle due navate laterali, invece, \u00e8 formata da quattro campate ed \u00e8 coperta con volta a crociera.\nNella prima cappella di destra si trova la pala di Gaudenzio Ferrari \"San Girolamo\", mentre sulla quarta campata si apre la \"cappella della Passione\", poco pi\u00f9 di una nicchia, con volta a botte e altare in marmo. Le pareti sono decorate da un ciclo di tavole di Bernardino Luini, risalente al 1516. Sulla parete centrale, sopra l'altare, si trova il \"Compianto su Cristo morto\", sormontato dalla lunetta della \"Coronazione di spine\". Sulla parete destra vi \u00e8 l\"Ecce Homo\" e, su quella di sinistra, la \"Flagellazione di Ges\u00f9\". Un coevo affresco del Luini con la \"Crocifissione di Ges\u00f9\" adorna la volta della cappella.\nLa crociera \u00e8 coperta dalla cupola neoclassica con volta cassettonata e, nei pennacchi, i \"Quattro Evangelisti\". L'abside, anch'essa coperta con una cupola con lanterna, \u00e8 affiancata da due pulpiti e ospita il presbiterio, cinto da una balaustra, con pregevole altare maggiore barocco in marmi policromi. Nella chiesa si trova una lapide che ricorda l'Editto di Milano (313) e la presenza nella chiesa dei cavalieri del Sacro Militare Ordine Costantiniano di San Giorgio.\nOrgani a canne.\nOrgano maggiore.\nSulla cantoria in controfacciata, racchiuso entro una cassa lignea dorata, si trova l'organo a canne principale della chiesa, costruito negli anni venti del XX secolo dalla ditta organaria milanese Balbiani-Vegezzi Bossi.\nLo strumento \u00e8 a trasmissione pneumatico-tubolare con consolle in cantoria avente due tastiere di 61 note ciascuna e pedaliera di 32 note. La mostra \u00e8 inquadrata fra due lesene ed \u00e8 composta da tre cuspidi di principale con bocche \"a mitria\" allineate.\nOrgano positivo.\nNel transetto di destra, di fianco al presbiterio, si trova un organo positivo, costruito dalla ditta Flentrop negli anni 1960 e installato nella chiesa nel maggio 2013.\nLo strumento \u00e8 a trasmissione integralmente meccanica ed \u00e8 interamente racchiuso all'interno di una cassa lignea di fattura geometrica, con mostra in cinque campi. La consolle \u00e8 costituita da un'unica tastiera di 56 note e una pedaliera dritta di 27 note."}
{"id": "650500", "revid": "96758", "url": "https://it.wikipedia.org/wiki?curid=650500", "title": "Ub", "text": ""}
{"id": "650502", "revid": "41310", "url": "https://it.wikipedia.org/wiki?curid=650502", "title": "Beato Pietro Cambiani", "text": ""}
{"id": "650506", "revid": "1543377", "url": "https://it.wikipedia.org/wiki?curid=650506", "title": "United States House Select Committee on Assassinations", "text": "LHouse of Representatives Select Committee on Assassinations (HSCA), ossia \"Commissione scelta della Camera dei Deputati sui casi di assassinio\", \u00e8 un organo americano istituito dal 94\u00ba Congresso nel 1976 per investigare sulle circostanze della morte di John Fitzgerald Kennedy e di Martin Luther King.\nLa costituzione.\nL'HSCA nacque come conseguenza alle ricerche fatte da Commissioni, come quella di Gary Hart e Richard Schweiker (Hart-Schweiker) e della Commissione di Frank Church (Church Committee) che rivelarono abusi di potere compiuti dalla CIA e dall'FBI in merito ad attivit\u00e0 investigative in operazioni di governo.\nL'HSCA fu la risposta ad una sempre pi\u00f9 pressante richiesta pubblica documentata da centinaia di libri, articoli, riviste e video documentari realizzati da privati cittadini o da investigatori specializzati fin dal 1963.\nFu anche il risultato di una protesta pubblica e dello scandalo che si cre\u00f2 all'emissione in TV nel marzo 1975 del filmato di Abraham Zapruder.\nAttivit\u00e0.\nLa Commissione investig\u00f2 fino al 1978 e nel 1979 stil\u00f2 il suo rapporto finale concludendo che il presidente Kennedy era stato ucciso da Lee Harvey Oswald probabilmente a seguito di una cospirazione, i cui membri per\u00f2 non erano stati individuati.Tuttavia annot\u00f2 che non fosse possibile includere nella cospirazione il Governo dell'Unione Sovietica, Cuba, l'FBI, la CIA, il Secret Service o qualsiasi altro gruppo criminale, senza per\u00f2 escludere individualmente gli appartenenti a queste organizzazioni.\nL'HSCA soffr\u00ec degli stessi limiti della commissione Warren, con indagini condotte principalmente in segreto e stil\u00f2 un rapporto con parecchi punti oscuri. Nel 1992 il Congresso istitu\u00ec un nuovo organismo per passare al vaglio tutte le informazioni avute dalla HSCA sulla morte di JFK, l'\"Assassination Records Review Board\".\nL'HSCA critic\u00f2 cos\u00ec il Dipartimento di giustizia, l'FBI, la CIA e la Commissione Warren di aver male esercitato il proprio lavoro e le indagini, utilizzando inappropriamente le informazioni disponibili della Commissione Warren dal 1964, ed altres\u00ec i Servizi Segreti per non aver protetto adeguatamente il Presidente JFK.\nIn particolar modo critic\u00f2 la scarsa considerazione data ad una possibile cospirazione; Blakey scopr\u00ec infatti un legame tra la CIA e un ricercatore della Commissione, George Joannides, coinvolto in un'organizzazione dov'era implicato anche lo stesso Lee Harvey Oswald il mese prima dell'assassinio, compreso un gruppo anti-castrista, il DRE, collegato alla CIA, dove lavorava Joannides nel 1963. \nConclusioni sull'assassinio di John F. Kennedy.\nL'HSCA concluse sul suo rapporto finale del 1979:\nL'HSCA inoltre concluse fosse possibile che:\nConclusioni sull'assassinio di Martin Luther King.\nSull'omicidio di Martin Luther King, la Commissione concluse sul suo rapporto finale che fu assassinato da un colpo di fucile sparato da James Earl Ray, che ci fosse la possibilit\u00e0 che sia stato vittima di una cospirazione e che il Governo degli Stati Uniti non facesse parte di questa cospirazione.\nCritiche ed altre ricerche.\nLa sola prova acustica trovata dai ricercatori della HSCA che avvalorava la tesi dei quattro colpi e di un secondo uomo sulla collinetta erbosa, scaturiva da un nastro registrato della radio trasmittente di una moto della polizia della scorta al corteo in Dealey Plaza.Si udiva una leggera diafonia. Il poliziotto credette che questi suoni fossero stati causati dall'alta velocit\u00e0 percorsa dalla moto affiancando il corteo mentre raggiungeva l'ospedale e dal suono della sirena a tutto volume.Nel 2001 queste prove acustiche della Commissione furono screditate in un articolo scritto da D.B.Thomas, scienziato del governo e ricercatore sull'assassinio di JFK. Egli concluse che la HSCA avesse trovato una seconda registrazione e che l'ago del Dittafono salt\u00f2 e cre\u00f2 un effetto sonoro sul Canale Radio.\nLa maggioranza delle persone che aveva testimoniato all'indagine sugli spari disse che provenivano in direzione del Deposito. Tuttavia, altri testimoni indicarono la collinetta. Significativa la testimonianza di sole cinque persone (su un totale di oltre cento), che indicavano la provenienza degli spari da due direzioni."}
{"id": "650513", "revid": "1982", "url": "https://it.wikipedia.org/wiki?curid=650513", "title": "Banco Graham", "text": ""}
{"id": "650514", "revid": "1274919", "url": "https://it.wikipedia.org/wiki?curid=650514", "title": "Arts and Crafts", "text": "L'Arts and Crafts (\"arti e mestieri\") \u00e8 stato un movimento artistico per la riforma delle arti applicate, una sorta di reazione colta di artisti e intellettuali all'industrializzazione galoppante del tardo Ottocento.\nStoria.\nQuesto movimento artistico nacque in Gran Bretagna a fine Ottocento, grazie a William Morris e si espanse rapidamente in tutti i campi dell'arte applicata.\nTale corrente considera l'artigianato come espressione del lavoro dell'uomo e dei suoi bisogni, ma soprattutto come valore durevole nel tempo e tende a disprezzare i pessimi prodotti, la bassa qualit\u00e0 dei materiali e il miscuglio confuso di stili rappresentati dalla produzione industriale.\nLe radici di pensiero di questo movimento si sviluppano dalle considerazioni di Augustus Pugin sull'enfatizzazione dello stile gotico, quale unico stile che contiene i principi della cristianit\u00e0 e, di conseguenza, della purezza e dell'onest\u00e0, incapace di nascondere la struttura.\nSeguace di Pugin fu John Ruskin, il quale afferma che il nuovo stile deve nascere sulle orme del lavoro medievale, caratterizzato dalla semplicit\u00e0 del lavoro dell'uomo e pertanto concettualmente in contrapposizione alla freddezza dell'industria. Fu proprio Ruskin a contagiare William Morris con questa idea, mentre quest'ultimo segue le lezioni di Ruskin ad Oxford nel 1851. Qui entrer\u00e0 in contatto con John Bourne, il quale presenter\u00e0 a Morris Dante Gabriel Rossetti, esponente dei Preraffaelliti. Morris segue cos\u00ec prima la lezione di Ruskin, poi si fa contagiare dai Preraffaelliti ed in seguito ne fa una sintesi.\nIl lavoro che Morris propone si basa sulle orme delle antiche corporazioni medievali. Il Medioevo viene visto come un periodo positivo, con una societ\u00e0 pi\u00f9 coesa e quindi modello anti-industriale.\nLa sua produzione di tappeti, tessuti, mobili, metalli, quindi, nasce come anti-industriale, e con una forte componente collaborativa (Morris disegna e ri-progetta mobili, li dipinge, lo stesso Morris crea decorazioni geometriche bidimensionali che hanno la caratteristica di essere riprodotte serialmente in quanto sono standardizzate e codificate); tuttavia pone le basi dei principi del \"design\" moderno, perch\u00e9 \u00e8 una produzione eclettica, ariosa, molto pi\u00f9 moderna dell'industria del tempo; nonostante questo, \u00e8 destinata a fallire per i suoi costi elevati e per l'impossibilit\u00e0 di distribuire i suoi prodotti ai vari strati sociali. In realt\u00e0 Morris creer\u00e0 anche una societ\u00e0 nel 1861 denominata Morris, Marshall &amp; Co. che nascer\u00e0 dalla passata collaborazione nata per arredare la Red House, casa che William Morris si fa costruire da Philip Webb. Questa azienda user\u00e0 le \"macchine\" industriali ma predominer\u00e0 la concezione iniziale, ovvero: non \u00e8 l'uomo al servizio della macchina, ma la macchina che deve essere al servizio dell'uomo; e cos\u00ec i prodotti dovranno essere progettati per essere altamente qualitativi per l'uomo, non per essere semplicemente pi\u00f9 facilmente realizzabili da una macchina. Morris condivide con Ruskin i principi fondamentali dell'analisi sulla degenerazione dei gusti, ed entrambi lo imputano al forte condizionamento sub\u00ecto dal consumatore, dall'artista e dal produttore, causato dalla struttura socio-economica.\nIl pi\u00f9 importante esempio di questo stile fuori dal territorio britannico \u00e8 Casa Cuseni a Taormina considerata dal Victoria and Albert Museum di Londra come uno dei massimi capolavori al pari della madrepatria."}
{"id": "650518", "revid": "1605525", "url": "https://it.wikipedia.org/wiki?curid=650518", "title": "Th\u00e9ophile Marion Dumersan", "text": "Biografia.\nDi nobile famiglia bretone, a 16 anni Th\u00e9ophile trov\u00f2 lavoro con Aubin-Louis Millin de Grandmaison, curatore del Cabinet des m\u00e9dailles et antiques de la Biblioth\u00e8que royale. Con il suo collega Th\u00e9odore Edme Mionnet, futuro membro dell'Acad\u00e9mie des inscriptions et belles-lettres, mise a punto un nuovo sistema per classificare le medaglie secondo un ordine geografico e cronologico, e protesse la collezione dall'essere dispersa dagli alleati dopo la sconfitta di Napoleone. In seguito, nel 1838 pubblic\u00f2 a proprie spese una storia della collezione con la descrizione, secondo il novo criterio che seguiva i principi storici, Questa attivit\u00e0 lo port\u00f2 a essere nominato curatore del Cabinet nel 1842. \nAvvicinando e fondendo letteratura leggera ed erudizione scrisse, sia solo, sia con D\u00e9saugiers, Ren\u00e9 de Chazet, Bouilly, Jean-Toussaint Merle, Pierre Carmouche, Francis, Eug\u00e8ne Scribe, ma soprattutto con Nicolas Brazier, una quantit\u00e0 di lavori teatrali (pi\u00f9 di 200), che sono stati rappresentati con successo ai \u00ab\"petits th\u00e9\u00e2tres\"\u00bb, tra cui \"Les Saltimbanques\" (1838). Scrisse anche un \"Manuel des coulisses, ou Guide de l'amateur\" - letteralmente, \"Manuale delle quinte, o Guida del cultore\" - (1826), rara raccolta di espressioni sulla tecnica teatrale e sul gergo degli attori.\nContemporaneamente pubblic\u00f2 delle opere che lo situano tra i migliori numismatici francesi dell'epoca:\nRaccolse nel 1845 un'antologia di canzoni nazionali e popolari con \"L'histoire de la chanson\"."}
{"id": "650519", "revid": "161374", "url": "https://it.wikipedia.org/wiki?curid=650519", "title": "Fastweb TV", "text": ""}
{"id": "650520", "revid": "599", "url": "https://it.wikipedia.org/wiki?curid=650520", "title": "Algorismo", "text": ""}
{"id": "650521", "revid": "287204", "url": "https://it.wikipedia.org/wiki?curid=650521", "title": "Pecs", "text": ""}
{"id": "650523", "revid": "125872156", "url": "https://it.wikipedia.org/wiki?curid=650523", "title": "Fratellanza Sportiva Sestrese Calcio 1919", "text": "La Fratellanza Sportiva Sestrese Calcio 1919, meglio nota come Sestrese, \u00e8 la sezione calcistica dell'omonima societ\u00e0 polisportiva italiana con sede a Sestri Ponente. Fu fondata a Sestri Ponente (ex comune autonomo, dal 1926 quartiere di Genova) nel mese di febbraio del 1919, per iniziativa di oltre cento appassionati di calcio.\nLa polisportiva comprende, oltre al calcio, anche sezioni per il tamburello e le bocce.\nStoria.\nIl 4 settembre 1919 nasceva la \"Fratellanza Sportiva San Giovanni Battista\" con sezioni dedicate a calcio, tamburello e bocce.\nGi\u00e0 nel 1917 era nata la \"Virtus Sestri\", in maglia biancoviola, prima societ\u00e0 calcistica sestrese (oggi non pi\u00f9 esistente). Nel settembre 1919 fu inaugurato il campo sportivo di via Tripoli (ora via Bengasi), perch\u00e9 il campo si trovava nel comune di San Giovanni Battista poi divenuto parte integrante di Sestri Ponente a partire dal 1\u00ba gennaio 1924. Le maglie della squadra di calcio erano allora di color avana con una banda bianca orizzontale al centro; nel 1921, dopo un cambiamento ai vertici della societ\u00e0, queste vennero sostituite dall'attuale maglia verde con stella bianca all'altezza del cuore.\nNel 1920 la Sestrese fu ammessa a disputare gli spareggi per l'ingresso in Prima Categoria 1920-1921; superando la \"Serenitas\" della Spezia, la squadra ottenne un posto nel girone ligure della massima serie per la stagione successiva. Ma appena due anni dopo, un cambiamento della formula del campionato cost\u00f2 il posto alla Sestrese, relegata in Seconda Divisione. Nel 1924, in occasione di un'amichevole Italia-Austria, fece il suo esordio in nazionale il portiere Giovanni Costa, unico giocatore della Sestrese ad arrivare a vestire la maglia azzurra.\nNel 1926, Sestri Ponente fu inglobata nella Grande Genova. Nel 1937, su pressione del regime fascista, la Sestrese cambi\u00f2 nome in Polisportiva \"Manlio Cavagnaro\", fondatore del fascio autonomo di Sestri Ponente, assassinato nella notte tra il 22 e il 23 maggio 1921. In questo modo, la squadra verde riusc\u00ec di fatto ad evitare di rientrare in quel progetto che aveva gi\u00e0 costretto altre due squadre genovesi, la Corniglianese e la Rivarolese, a fondersi con la Ginnastica Sampierdarenese per dare vita al Liguria. La Cavagnaro continu\u00f2 la sua attivit\u00e0 fino al 1943.\nAl termine della seconda guerra mondiale rinacque la Fratellanza Sportiva Sestrese, che fu ammessa ai campionati di Serie B 1945-1946 e 1946-1947. In quegli anni la Sestrese compare nella prima schedina del Sisal/Totocalcio in un derby con la Sampierdarenese, terminato in un pareggio. Gli anni cinquanta, per\u00f2, videro la Sestrese soffrire di alcuni problemi economici che in pochi anni la fecero retrocedere fino alla Promozione, allora quinta divisione del calcio italiano. Nel 1956 ottenne la IV Serie conquistando 54 punti su 60. In questo decennio vide la nascita anche una sezione della societ\u00e0 dedicata al calcio femminile.\nNel 1959 la societ\u00e0 opt\u00f2 per la fusione con la \"Nuova Andrea Doria\", club originatosi dalla Corniglianese, dando vita all'ambizioso progetto \"SestreseDoria\". Dopo solo due anonime stagioni in Serie D (un 12\u00ba e un 15\u00ba posto nel girone A) la societ\u00e0 prefer\u00ec scindersi di nuovo riportando in vita la \"Sestrese\" e \"Corniglianese\".\nNel 1968 la Fratellanza torna in finalmente in serie D e il 18 giugno batte anche il Ligorna conquistando la \"Coppa Liguria\". Nel 1969, durante la grande espansione edilizia di quegli anni, venne inaugurato il nuovo campo sportivo nel confinante quartiere di Borzoli, mentre il vecchio campo venne demolito per far posto alla costruzione di nuovi palazzi.\nTra gli anni '60 e '70 la Sestrese diede spazio ad alcuni giovani atleti poi affermatisi a livello regionale, ma anche nazionale e internazionale: nella stagione 1969-1970, ad esempio, milit\u00f2 nella Sestrese Gian Piero Ventura, futuro allenatore di varie squadre di Serie A e commissario tecnico della Nazionale di calcio dell'Italia.\nIl 1979 fu l'anno di una tra le pi\u00f9 emozionanti promozioni in Serie D, giunta dopo una partita finita in rissa col Finale e una serie di spareggi con Vado e Levante, culminati con la finalissima contro con la Sarzanese a Marassi, nel mitico \"Ferraris\". I tempi regolamentari si chiusero sullo 0-0, ma ai rigori il portiere Bernini respinse due tiri dagli undici metri e la Sestrese riconquist\u00f2 la serie D con tanto di festa per le vie di Sestri Ponente, insieme alla banda della Filarmonica.\nLa permanenza dei genovesi in Serie D dur\u00f2 appena un anno: gli anni '80 videro la Sestrese costantemente impegnata in Promozione, pur andando pi\u00f9 volte vicina al ritorno nella categoria superiore.\nIl 24 marzo 1990 venne tragicamente a mancare, a soli ventidue anni d'et\u00e0, il giocatore Carlo Bassignana, perito in un incidente stradale sull'autostrada A6 tra Savona e Ceva.\nNella stagione 1990-1991, guidata da Luigi Bodi, i verdestellati vinsero la Coppa Italia Dilettanti (fase Promozione), disputando la finale contro il Castrovillari. Sconfitti all'andata per 2-1, alla partita di ritorno disputata sul campo di Borzoli assistettero quasi spettatori, di cui circa 300 tifosi del Castrovillari. Al termine della partita, vinta per 1-0 dai liguri che si aggiudicarono il trofeo per la regola dei gol fuori casa, si registrarono alcuni scontri, culminati con un lancio di fumogeni, bottiglie e pietre e un tentativo di invasione di campo da parte dei tifosi ospiti.\nNella stagione 1993-1994 la Sestrese vinse il campionato di Eccellenza, ottenendo la promozione nel Campionato Nazionale Dilettanti (ora serie D): nella stagione 1994-1995 giunse al terzo posto a pari merito con il Savona, ma i due campionati seguenti furono difficili per i verdestellati, che nel 1995-1996 dovettero lottare duramente per salvarsi e retrocedettero al termine della stagione 1996-1997, chiudendo il proprio girone al penultimo posto. \nNel 1997 la F.S. Sestrese venne rilevata dal broker assicurativo Claudio Gazzo e nella stagione 1997-1998, sotto la guida dell'allenatore Giuseppe Maisano, i verdestellati vinsero il campionato di Eccellenza con 11 punti di vantaggio sulla Sarzanese. L'anno successivo i liguri, con Antonio Di Pace in panchina, giunsero noni.\nNella stagione 1999-2000 la squadra, allenata da Dario Bonetti e con una rosa altamente competitiva (in cui spiccano Ivano Bonetti, Antonio Rizzolo e Stefano Colantuono) sfior\u00f2 l'impresa di vincere il girone di Serie D e tornare cos\u00ec a livelli professionistici, chiudendo per\u00f2 il campionato al secondo posto, distanziati di 7 punti dal Moncalieri: pes\u00f2 particolarmente sulle sorti del campionato l'annullamento della vittoria ottenuta in trasferta il 5 dicembre 1999 contro la Villacidrese, con conseguente penalizzazione di 3 punti, per aver schierato due giocatori squalificati. Per gran parte della stagione la compagine verdestellata disput\u00f2 gli incontri casalinghi presso lo Stadio La Sciorba, nel quartiere di Molassana.\nA novembre del 2000, poi, il presidente Claudio Gazzo si dimise e la situazione economica del club precipit\u00f2: la squadra riusc\u00ec comunque a salvarsi, chiudendo il campionato al quattordicesimo posto.\nL'impresa non si ripet\u00e9 invece l'anno successivo, chiuso con una retrocessione in Eccellenza, in cui la Sestrese rimase per cinque anni. Il 30 ottobre 2003 fu inaugurato, con un'amichevole contro lo Spezia finita 5-0 per gli ospiti, il moderno impianto sportivo di Borzoli con terreno in erba sintetica, dedicato alla memoria di Giuseppe Piccardo (1931-1998), ex medico sociale del Genoa, Presidente del Comitato Regionale Settore Giovanile e Scolastico della F.I.G.C. dal 1984 fino alla morte, nonch\u00e9 dirigente della Sestrese dal 1964 al 1966 e dal 1976 al 1979.\nNei campionati successivi, i verdestellati sfiorarono per due volte il ritorno in Serie D (2003-2004, 2004-2005), ma fu solo nella stagione 2006-2007 che la squadra, condotta da Giuseppe \"Beppe\" Maisano, ottenne la promozione, vincendo il campionato con tre giornate d'anticipo dopo essere stata in testa dalla prima giornata e ottenendo risultati da record (84 punti e 91 reti segnate); nello stesso anno la Sestrese vinse anche la Coppa Italia Dilettanti della Liguria e risult\u00f2 semifinalista nella Coppa Italia Dilettanti nazionale; a coronamento della stagione, l'allora commissario tecnico della Nazionale Dilettanti Under-18 Roberto Polverelli convoc\u00f2 per il Torneo Europeo Matteo Bianchi, difensore verdestellato classe 1988, che vincendo la finale disputata contro la rappresentativa slovena presso lo Stadio Arechi di Salerno il 27 maggio 2007 si laure\u00f2 campione continentale.\nIl campionato 2007-2008, che vide la Sestrese tornare in serie D, non inizi\u00f2 bene: la squadra debutt\u00f2 con una sconfitta in casa dell', a cui fecero seguito due pareggi con e . La prima vittoria arriv\u00f2 solo alla quarta giornata contro il per il 2 a 1. Il risultato finale del campionato fu un lusinghiero 7\u00ba posto in classifica con un totale di 52 punti, 60 reti segnate e 55 subite; nello stesso anno, la Juniores Nazionale guidata dal mister Roberto Canepa vinse il proprio girone con 50 punti (frutto di 15 vittorie, 5 pareggi, 4 sconfitte, 55 gol fatti e 22 subiti) e ottenne l'accesso alle finali nazionali per lo Scudetto di categoria. Capocannoniere della Sestrese Juniores e del girone E del Campionato Nazionale Juniores fu Riccardo Piacentini, classe 1990.\nIl campionato 2008-2009 vide come obiettivo societario l'assestamento nella categoria, ma l'avvio della stagione fu negativo: all'eliminazione nel secondo turno di Coppa Italia fecero seguito sei sconfitte consecutive, seguite da due pareggi con e Casale. La prima vittoria arriv\u00f2 solo alla nona giornata, prima del turno di riposo, con un 2 a 1 sul . All'ultima giornata della \"regular season\" i verdi riuscirono a strappare \"in extremis\" l'ultimo posto utile per i play-out, che vide i verdi prevalere nello scontro diretto contro il nello spareggio per la permanenza in Serie D. La stagione successiva per\u00f2 si concluse con un terzultimo posto che condann\u00f2 la Sestrese alla retrocessione in Eccellenza.\nNel 2015 il Comune di Genova intitola alla memoria di Giuseppe Muratore, presidente della Fratellanza Sportiva tra il 1961 e il 1975, il piazzale antistante il terreno di gioco della squadra.\nNella stagione 2016-2017 i verdestellati vinsero, per la quarta volta, la Coppa Italia regionale battendo per 3-1 il Moconesi; la stagione 2017-2018 si chiuse invece con un terzultimo posto che li condann\u00f2 alla retrocessione in Promozione.\nNel 2019 la Sestrese festeggi\u00f2 il proprio centenario con una maglia celebrativa che riprendeva i colori usati nei primi anni di attivit\u00e0; la stagione 2019-2020, interrotta anzitempo per la pandemia di COVID-19 del 2019-2021, si chiuse comunque con l'assegnamento, da parte del Comitato regionale ligure della Lega Nazionale Dilettanti, della vittoria del campionato di Promozione e, di conseguenza, con il ritorno in Eccellenza.\nPalmar\u00e8s.\nCompetizioni regionali.\n\"I livello regionale\"\n\"II livello regionale\"\nStatistiche e record.\nPartecipazione ai campionati nazionali.\nAgli albori partecip\u00f2 poi agli antichi tornei liguri di Promozione 1919-1920 e di Prima Categoria 1920-1921 e 1921-1922 organizzati dal Comitato Regionale Ligure.\nAltre sezioni.\nNel tamburello, sport un tempo molto popolare in Liguria e nel basso Piemonte, la Sestrese ha vinto quattro titoli nazionali, risultando comunque protagonista prima e dopo la seconda guerra mondiale. Il club si laure\u00f2 campione d'Italia nel 1927, 1928, ottenendo anche un secondo posto nel 1930 e un quarto posto nel 1933. Dopo la guerra, torn\u00f2 nuovamente in auge vincendo i campionati italiani nel 1948 e 1949."}
{"id": "650524", "revid": "1543377", "url": "https://it.wikipedia.org/wiki?curid=650524", "title": "Telecentro", "text": "Un Telecentro \u00e8 uno spazio pubblico in cui chiunque pu\u00f2 utilizzare un computer per accedere ad internet e ad altri servizi telematici con collegamenti in larga banda in fibra ottica o wireless.\nI telecentri esistono quasi in ogni nazione del mondo, anche se assumono nomi diversi quali quello di video centro, centro multimediale, mediateca o infocentro in Italia oppure quello di village knowledge centres, community technology centres, community multimedia centres or schoolbased telecentres in paesi in cui viene parlata la lingua inglese.\nLe diverse denominazioni di Telecentro sono un'indicazione in genere della tipologia dei servizi offerti che possono essere indirizzati al mondo degli affari e delle imprese oppure ai cittadini per evitare un loro isolamento, in particolare dei giovani e degli anziani, per favorire l'alfabetizzazione digitale e sviluppare nuove competenze utili nel mondo del lavoro o per il tempo libero ma anche per seguire corsi per la cura della salute e la prevenzione delle malattie.\nSulla mailing list del WSIS (World Summit on the Information Society) dedicata al tema dei telecentri (en) \u00e8 possibile leggere vari tentativi di definizione del termine Telecentro."}
{"id": "650525", "revid": "599", "url": "https://it.wikipedia.org/wiki?curid=650525", "title": "Lago Aral", "text": ""}
{"id": "650526", "revid": "1124164", "url": "https://it.wikipedia.org/wiki?curid=650526", "title": "Chiesa di Santa Maria della Consolazione (Almenno San Salvatore)", "text": "La chiesa di Santa Maria della Consolazione detta di San Nicola sorge nel territorio del comune di Almenno San Salvatore, collocata presso la contrada denominata \"la Porta\" e circondata dai vigneti della collina Umbriana.\nLa storia.\nLe origini.\nLa sua nascita \u00e8 dovuta ad una pestilenza che imperversava negli anni 1483-84. Gli Almennesi fecero voto a Dio che avrebbero costruito una cappella in onore dei santi Sebastiano e Rocco, tradizionali protettori contro le malattie infettive, se il contagio fosse finito presto, come effettivamente avvenne.\nNel 1485, mentre gi\u00e0 si pensava di avviare i lavori, la predicazione del frate agostiniano Alberto da Sarnico convinse la popolazione ad edificare, invece della cappella progettata, una chiesa intitolata a Santa Maria della Consolazione e un monastero per gli Agostiniani Eremitani. Il comune don\u00f2 a fra' Alberto un terreno di 10 pertiche in localit\u00e0 \"Bastia o Castello\" ad Almenno Alto, per fondarvi la chiesa e il monastero. Promise inoltre un ulteriore stanziamento di 1.000 ducati d'oro, dopo che si fosse ottenuta l'approvazione dalla Congregazione Lombarda degli Agostiniani.\nCon il consenso dei superiori, ottenuto nel 1487, i frati preferirono far sorgere il convento nella contrada della Porta, in un luogo aperto sulla collina di Umbriana.\nQui dapprima acquistarono un terreno di 9 pertiche, sul quale edificarono un primo \"Conventino\" con cappella e alcune stanze per i religiosi, edificio che \u00e8 tuttora visibile sulla piazza antistante la chiesa. Pi\u00f9 tardi, acquistati con le elemosine raccolte alcuni terreni poco discosti, il 10 agosto 1488 vi fondarono la chiesa ed il monastero di Santa Maria della Consolazione.\nI lavori di costruzione si protrassero per diversi anni e si conclusero intorno al 1510. Il monastero venne edificato contemporaneamente, addossato al fianco sud della chiesa, che fu consacrata il 16 novembre 1518.\nIl Cinquecento.\nNel Cinquecento il complesso di Santa Maria della Consolazione visse il momento pi\u00f9 luminoso della sua storia. Vi dimoravano stabilmente in media sette frati, dediti alla preghiera, allo studio e alla predicazione, e conducendo una vita generalmente irreprensibile. Nei primi decenni del secolo le famiglie pi\u00f9 ricche ottennero dai frati di poter avere in chiesa una cappella di famiglia con il relativo sepolcro. Provvidero inoltre a proprie spese a realizzare gli undici altari nei fianchi della navata, ingaggiando artisti di talento per abbellirli, e disposero lasciti perpetui a favore delle cappelle laterali per la celebrazione, talora giornaliera, di messe.\nLa popolazione di Almenno aveva una grandissima devozione per la chiesa. Una \"scola\", confraternita laica del SS.mo Sacramento, provvedeva al suo buon governo collaborando con i frati mentre persone di ogni ceto sociale facevano offerte e disponevano lasciti per le opere di culto e per l'abbellimento dell'edificio. Nel volgere di mezzo secolo il monastero si arricch\u00ec in modo considerevole, favorito in questo sia dalle esenzioni fiscali che gli furono accordate dal comune di Almenno nel 1535 e dalle Autorit\u00e0 Venete nel 1548, sia dalle donazioni di terreni, case e denaro, che portarono alla costituzione di un patrimonio fondiario notevole, soprattutto ad Almenno e a Bariano, localit\u00e0 in cui i frati nel 1568 possedevano pi\u00f9 di 300 pertiche di terra. Altri capitali, aggiuntisi grazie alle rendite dei terreni, venivano prestati a privati o ad altri conventi con interessi del 3-4 per cento, secondo una consuetudine diffusa a quei tempi e contro la primitiva povert\u00e0. Il periodo di splendore raggiunse l'apice negli ultimi decenni del secolo, quando nel 1588 fu avviata la costruzione del prezioso organo Antegnati e venne portato a termine il completamento del campanile.\nIl Seicento.\nNel Seicento il monastero, pur continuando ad essere luogo di preghiera e di meditazione, centro propulsore di fede e di carit\u00e0, and\u00f2 gradualmente perdendo in vitalit\u00e0 e fervore. La comunit\u00e0 religiosa dimorante nel chiostro ridusse il numero dei propri appartenenti a non pi\u00f9 di cinque frati. Inoltre, nel corso del secolo, si verificarono alcuni fatti incresciosi che turbarono gravemente lo svolgimento tranquillo della vita monastica. Alcuni priori si trovarono irretiti in contrasti con i parroci locali per questioni di giurisdizione ecclesiastica; nel 1628 il priore Emilio Bottani fu assassinato nel chiostro da ignoti e alcuni frati furono pesantemente sospettati di essere i responsabili del delitto; nel 1630, in occasione delle peste, il monastero rischi\u00f2 di essere abbandonato dai religiosi, che intendevano allontanarsi da Almenno, ufficialmente \"per ordine dei suoi superiori\"; nel 1673 fu rubata una somma di denaro tenuta sottochiave dal priore nella propria stanza.\nCiononostante non diminu\u00ec la frequentazione della chiesa e la generosit\u00e0 da parte della popolazione locale. Non cessarono le donazioni e i lasciti, particolarmente numerosi nel periodo della peste. Si continu\u00f2 ad arricchire la chiesa di opere d'arte e di nuovi abbellimenti, non sempre felici negli esiti, come quando negli anni 1656-1663 si coprirono di stucchi barocchi varie cappelle, deturpando l'aspetto originario dell'edificio. Si affermarono o consolidarono alcune devozioni tipiche degli Agostiniani: le feste di Sant'Anna, di San Nicola da Tolentino e della Beata Vergine della Cintura furono celebrate ogni anno con grande solennit\u00e0 e concorso di popolo.\nIl culto a San Nicola ebbe tale successo che, a partire dalla seconda met\u00e0 del Seicento, la chiesa stessa cominci\u00f2 ad essere chiamata con il suo nome. L'antica confraternita del Santissimo Sacramento, trasformatasi in Scuola dei Cinturati, acquist\u00f2 grande autorit\u00e0, soprattutto nella gestione di alcuni legati e nell'organizzazione delle feste pi\u00f9 amate dal popolo.\nIl Settecento.\nNel Settecento, nonostante le condizioni di vita del complesso di Santa Maria della Consolazione non subissero cambiamenti di rilievo, diminu\u00ec ulteriormente il numero dei frati presenti nel chiostro. Questo fatto fu la causa della precoce fine dell'istituzione monastica. La Repubblica Veneta, con il pretesto che non potesse essere garantita una vita comunitariamente e spiritualmente accettabile a causa dell'esiguo numero di membri, soppresse il convento di Santa Maria della Consolazione il 3 settembre 1772 insieme con altri piccoli monasteri bergamaschi.\nIl Governo incamer\u00f2 i beni e li mise in vendita al miglior offerente con l'obbligo perpetuo per il compratore: \u00ab...di far celebrare nella Chiesa a detto convento annessa una Messa in ogni Giorno Festivo di cadaun Anno, e di provvedere a tutto ci\u00f2 che occorre per detta celebrazione; coll'obbligo ancora di mantenere li Mobili, e Sacri Arredi di detta Chiesa, che al Compratore saranno tutti consegnati sostituendone de nuovi all'occorrenza; coll'obbligo finalmente dell'occorrente spesa per mantenimento e ristauro della Chiesa, Sagrestia, Campanile e Campane\u00bb.\nLa Confraternita dei Cinturati e i sindaci del comune di Almenno inviarono una supplica a Venezia affinch\u00e9 la chiesa fosse ceduta a loro, ma la domanda non ebbe esito felice, probabilmente perch\u00e9 giunse dopo che la soppressione era stata ratificata. Il 2 giugno 1773, espletate tutte le operazioni d'asta, il nobile Paolo Defendo Vitalba acquist\u00f2 il complesso monastico di Almenno con una parte dei terreni, pari a poco pi\u00f9 di 30 pertiche. La cessione fu approvata da Venezia, perch\u00e9 il compratore offriva pi\u00f9 che sufficienti garanzie circa il mantenimento dei diritti sia materiali che spirituali della chiesa a lui affidata.\nI Vitalba tennero fede ai propri impegni, gestendo con correttezza morale gli aspetti finanziari ed amministrativi connessi alla loro funzione di custodi.\nPreferirono tuttavia affidare gli aspetti del culto alla Confraternita della Cintura, con la quale fin dal 24 luglio 1773 avevano stipulato una convenzione, delegandole l'obbligo della messa festiva e concedendole di continuare le proprie pratiche religiose.\nL'Ottocento.\nDalla fine del Settecento e per quasi tutto l'Ottocento la chiesa fu sempre officiata: vi si celebrava regolarmente la messa tutti i giorni festivi e si festeggiavano con particolare solennit\u00e0 le ricorrenze della Madonna della Cintura il 25 luglio, di San Nicola da Tolentino il 10 settembre e della Beata Vergine del Buon Consiglio il 26 aprile, giorno in cui, dopo la messa cantata all'altare della Madonna si benediceva \"la semenza de bigatti\" (bachi da seta).\nSulla fine dell'Ottocento, con il declino della Confraternita della Cintura, l'interesse e l'attenzione alla chiesa and\u00f2 scemando progressivamente. Segu\u00ec un lungo periodo di decadenza, protrattosi fin oltre la met\u00e0 del XX secolo, durante il quale la chiesa fu raramente utilizzata.\nDa alcuni decenni Santa Maria della Consolazione \u00e8 tornata al centro della devozione degli Almennesi, che vi accorrono numerosi ogni volta che vi si svolge qualche funzione religiosa. Grande \u00e8 anche l'afflusso degli amanti della musica sacra in occasione dei concerti sull'organo Antegnati.\nDentro la chiesa.\nLa struttura.\nIl complesso di Santa Maria della Consolazione si trova in una posizione incantevole sulla sommit\u00e0 della collina di Umbriana, circondato a est e a sud da vigneti, a ovest dall'antico insediamento della Porta. \u00c8 costituito da tre corpi di fabbrica:\nLa chiesa \u00e8 a pianta rettangolare, con presbiterio meno ampio e con abside poligonale a cinque lati. Esternamente ha una conformazione volumetrica che richiama le costruzioni a tre navate, con la centrale pi\u00f9 alta delle laterali, ma in realt\u00e0 \u00e8 formata da un'unica grande aula, a cui sono addossate delle cappelle laterali. \u00c8 costruita con conci ben squadrati di calcare bianco-rosato delle antiche cave del torrente Tornago, disposti in corsi ben allineati. I fianchi e l'abside sono ripartiti da lesene che servono da contrafforti alle arcate della navata e alle volte del coro.\nLa facciata.\nLa facciata, pi\u00f9 elevata del tetto e divisa da sei lesene in cinque scomparti, \u00e8 a capanna. Ha un grande portale rinascimentale con timpano triangolare in marmo bianco, architrave e stipiti ornati di tondi in marmo rosso, un rosone centrale e due finestroni laterali \"di gusto veneto\"; pi\u00f9 in alto, dentro nicchie, sono collocate le statue di San Nicola a destra, di Sant'Agostino a sinistra e al centro, sopra il rosone, quella della Vergine.\nL'interno.\nL'interno della chiesa \u00e8 a una sola navata, divisa in sei campate da cinque grandi archi gotici. Il tetto \u00e8 formato da un'orditura in legno e formelle originali in cotto affrescate. Nelle pareti laterali sono inserite sei cappelle per lato, aventi archi e volte di copertura a tutto sesto. Sopra di esse corre un matroneo che, in corrispondenza di ogni campata, si affaccia sulla navata con eleganti bifore, costituite da archi a tutto sesto poggianti su una colonna al centro e su semicolonne poligonali di cinque lati ai fianchi. Il pavimento \u00e8 ancora quello iniziale in cotto, con lastre tombali, alcune delle quali finemente scolpite, disposte davanti ai gradini del presbiterio (1503) e alle cappelle laterali.\nL'aspetto originario dell'interno \u00e8 stato in parte manomesso da interventi successivi: nei secoli XVII e XVIII i frontali e gli interni di gran parte delle cappelle furono ornati di stucchi - i migliori sono opera di Giovanni Antonio Sanz (1702-1787) - con gravi danni per gli affreschi; il matroneo fu interrotto sopra la quinta cappella di destra per collocarvi l'organo e in corrispondenza anche sull'altro lato per sopraelevare la cappella della Beata Vergine della Cintura; le decorazioni del presbiterio, delle pareti in alto e dei matronei al tempo della peste del 1630 vennero imbiancate, cos\u00ec che la chiesa ha perso in parte la vivacit\u00e0 e la festosit\u00e0 che la caratterizzavano.\nLe cappelle laterali di destra.\nLa prima cappella.\nLa prima cappella a destra \u00e8 occupata da un grande confessionale, ma anticamente vi era l'altare barocco di San Lorenzo, del quale restano alcuni stucchi; un dipinto su tela del \"Santo con la Madonna e offerenti\", attribuito a Gian Paolo Cavagna (1556-1627), abbelliva in passato la cappella. Affreschi seicenteschi molto rovinati decorano la volta: \"Annunciazione\", \"Padre Eterno e Assunta\"; sul frontale del primo pilastro un frammento di \"Santa Maria Maddalena\" (XVII secolo).\nLa seconda cappella.\nLa seconda cappella, detta del Crocefisso, anticamente aveva nella nicchia dietro l'altare una scultura lignea di Cristo in croce; della scena della Crocifissione restano le immagini settecentesche della Madonna a sinistra e di San Giovanni Evangelista a destra; sopra queste l\"'Orazione nel Getsemani\" e la \"Nativit\u00e0\".\nI fianchi e la volta sono decorati da affreschi del XVIII secolo, attribuibili al cremasco Gian Giacomo Barbelli: \"Flagellazione\", \"Incoronazione di spine\", \"Trionfo della croce\", \"Caduta sotto la croce\" e \"Crocifissione\".\nLa terza cappella.\nNella terza cappella, dedicata alla Santissima Trinit\u00e0, si pu\u00f2 ammirare una pala raffigurante la \"Trinit\u00e0 e Santi\", con la raffigurazione di sant'Agostino e Giorgio da Cremona pregevole opera di Andrea Previtali (1470-1528), che cos\u00ec si firma sul secondo gradino del trono: \"ANDREAS PREVITALUS / FATIEBAT / MDXVII\". Sul frontale del terzo pilastro restano tracce di un \"Sant'Antonio di Padova con offerente\" (XVII secolo).\nLa quarta cappella.\nNella quarta cappella vi \u00e8 l'altare di San Tommaso da Villanova, raffigurato insieme a Sant' Agostino su tela eseguita nel 1692 da Giovan Battista Cesareno; due tavole con episodi della vita di San Nicola sono appese sui fianchi. Sul frontale del quarto pilastro sta un bell'affresco della \"Madonna col Bambino e offerente\", attribuito ad Antonio Boselli (1480-1532), commissionato nel 1518 da un certo Pellegrino Arigetti del Ponte, come recita l'iscrizione sotto l'immagine.\nLa quinta cappella.\nLa quinta cappella, detta dell'Annunciata, apparteneva alla ricca famiglia degli Arigetti. Un dipinto cinquecentesco su tela di autore ignoto, racchiuso dentro un'ancona coeva in legno, rappresenta l'Annunciazione; nella lunetta dell'ancona \u00e8 raffigurato il \"Padre Eterno con lo Spirito Santo\". Sul fianco sinistro della cappella \u00e8 conservato un affresco dello Sposalizio di Maria Vergine, datato 29 marzo 1537, attribuito alla bottega degli Scipioni di Averara. Sul pilastro sono dipinti a fresco Sant'Agostino e un Santo Vescovo, opere del XVI secolo; nel sottarco i profeti.\nLa sesta cappella.\nNell'ultima cappella, dove non vi sono mai stati altari, si vedono immagini appartenenti ai primi anni di costruzione della chiesa. Sul fianco destro sta la Madonna col Bambino fra San Sebastiano e San Rocco; sopra e accanto San Giobbe lebbroso. Altra Madonna col Bambino \u00e8 raffigurata sulla parete di fondo, in alto, fra due angeli che scostano un tendaggio, con la scritta: \"IMPENSIS DOMINI PILIGRINI QUONDAM IOANNINI DE ARIGETIS DEPINCTA HEC DIE Il MAY MCCCCLXX...\"; in basso, ancora la Madonna col Bambino e nella lunetta sopra la porta della sagrestia una testa di Santo. Il fianco sinistro presenta le seguenti immagini: \"Madonna col Bambino fra San Nicola e San Giobbe\"; in alto \"Sant'Antonio abate\", \"Santa Lucia\", \"San Giobbe\"; sulla lesena dell'arco un altro \"San Giobbe lebbroso\".\nLe cappelle laterali di sinistra.\nLa prima cappella.\nSull'altro lato della chiesa a partire dall'ingresso, la prima cappella \u00e8 attualmente occupata da un confessionale, ma in antico vi era un altare dedicato a San Rocco con polittico del gi\u00e0 citato Antonio Boselli e statua del Santo firmata dal medesimo artista. Sul fianco destro sono affrescate quattro scene della vita di San Rocco; su quello di sinistra quattro episodi della vita di San Paolo eremita, a cui si richiamano gli Agostiniani Eremitani; sulla parete di fondo si vedono Sant'Apollonia e altra Santa da liberare dallo scialbo; nel sottarco gli Evangelisti e Sant' Agostino; nella volta un frammento di Padre Eterno; sul pilastro di destra San Pietro, su quello di sinistra Sant'Antonio abate.\nLa seconda cappella.\nLa seconda cappella, intitolata a Sant'Anna, \u00e8 ornata da una tela raffigurante la Sacra Famiglia con i Santi Gioachino e Anna, notevole opera di Francesco da Ponte (1549-1592) detto il Bassano. La vita di Sant'Anna \u00e8 narrata anche negli affreschi dei fianchi in quattro scene per parte e la sua statua \u00e8 posta fra gli stucchi del soprastante matroneo. Nella volta ci sono scadenti affreschi settecenteschi; sul pilastro di destra San Sebastiano (XVI secolo); sul frontale del secondo pilastro San Rocco e San Sebastiano in conversazione (XVI secolo).\nLa terza cappella.\nLa terza cappella \u00e8 dedicata a San Nicola da Tolentino. La statua del Santo \u00e8 in una nicchia sopra l'altare e in alto sul matroneo. Pregevoli affreschi attribuiti a Antonio Boselli decorano i fianchi: a destra, \"Sant'Apollonia\" e le \"Mistiche Nozze di Santa Caterina\" con un gruppo di devote e sul pilastro San Sebastiano; a sinistra la Madonna col Bambino tra due Santi vescovi e sul pilastro San Rocco; sul frontale del terzo pilastro Santo Stefano.\nLa quarta cappella.\nNella quarta cappella si trova l'altare della Madonna del Buon Consiglio, che \u00e8 raffigurata su tela protetta da un vetro. Discreti affreschi cinquecenteschi, in precarie condizioni, adornano le pareti: a destra la \"Madonna col Bambino tra San Rocco e San Sebastiano\" e sul pilastro San Gerolamo con una chiesa in mano; a sinistra Sant'Agostino affiancato da due Santi e sul pilastro Sant'Antonio abate; nella volta gli Evangelisti; sul frontale del quarto pilastro Sant'Agostino con offerente inginocchiato.\nLa quinta cappella.\nLa quinta cappella, dedicata alla Madonna della Cintura, fu rinnovata nell'anno 1721, quando venne sopraelevata e dotata di altare in stucco con nicchia; vi \u00e8 conservata una statua vestita della Madonna col Bambino di gusto settecentesco. Gli affreschi pi\u00f9 antichi sono stati abbattuti e sostituiti da decorazioni del Settecento.\nLa sesta cappella.\nNella sesta cappella, attualmente senza ancona, in passato vi era l'altare di San Pietro e di San Giovanni Battista con polittico del Boselli. Del medesimo pittore sarebbero le immagini rimaste: San Pietro in cattedra a sinistra; Battesimo di Ges\u00f9 a destra; quattro Profeti e l'Agnello nel sottarco; Santo Stefano e San Lorenzo sui fianchi dei pilastri.\nIl presbiterio.\nSul frontale del presbiterio, a sinistra era addossato un alto pulpito settecentesco in legno dipinto. A destra \u00e8 tuttora presente, inserito nel muro, il tabernacolo (XV secolo) con cornice in marmo e porticina con l'immagine di un angelo che regge il calice; sotto \u00e8 murata la lapide che ricorda la consacrazione della chiesa.\nIl presbiterio \u00e8 stato completamente rimaneggiato nel Settecento; vi compaiono pertanto solo opere di questo secolo. Al centro del coro spicca una grande tela di Antonio Cifrondi (1657-1730) con l\"'Assunzione della Vergine al cielo\"; ai lati gli affreschi di \"Ester davanti ad Assuero\" e di \"Giuditta con la testa di Oloferne\". Sulle pareti di fianco all'altare altri due affreschi: a destra, \"Santa Monica piange la partenza di Sant'Agostino\"; a sinistra, in una scena simbolica, \"il Papa dispensa l'acqua della vera dottrina alla chiesa\" e \"Sant'Ambrogio scaccia le eresie con un flagello\".\nIl coro \u00e8 dotato di diciassette stalli in legno (anticamente vi era anche un grande leggio con basamento ligneo per il canto delle ore canoniche da parte dei frati), realizzati nel XVI secolo.\nAlla sagrestia si accede attraverso la porta che si apre nella sesta cappella a destra della navata. \u00c8 costituita da un'unica stanza a pianta quadrata con bella volta quattrocentesca.\nAl centro del soffitto \u00e8 affrescata l'immagine del Salvatore; nelle lunette lungo i quattro lati della stanza i Santi e la Sante pi\u00f9 care agli Agostiniani: San Guglielmo \"comes Pictaviensis\", Sant'Agostino, San Nicola da Tolentino \"demonum effugator potentissimus\", il beato Egidio \"Columnae de Roma\", il cardinale Alessandro di Sasso Ferrato, il beato Bonaventura di Padova, il beato Giovanni di Mantova, i santi Sebastiano e Rocco con devoti, la beata Cristina di Como, la beata Chiara di Monte Falco, Santa Monica, Sant'Elena. L'immagine pi\u00f9 significativa \u00e8 quella che raffigura Santa Maria della Consolazione con un cartiglio in mano, sul quale si legge: \"CONSOLAMINI, CONSOLAMINI POPULE MEUS\". Di fronte alla Vergine sta San Nicola in preghiera e dietro una folla di Almennesi; il Santo presenta alla Madonna la seguente scritta: \"ORA PRO POPULO TUO DE LEMINE, SANCTA DEI GENITRIX\".\nSul passaggio fra presbiterio e sagrestia si apre la porta del campanile, iniziato con la costruzione della chiesa, ma portato a termine solo sulla fine del Cinquecento.\nIl convento.\nIl convento si trova a destra della chiesa per chi guarda la facciata ed \u00e8 piuttosto piccolo. Ha al pianterreno un chiostro a pianta quadrata, su cui si affacciano varie stanze, fra le quali la cucina, il refettorio e la ex sala capitolare caratterizzata da due bifore.\nMolto bello \u00e8 il colonnato che recinge la corte, formato su ogni lato da cinque eleganti archi in cotto a sesto acuto, poggianti su colonne monolitiche a loro volta sostenute da un muretto. Al piano superiore, lungo due corridoi sui lati est e sud, sono disposte le celle dei frati, in numero di dodici, l'una di fronte all'altra; vi \u00e8 pure una sala in passato adibita a biblioteca. Sopra il colonnato del lato nord corre un bel loggiato con archi in cotto a tutto sesto, impostati su pilastrini pure in cotto."}
{"id": "650528", "revid": "41310", "url": "https://it.wikipedia.org/wiki?curid=650528", "title": "Beato Antonio Pavoni", "text": ""}
{"id": "650530", "revid": "767487", "url": "https://it.wikipedia.org/wiki?curid=650530", "title": "Erato d'Armenia", "text": "Erato spos\u00f2 Tigrane IV d'Armenia, suo fratello per parte di padre, come era uso nelle monarchie orientali di origine ellenistica, e ne condivise il primo periodo di regno dal 12 a.C. al 2 a.C., quando entrambi vennero accusati di tradimento e di cospirazione con i Parti dall'imperatore romano Ottaviano Augusto.\nGi\u00e0 con i suoi predecessori Artassidi, il regno d'Armenia era diventato un protettorato di Roma, che aveva enormi interessi a controllare il territorio del regno a causa della sua vicinanza con il regno dei Parti, che si opponeva con tenacia all'espansionismo romano.\nOttaviano Augusto invi\u00f2 in Armenia il suo luogotenente Tiberio, lo stesso che aveva compiuto la missione per insediare al trono Tigrane IV e destituire suo fratello Tigrane III, per porre sul trono un cugini di Tigrane, con il nome di Artavaside III. \nGrazie anche all'appoggio del sovrano Partico Fraate III, Erato e Tigrane IV sobillarono i nobili ed il popolo armeno contro il nuovo sovrano, insediandosi nuovamente sul trono per un brevissimo periodo (dal 2 a.C. all'1 a.C.), ma in questo stesso tumulto Tigrane IV venne ucciso ed Erato costretta ad abbandonare nuovamente lo scettro. \nQuando il nuovo inviato dell'Impero Romano, Gaio Cesare Vipsanio, giunse in Armenia al fine di sedare la rivolta, venne insediato sul trono un nobile di origine Meda di nome Ariobarzane di Atropatene, ma il nuovo sovrano mor\u00ec poco dopo (sembra per un incidente), e come suo successore venne eletto suo figlio con il nome di Artavaside IV. \nL'elezione di questo nuovo sovrano straniero tuttavia fu male accolta dalla nobilt\u00e0 armena, che assassin\u00f2 il re.\nAd Augusto non rest\u00f2 che abbandonare la tattica di insediare una nuova dinastia, non autoctona, e fece eleggere nuovo sovrano d'Armenia un presunto discendente della dinastia legittima Artasside, con il nome di Tigrane V. Ma l'equilibrio, peraltro mai stabile, con la nobilt\u00e0 armena era ormai spezzato ed una nuova sommossa permise ad Erato di tornare al trono come legittima erede della dinastia nazionale Artasside nel'11.\nUna nuova sommossa, i cui motivi non sono noti, fece perdere definitivamente il trono ad Erato, probabilmente nel 12, quando, dopo l'incapacit\u00e0 degli Armeni di eleggere un proprio re, l'Impero di Roma non decise di affidare il regno d'Armenia a Vonone I di Partia, figlio del sovrano Partico Fraate IV."}
{"id": "650531", "revid": "219110", "url": "https://it.wikipedia.org/wiki?curid=650531", "title": "Oleg Serebrian", "text": "Nel 1998 viene nominato portavoce del Ministero degli Esteri in Moldavia e nel 1999 diventa vice-rettore della Universit\u00e0 Libera della Moldavia. Tra il 2001 e 2008 \u00e8 stato presidente del Partito social-liberale. Nel 2005 e 2009 \u00e8 stato eletto deputato nel Parlamento Moldavo\nDal 1\u00ba luglio 2010 \u00e8 Ambasciatore di Moldavia in Francia."}
{"id": "650532", "revid": "11792", "url": "https://it.wikipedia.org/wiki?curid=650532", "title": "Ok, il prezzo \u00e8 giusto", "text": ""}
{"id": "650538", "revid": "5180381", "url": "https://it.wikipedia.org/wiki?curid=650538", "title": "Telecentri", "text": ""}
{"id": "650539", "revid": "78273", "url": "https://it.wikipedia.org/wiki?curid=650539", "title": "Beato Sebastiano Valfr\u00e9", "text": ""}
{"id": "650540", "revid": "486946", "url": "https://it.wikipedia.org/wiki?curid=650540", "title": "Fantasy Channel", "text": ""}
{"id": "650543", "revid": "94322", "url": "https://it.wikipedia.org/wiki?curid=650543", "title": "Catasto frequenze", "text": ""}
{"id": "650544", "revid": "287204", "url": "https://it.wikipedia.org/wiki?curid=650544", "title": "IBK Keflavik", "text": ""}
{"id": "650545", "revid": "339392", "url": "https://it.wikipedia.org/wiki?curid=650545", "title": "Keflavik \u00cdF", "text": ""}
{"id": "650549", "revid": "125815475", "url": "https://it.wikipedia.org/wiki?curid=650549", "title": "Stazione di Messina Centrale", "text": " \nLa stazione di Messina Centrale \u00e8 la principale stazione ferroviaria della citt\u00e0 peloritana, e una delle pi\u00f9 importanti e trafficate della rete siciliana.\nStoria.\nLe origini.\nLa stazione di Messina venne attivata il 12 dicembre 1866 in concomitanza con l'inaugurazione della ferrovia per Taormina-Giardini, primo tronco della linea Messina - Siracusa. In quegli anni la concessione della ferrovia era stata affidata alla Societ\u00e0 Vittorio Emanuele subentrata alla precedente affidataria \"Societ\u00e0 Adami e Lemmi\" in seguito alla costituzione del regno d'Italia. Nello stesso anno 1866 non riuscendo a portare avanti i lavori per motivi finanziari, la Societ\u00e0 Vittorio Emanuele aveva posta in liquidazione, per scadenza di termini, la Societ\u00e0 Vitali, Picard, Charles e C. stipulando, il 29 novembre dello stesso anno, una nuova convenzione con l'\"Impresa Generale per la costruzione delle strade ferrate calabro-sicule\" per continuare i lavori della Messina - Siracusa (questi vennero ultimati il 19 gennaio 1871).\nLa gestione, nel 1872, venne affidata alla Societ\u00e0 italiana per le strade ferrate meridionali, fondata nel 1862 dal conte Pietro Bastogi, per poi passare alla Societ\u00e0 per le strade ferrate della Sicilia (Rete Sicula) nel 1885.\nA causa di difficolt\u00e0 economiche della societ\u00e0 ferroviaria, si dovette attendere il 20 giugno del 1889, data di apertura del primo tratto, Messina-San Filippo Archi della costruenda ferrovia per Palermo perch\u00e9 la stazione centrale di Messina fosse collegata con lo scalo al porto di Messina con un binario di raccordo lungo 574 metri. Il 1\u00ba luglio 1905 entr\u00f2 a far parte della rete delle Ferrovie dello Stato.\nDalla ricostruzione.\nGli impianti ferroviari vennero duramente coinvolti nelle distruzioni del Terremoto di Messina del 1908 ed in seguito ricostruiti.\nLa nuova stazione ferroviaria di Messina Centrale venne costruita nel 1939, al posto di quella precedente, su progetto dell'architetto razionalista Mazzoni, nello stile caratteristico delle costruzioni pubbliche dell'epoca fascista, con grandi ambienti e architettura lineare. \nLa stazione di Messina Centrale fa parte del programma della societ\u00e0 per azioni CentoStazioni, partecipata dalle Ferrovie dello Stato.\nStrutture e impianti.\nLa gestione degli impianti \u00e8 affidata a Rete Ferroviaria Italiana.\nIl fabbricato della stazione centrale di Messina Si mostra evidente la progettazione dello stile futurista con grandi ambienti a struttura semplice, lineare ed imponente. \nIl largo uso di rivestimenti in travertino caratterizza tutti i fabbricati della struttura, dominata dalla particolare colonna dell'acqua a struttura cilindrica con scala esterna avvolta ad elicoide intorno ad essa.\nL'impianto si affaccia sulla grande \"Piazza della Repubblica\" costituendone il confine est, dal lato del mare, per tutta la sua lunghezza. Sul lato sud dell'edificio principale \u00e8 presente il terminale di smistamento delle Poste e vari uffici e servizi. Ancora pi\u00f9 a sud, e ad essa collegato \u00e8 il deposito locomotive e le relative officine di manutenzione dei rotabili. La stazione \u00e8 contigua dal lato Sud anche con la stazione di Messina Scalo, che svolge solo servizio merci e di movimento e con i grandi impianti di riparazione dei rotabili ferroviari (Officine veicoli e Squadre Rialzo).\nIl lato nord \u00e8 unito alla stazione di Messina Marittima che espleta e regola il servizio relativo alle manovre di imbarco e di sbarco dei treni dai traghetti con la corrispondente stazione di Villa San Giovanni Mare, sulla sponda calabrese.\nIl fascio binari per servizio viaggiatori consta di 10 binari di cui i primi quattro terminali e tronchi e gli altri 6 aperti verso l'imbarco. Dal binario 11 in poi si estende l'ampio fascio merci che dal lato mare si prolunga fino a raggiungere l'adiacente stazione merci di \"Messina Scalo\".\nMovimento.\nLa stazione \u00e8 servita da treni regionali svolti da Trenitalia e collegamenti a lunga percorrenza del medesimo operatore.\nServizi.\nLa stazione, i cui spazi commerciali sono gestiti da CentoStazioni, dispone di:"}
{"id": "650553", "revid": "41310", "url": "https://it.wikipedia.org/wiki?curid=650553", "title": "Beata Stefana Quinzani", "text": ""}
{"id": "650558", "revid": "2209385", "url": "https://it.wikipedia.org/wiki?curid=650558", "title": "Danza hip hop", "text": "Considerata anche danza sportiva dalla F.I.D.S. - Federazione Italiana Danza Sportiva, dalla I.D.O. - International Dance Organization, e da altre federazioni di danza minori, la danza Hip Hop \u00e8 una disciplina di ballo che proviene dal movimento Hip Hop e ne conserva le caratteristiche culturali ed estetiche. \nIl b-boying, pi\u00f9 conosciuta come breakdance, \u00e8 considerata la tecnica originale della street dance, poich\u00e9 \u00e8 nata contemporaneamente alle altre discipline dell'Hip Hop (Dj'ing, Writing, Mc'ing). Le altre tecniche principali sono il locking, il popping e l'uprock, considerate equivalenti al b-boying solo da alcuni, poich\u00e9 sono danze nate nello stesso periodo ma in luoghi diversi. \nRecentemente si sono sviluppati nuovi stili di danza come il New style, il Krumping e l'House, che non sono accettati da tutti come danze Hip Hop, poich\u00e9 si sono sviluppati in contesti culturali differenti da quelli originali. \nDi tutte queste discipline la breakdance rimane la pi\u00f9 conosciuta, ed \u00e8 considerata una vera e propria pietra miliare della cultura Hip Hop.\nOld school.\nCon \"Old school\" si intende la corrente della danza Hip Hop caratterizzata da suoni funk e old school rap che si \u00e8 sviluppata durante gli anni settanta e ottanta. Gli stili di danza funk, originariamente nati al di fuori della cultura Hip Hop, come il popping e il locking, con il tempo iniziarono ad essere incorporati nell'Hip Hop, tanto da essere spesso ballati insieme alla breakdance.\nNew school/Boom Bap Era.\nA met\u00e0 degli anni ottanta, la musica hip hop sub\u00ec un cambiamento drastico: una nuova generazione di artisti iniziava a dominare la scena culturale. Il luogo in cui questa rivoluzione inizi\u00f2 era il Latin Quarter di New York. Una delle cause principali di questa evoluzione musicale era la necessit\u00e0 di inventare passi e stili di danza che potessero adattarsi alle nuove sonorit\u00e0 del momento.\nLa musica cambi\u00f2: gli MC's rappavano sugli stessi Beat su cui si ballava Breaking/B-boying e Breakdance. Nacque l'Hip Hop Dance (Social Dance/Party Rock/New School) sulla base del B-boying. Gruppi e artisti come Stetsasonic, KRS-One, Ultramagnetic MC's, Eric B. &amp; Rakim utilizzavano ritmi Funk per i loro dischi e ballerini come Peter Paul Scott, Buddha Stretch, Henry Link ed altri inventarono nuovi passi seguendo i ritmi innovativi della Golden Age e della Boom Bap Era.\nAltri stili specifici di danza \"new school\" sono il Party Rock, lo Smurfin e il Freaky, che si svilupparono a New York, e il Clown Walk, il Krumping e l'1, 2 Step, nati nella citt\u00e0 di Los Angeles.\nQuesti nuovi stili classificati come un unico stile di danza hanno contribuito allo sviluppo di numerose competizioni di ballerini hip hop, come ad esempio il francese Juste Debout, che appartiene alla categoria \"new style\".\nL'Hip Hop nei centri danza.\nOgni giorno molte scuole di danza offrono l'opportunit\u00e0 di imparare le danze hip hop, poich\u00e9 le danze hip hop sono un genere molto vasto, l'insegnante ha la possibilit\u00e0 di dare una propria interpretazione personale alle lezioni, mescolando i generi persino andando ad avvicinarsi a quella che pi\u00f9 propriamente viene definita danza jazz.\nLe critiche a questo tipo di insegnamento sono legate soprattutto al fatto di essere troppo rigoroso e coreografico, disperdendo elementi di primaria importanza come l'improvvisazione e l'interpretazione personale. Anche per questo alcuni insegnanti preferiscono non etichettare il proprio lavoro come di genere \"hip hop\", specialmente se l'insegnamento prevede la combinazione con stili non originariamente correlati con l'hip hop. Tuttavia, malgrado le polemiche, l'hip hop coreografico \u00e8 ancora ampiamente accettato oggi, particolarmente dai gruppi pi\u00f9 giovani.\nCompetizioni.\nLa IDO (International Dance Organization) organizza diverse competizioni a carattere annuale e le pi\u00f9 importanti sono la \"European Streetdance Championships\" (che nel 2006 si tenne a Espoo, Finlandia e nel 2007 a Graz, Austria) ed il \"World Championships\" che si tiene tutti gli anni a Brema, Germania.\nLa Hoopdreamz Enterprises, gruppo australiano che si occupa di intrattenimento, si occupa di organizzare alcune importanti manifestazioni nell'emisfero australe. \"Groove\" \u00e8 l'appuntamento australiano del \"Urban Dance Championships\", si svolge dal 2001 e recentemente la competizione si \u00e8 espansa comprendendo gruppi di ballo della Nuova Zelanda, la stessa organizzazione si occupa del \"Battleground\".\nIn Italia il pi\u00f9 grande evento della cultura hip hop \u00e8 l'Mc hip hop contest, competizione nata nel 1995 a Jesolo e che da sei anni si svolge a Riccione. Organizzata e promossa da Idea SRL e dal marchio Cruisin' \u00e8 riuscita a portare negli anni, molti dei pionieri della danza e della musica hip hop, contribuendo in maniera importante allo sviluppo di questa cultura in Italia. Ogni anno registra presenze record con migliaia di giovani provenienti da tutta Italia e dall'Europa."}
{"id": "650560", "revid": "2075080", "url": "https://it.wikipedia.org/wiki?curid=650560", "title": "The Black Wall Street Records", "text": "The Black Wall Street Records \u00e8 una casa discografica statunitense fondata da The Game e dal fratello Big Fase 100. L'etichetta prende questo nome ispirandosi alla Black Wall Street, un distretto economico dove vigeva la segregazione razziale, a Tulsa in Oklahoma durante i primi anni 1900, bruciato a seguito di disordini razziali.\nThe Game decise di aiutare questa sua etichetta ad avere successo nella speranza di seguire le orme della G-Unit Records. Big Fase 100, il principale cofondatore dell'etichetta, ufficialmente lascia la label per degli iniziali problemi con il rapper, fondando a sua volta l'etichetta \"Brazil and Wilmington Records\". The Game attualmente sta lavorando per la ricerca di un contratto di distribuzione, l'unico progetto della Black Wall Street portato a compimento come gruppo \u00e8 un mixtape chiamato \"The Black Wall Street Journal Vol. 1\".\nI seguenti artisti sono affiliati o sono vicini alla Black Wall Street:"}
{"id": "650561", "revid": "1305772", "url": "https://it.wikipedia.org/wiki?curid=650561", "title": "Isla Grande", "text": "Il termine Isla Grande (letteralmente \"grande isola\") \u00e8 un toponimo spagnolo che pu\u00f2 riferirsi a diverse isole o localit\u00e0:"}
{"id": "650564", "revid": "32116", "url": "https://it.wikipedia.org/wiki?curid=650564", "title": "Mara Jade Skywalker", "text": ""}
{"id": "650589", "revid": "767487", "url": "https://it.wikipedia.org/wiki?curid=650589", "title": "Benvenuti in paradiso (film)", "text": "Benvenuti in paradiso (\"Come See the Paradise\") \u00e8 un film del 1990 diretto da Alan Parker.\n\u00c8 stato presentato in concorso al 43\u00ba Festival di Cannes.\nTrama.\nStati Uniti, anni trenta. Jack McGurn si trasferisce a Los Angeles dal natio New Jersey per mettersi definitivamente il proprio tormentato passato alle spalle.\nTrova lavoro come proiezionista in un cinema tenuto da una famiglia di origini nipponiche e si innamora della loro figlia. Costretti a non vedersi e a non sposarsi per le leggi della California, i due decidono di fuggirsene a Seattle, dove hanno una bambina proprio allo scoppio della Seconda guerra mondiale. Con l'entrata in guerra degli USA, la donna viene internata in un campo di concentramento per cittadini statunitensi di origini giapponese a Manzanar, mentre l'uomo viene arruolato nell'esercito americano. Tuttavia quest'ultimo diserta per fare ritorno dalla sua famiglia e prendersene cura."}
{"id": "650598", "revid": "121436535", "url": "https://it.wikipedia.org/wiki?curid=650598", "title": "Ussaro", "text": "L'ussaro (pronuncia \"\u00f9ssaro\", in italiano letterario) \u00e8 un militare facente parte di un'unit\u00e0 di cavalleria leggera.\nIl termine, anche Ussero, pl. Usseri, citato pi\u00f9 volte da Tolstoj, importato dal francese \"hussard\", \u00e8 di origine ungherese: un \"husz\u00e1r\" era un cavaliere dell'esercito magiaro (un'etimologia popolare lo accostava a \"h\u00fasz\" \"venti\", dato che in Ungheria nel periodo rinascimentale una recluta su venti dell'esercito veniva destinata alla cavalleria); questo nome \u00e8 di origine serbo, da \"g\u0215s\u0101r\" \"pirata\", a sua volta proveniente dal greco bizantino \u03a7\u03c9(\u03bd) \u03c3\u03ac\u03c1\u03b9\u03bf\u03c2 \"ch\u014d(n)s\u00e1rios\" \"brigante\".\nStoria.\nI primi ussari menzionati nelle cronache europee erano guerrieri fuoriusciti della Serbia e riparati nel Regno d'Ungheria dopo la conquista ottomana delle loro terre (1459). Questi \"Husz\u00e1r\" vennero dai magiari inquadrati nella cavalleria leggera dell'esercito regio come schermagliatori. Erano armati di una lunga lancia, scudo e spada (spesso scimitarre turche vere e proprie).\nDurante le guerre volute da Mattia Corvino d'Ungheria, questa truppa di schermagliatori, chiamata ad affrontare non solo l'agile cavalleria ottomana ma anche la cavalleria pesante del Regno di Boemia e degli Asburgo, vide il suo armamentario arricchito da elmetto ed usbergo. I successi militari del re Mattia, capace di contenere la spinta espansionistica del sultano di Istanbul tanto quanto le pesanti ingerenze politico-militari del Sacro Romano Impero, fece ben presto del suo esercito un esempio da imitare per tutti i potentati dell'Europa orientale, contribuendo grandemente al rapido diffondersi degli ussari negli eserciti europei del nord e dell'est Europa.\nFu il re Stefan Batory, ungherese, ma eletto re di Polonia, a riorganizzare la cavalleria sul modello ungherese nello schieramento, ma con pesanti armature e lunghe lance, come massa compatta di sfondamento delle linee nemiche. Gli ussari polacchi, detti \"husaria\" combatterono varie battaglie contro turchi, russi e svedesi senza praticamente mai venire sconfitti (tranne un caso, la battaglia di \u017b\u00f3\u0142te Wody nel 1648), anche in condizioni di impressionante inferiorit\u00e0 numerica. Nella battaglia di Kluszyn contro i Russi vinsero nonostante fossero sovrastati di numero per 5 a 1, e questa vittoria spian\u00f2 la strada ai polacchi per l'occupazione di Mosca, che venne occupata per oltre un anno dal re polacco.\nAl contrario delle formazioni di ussari di altri eserciti, gli ussari polacchi costituivano la forza d'urto principale in battaglia. Equipaggiati con ottime armature e lance di oltre 4 metri, gli ussari erano considerati la cavalleria pi\u00f9 temibile in Europa. Un'altra caratteristica unica degli ussari polacchi sono le famose \"ali\", fissate alla sella. Le teorie pi\u00f9 accreditate vedono in queste ali un forte elemento di guerra psicologica: gli ussari alati dovevano apparire maestosi e inarrestabili. Una teoria meno accreditata sostiene che le ali, durante la carica, producessero un fruscio o un fischio in grado di spaventare i cavalli avversari. Non esistono tuttavia prove certe che le ali fossero obbligatorie, n\u00e9 che fossero sempre fatte con piume di aquila.\nI reggimenti di ussari raggiunsero l'apice della propria potenza nel 1621, quando l'esercito della corona poteva disporre di ben 8000 unit\u00e0 di ussari. Con lo scemare della ricchezza e della potenza del Regno di Polonia anche i reggimenti di ussari vennero ridotti, a causa degli altissimi costi di mantenimento. L'unit\u00e0 venne sciolta definitivamente nel 1775 dal Sejm, che integr\u00f2 i reggimenti rimasti nelle cosiddette \"Brigate di Cavalleria Nazionale\".\nAnche l'esercito austriaco si serv\u00ec di ussari, sbrigativamente chiamati ungheresi, ma che erano costituiti, per una parte significativa da elementi appartenenti ai reparti serbo-croati delle zone di confine militare. Gli Ussari polacchi contrastarono l'esercito di Gustavo II Adolfo di Svezia. In Francia Luigi XIII fu tra i primi regnanti a far incorporare nel proprio esercito questi elementi della cavalleria leggera. Fu successivamente Federico II di Prussia a utilizzare ampiamente degli Ussari durante la Guerra di successione austriaca. La Gran Bretagna arruol\u00f2 degli ussari provenienti dall'Assia durante la Guerra d'indipendenza americana.\nPi\u00f9 tardi gli ussari furono riconvertiti in unit\u00e0 d'onore o in unit\u00e0 corazzate. Tuttora le armate francesi, britanniche e belghe conservano alcune unit\u00e0 dette \"Ussari\" nelle loro forze blindate.\nEquipaggiamento.\nGli ussari erano originariamente armati di lancia e sciabola. Privi di armatura, calzarono poi usbergo in maglia di ferro (XV secolo) e corazza (XVI secolo), per poi tornare ad un armamento pi\u00f9 leggero.\nCon il tempo, essi divennero una truppa scelta dall'uniforme colorata. Il loro tipo di armamento abbandon\u00f2 la lancia per la carabina leggera e le pistole; la sciabola fu invece conservata e divenne elemento caratteristico dell'ussaro sceso da cavallo. Essa pende infatti molto bassa dietro le gambe, e le cinghie, che la tengono, sostengono a loro volta anche il fodero (custodia piatta ornata dall'emblema del reggimento).\nUnit\u00e0 storiche famose.\nFrancia.\n\"(Approfondimento sui reggimenti di ussari francesi)\"\nIl primo Reggimento Reale di ussari fu creato a Strasburgo nel 1693. Questi venne disciolto nel 1697 per poi essere ricreato quattro anni dopo, quando l'Elettorato di Baviera ne fece dono al Re di Francia Luigi XIV. I reggimenti francesi degli ussari vennero utilizzati dall'\"Ancien r\u00e9gime\", e portano il nome del loro proprietario fondatore o il nome del pi\u00f9 importante (notiamo che sotto l\"Ancien r\u00e9gime\" i reggimenti erano al soldo di un proprietario, spesso nobile, che comandava e provvedeva al loro equipaggiamento).\nEcco i nomi dei cinque reggimenti principali, nell'ordine delle loro numerazioni:\nQuesti 5 reggimenti, in ordine di anzianit\u00e0, sono tradizionalmente designati dall'antico termine \"houzard\". Cos\u00ec si parla di Chamborant Houzards per designare il 2\u00ba Reggimento Ussari. Nel 1707 il reggimento prese il nome di Sant-Genies Ussari, nome che in seguito fu cambiato in Rattky Ussari ed infine in Lynden Ussari. Nel 1719 il Conte Bercheny form\u00f2 un nuovo reggimento di ussari ungheresi che offr\u00ec in dono al Re di Francia e che prese il nome di Bercheny Ussari. A Strasburgo nel 1734, il Conte Esterhazy cre\u00f2 un terzo reggimento che prese inizialmente il nome di \"Esterhazy Ussari\", poi di David Ussari ed infine di Turpin Ussari.\nNel 1742 i tre reggimenti vennero riorganizzati ed i loro ranghi furono aumentati di numero. Inoltre essi furono affiancati da altri tre nuovi reggimenti: il Beausobre Ussari; il Raugrave Ussari; ed il Polleretzky Ussari. Un anno dopo venne creato un settimo reggimento che prese il nome di Ferrari Ussari. Nel 1756 i reggimenti vennero completamente riorganizzati: il Lynden fu unito al Bercheny, il Beausobre al Turpin ed il Ferrari al Polleretzky. Infine il Raugrave divenne il Volontari da Liegi (disciolto nel 1761). Nello stesso anno il Principe di Nassau offr\u00ec un reggimento di ussari tedeschi al Re di Francia. Il reggimento prese il nome di Nassau Ussari (Questo reggimento verr\u00e0 disciolto nel 1776). Nel 1757 il Polleretzky Ussari fu disciolto ed il suo organico fu diviso tra il Bercheny ed il Turpin. Quest'ultimo, nel 1761 cambi\u00f2 nome in Chamborant Ussari. Un anno dopo la Fischer Legion fu tramutata nel reggimento Conflants Ussari. Nel 1788 il nome di questo reggimento fu cambiato in Saxony Ussari. Tre anni dopo fu creato il reggimento Esterhazy Ussari. Tra il 1778 e 1779 fu creata la carica di Colonnello-Generale degli Ussari. Dall'unione di un squadrone preso da ognuno dei reggimenti gi\u00e0 esistenti, si cre\u00f2 un nuovo reggimento che prese il nome di Reggimento Colonnello-Generale. Il Lauzun Ussari fu creato nel 1783 quando il reggimento Lauzun's volunteer Legion torn\u00f2 in patria dalla Campagna d'America dove si era ricoperto di gloria. Nel 1791 i nomi dei reggimenti degli ussari (come tutti quelli dei reggimenti dell'Esercito Reale) furono sostituiti da numeri, pertanto: il Bercheny divenne il 1\u00ba reggimento; il Chamborant divenne il 2\u00ba reggimento; il Saxony divenne il 3\u00ba reggimento; l'Esterhazy divenne il 4\u00ba reggimento; il Colonnello-Generale divenne il 5\u00ba reggimento; ed il Lauzun divenne il 6\u00ba reggimento. L'anno seguente il Saxony Ussari (cio\u00e8 il 3\u00ba reggimento) scomparve, per cui le numerazioni dei reggimenti Esterhazy; Colonnello-Generale e Lauzun cambiarono rispettivamente in 3\u00b0; 4\u00ba e 5\u00ba reggimento. A partire dal 1792 furono creati diversi nuovi reggimenti di ussari che rientravano in due gruppi particolari: i volontari ussari e gli emigranti ussari. Queste unit\u00e0 furono spesso il risultato d'iniziative private dei comandanti e nacquero al tempo delle leve di massa spinti dal grande entusiasmo patriottico dell'epoca.Durante l'Ancien Regim\u00e9 gli ussari erano adibiti alla sicurezza e protezione, lontano dai campi di battaglia. Gradualmente per\u00f2, col passare degli anni, iniziarono ad essere usati per compiti di perlustrazione, disturbo, inseguimento e rapido intervento. La storia di questi reggimenti durante l'ultimo decennio del XVIII secolo e poi durante l'epopea napoleonica \u00e8 piena di eroiche gesta, come la cattura dell'intera flotta olandese bloccata dal ghiaccio nel porto di Texel nel gennaio del 1795, oppure quelle effettuate dal 5\u00b0reg. nei Paesi Bassi ed in Germania dove, sebbene spesso in inferiorit\u00e0 numerica, riuscirono in pochi anni a catturare un numero di prigionieri trenta volte superiore al numero dei loro effettivi.\nI pi\u00f9 famosi comandanti di cavalleria delle guerre napoleonici cominciarono la loro carriera proprio in questi reggimenti, come ad esempio Marulaz nell'8\u00b0; Schwartz nel 5\u00b0 e Lasalle nel 10\u00b0.\nNell'ottobre del 1786 entrarono in vigore i nuovi regolamenti riguardanti le uniformi, equipaggiamenti ed armi dell'Esercito Reale. Questo segn\u00f2 l'inizio delle uniformi di stile francese che rimasero in uso fino alla met\u00e0 del Primo Impero. Ovviamente speciale attenzione fu data alle uniformi degli ussari. Questi dovevano portare indumenti di taglio \u201cungherese\u201d: Pelisse (giacca corta da indossare sopra il dolman. Spesso essa veniva portata allacciata alla spalla sinistra), Dolman (giacca corta) e pantaloni da cavallerizzo \u201call'ungherese\u201d.\n(Tradotto dai due volumi: French Hussars 1786-1804\u00a0\u2013 vol. 1 \u201cFrom the Ancien Regime to the Empire\u201d di Andr\u00e9Jouineau. 2004 Pubblicato dalla Historie &amp; Collections. French Hussars 1804 - 1812\u00a0\u2013 vol. 2 \u201cFrom the 1st to the 8th Regiment\u201d di Andr\u00e9Jouineau e Jean-Marie Mongin. Pubblicato nel 2006 dalla Historie &amp; Collections).\nI colori distintivi adottati furono:\nPolonia.\nGli \"ussari alati di Polonia\" (\"Husaria\" in lingua polacca) furono il corpo militare che costitu\u00ec il nerbo delle forze di cavalleria dell'esercito del Regno di Polonia prima e della Confederazione Polacco-Lituana (Unione di Lublino - 1569) poi. \nRispetto ai normali ussari, classificabili come forze di cavalleria leggera, gli ussari polacchi erano una forza di cavalleria pesante d'\u00e9lite. Fondati nel biennio 1574-1576 per volont\u00e0 del sovrano Stefano I B\u00e1thory (regno 1576-1586), grande riformatore dell'armata confederata, gli ussari alati scomparvero per volont\u00e0 del \"Sejm\" (parlamento) della Confederazione nel 1775.\nRegno Delle Due Sicilie.\nIn Italia, nel Regno delle Due Sicilie, Ferdinando II di Borbone nel generale riassetto militare del regno punt\u00f2 molto sulla cavalleria leggera ed istitu\u00ec alcuni reggimenti di Ussari nell'Esercito delle Due Sicilie.\nRegno di Prussia.\n\"Ussari della morte\" era la denominazione colloquiale con cui ci si riferiva agli appartenenti di due reggimenti di ussari dell'esercito prussiano."}
{"id": "650603", "revid": "1974457", "url": "https://it.wikipedia.org/wiki?curid=650603", "title": "Ulano", "text": "Gli ulani (polacco \"U\u0142ani\") sono una specialit\u00e0 della cavalleria leggera ideata in Polonia, diffusa poi tra il XVIII e XIX secolo in vari eserciti europei.\nStoria.\nLa creazione.\nInizialmente, a partire dal XVI secolo, gli ulani erano lancieri di origine tatara, inquadrati negli eserciti polacchi ad affiancare la cavalleria pesante polacca. Queste truppe continuarono ad esistere fino a circa il 1770.\nCon il tempo furono i polacchi stessi a formare i quadri di questi reparti che progressivamente assursero al ruolo di formazioni a cavallo principali, affiancando prima e sostituendo poi i corazzieri e gli ussari alati, che avevano in precedenza caratterizzato la cavalleria polacca. I primi reggimenti di ulani polacchi furono costituiti intorno al 1720.\nLa diffusione.\nCon la spartizione della Polonia, alla fine del XVIII secolo, fra Prussia, Austria, e Russia furono creati reparti di ulani presso ciascuno di questi stati, con uomini inizialmente reclutati fra l'elemento etnico originario, adibiti al ruolo di cavalleria leggera, particolarmente per l'inseguimento dei contingenti sbandati, disorganizzati e dispersi di fanteria e l'intercettazione degli esploratori avversari. In Europa Occidentale ebbero successo a partire dalle guerre napoleoniche quando gli esuli polacchi, appoggiati dal Corso e sperando di ricostituire la patria smembrata, crearono nutriti reparti di ulani a fianco dell'esercito dell'imperatore francese, in particolare il 1\u00ba reggimento di cavalleggeri-lancieri della Guardia Imperiale e gli ulani della legione polacca.&lt;br&gt;Anche alcuni regni satelliti di Napoleone ebbero i loro reggimenti di ulani: il Regno di Vestfalia ebbe un reggimento della Guardia e due di linea, mentre il Granducato di Berg ebbe due reggimenti di ulani di linea.&lt;br&gt;Tutti questi reparti furono sciolti con la sconfitta di Napoleone e la scomparsa degli stati che aveva creato.\nDopo il 1815 rimanevano reggimenti di ulani nei maggiori stati tedeschi e dell'Europa Orientale. L'Imperial regio Esercito austro-ungarico contava dieci reggimenti di ulani, cui bisogna aggiungere i sei della Landwehr austriaca. La Prussia aveva sedici reggimenti di ulani di linea e tre della Guardia. Inoltre nell'esercito dell'Impero Germanico c'erano anche i tre reggimenti di ulani sassoni, i due bavaresi, i due del Regno del W\u00fcrttemberg ed uno nel Braunschweig. Nel 1830 vennero creati anche gli ulani greci.\nIl superamento.\nL'utilit\u00e0 militare degli ulani decadde rapidamente nel XX secolo, al pari di quella delle altre specialit\u00e0 della cavalleria. Gli ultimi casi di impiego massiccio di ulani in combattimento si ebbero nella guerra sovietico-polacca e all'inizio della seconda guerra mondiale. Si trattava dei reggimenti di ulani polacchi, ricostituiti dopo che la Polonia aveva recuperato la propria indipendenza nel 1919.\nDescrizione.\nVestivano uniformi ispirate al costume nazionale polacco e il caratteristico copricapo a quadricorno, la \"czapka\"; l'armamento era generalmente costituito da una lancia da cavalleria, sciabola e pistola.\nIn et\u00e0 contemporanea il titolo ha un valore puramente tradizionale presso unit\u00e0 militari equipaggiate con mezzi corazzati o blindati, quali i 24 battaglioni di ulani polacchi attualmente esistenti, nonch\u00e9 i reggimenti di \"\u0416\u0430\u0441 \u04b0\u043b\u0430\u043d\" (\"\u017eas ulan\") in Kazakistan. Hanno, invece, la divisa e l'armamento degli ulani, senza averne il nome, i membri dello \"squadrone di cavalleria dell'Esercito Polacco\", ricostituito nel 2000 a scopo cerimoniale."}
{"id": "650607", "revid": "32116", "url": "https://it.wikipedia.org/wiki?curid=650607", "title": "Droidi", "text": ""}
{"id": "650611", "revid": "1494169", "url": "https://it.wikipedia.org/wiki?curid=650611", "title": "Classe Fearless", "text": ""}
{"id": "650613", "revid": "1272592", "url": "https://it.wikipedia.org/wiki?curid=650613", "title": "Angelica archangelica", "text": "L'angelica (\"Angelica archangelica\" L.) \u00e8 una pianta biennale della famiglia delle Apiaceae (Ombrellifere).\nDescrizione.\nL'aspetto \u00e8 quello classico della famiglia delle ombrellifere pi\u00f9 note (finocchio, sedano, prezzemolo ecc.)\nDistribuzione e habitat.\nPreferisce le zone umide di tutta Europa.\nUsi.\nGastronomia.\nI gambi sono utilizzati in pasticceria e confetteria come frutta candita.\nLe parti tenere possono essere usate come condimento per aromatizzare insalate o minestre.\nI semi e i gambi possono venire impiegati nella preparazione di liquori.\nImpiego terapeutico.\nViene usata in erboristeria che ne utilizza le radici, le foglie ed i semi, per\u00f2 i maggiori trattati ne limitano l'assunzione e consigliano l'uso dietro consulto medico perch\u00e9 ad alte dosi la pianta \u00e8 velenosa e fotosensibilizzante e ne vietano l'uso in gravidanza e allattamento.\nLa radice di angelica \u00e8 un tonico eccellente dello stato generale, e pu\u00f2 venire usato contro la stanchezza e l'astenia. L'angelica si rivela inoltre essere un buono stimolante dell'apparato digestivo. \u00c8 indicata in caso di dolori e spasmi intestinali, dispepsia, gas intestinali.\nLa somiglianza con le altre Ombrellifere, tra cui la velenosa Cicuta impone una certa attenzione nella raccolta. La Cicuta emana uno sgradevole odore di urina e le foglie sono molto pi\u00f9 simili al prezzemolo.\nProfumeria.\nL'angelica mischiata alla mirra e diluita con alcol puro a 95\u00b0 si usa per preparare un profumo deodorante."}
{"id": "650619", "revid": "1799226", "url": "https://it.wikipedia.org/wiki?curid=650619", "title": "Rebaque", "text": "La Rebaque \u00e8 stata una scuderia automobilistica messicana, che ha partecipato al Campionato mondiale di Formula 1. Fondata come scuderia privata dal corridore messicano H\u00e9ctor Rebaque nel , partecip\u00f2 anche con una propria vettura agli ultimi tre Gran Premi nella stagione 1979. \u00c8, a tutt'oggi, l'unico costruttore automobilistico messicano ad aver partecipato alla massima formula.\nLa storia.\nLa scuderia nacque per iniziativa di H\u00e9ctor Rebaque, pilota messicano, che si trov\u00f2, alla fine della stagione , senza una vettura a disposizione, dopo che nella stagione era stato iscritto a sei gran premi dalla Hesketh, riuscendo a qualificarsi solo per il Gran Premio di Germania. Nella sua storia il team impieg\u00f2 sempre una sola monoposto, affidata al fondatore.\nPer il il messicano decise di competere acquistando una Lotus 78, monoposto a motore Ford Cosworth DFV, che aveva esordito l'anno precedente ottenendo ben 5 vittorie. La sede del team venne posta a Leamington Spa, nel Warwickshire, e come manager venne indicato Ian Dawson.\nNella stagione seguente il \"team\" si affid\u00f2 inizialmente a una Lotus 79-Ford Cosworth DFV, vettura che nella stagione 1978 aveva vinto il titolo piloti con Mario Andretti, e quello per i costruttori. Rebaque aveva annunciato di avere un'opzione per avere la fornitura delle vetture britanniche fino al 1981.\nPer gli ultimi gran premi stagionali, a partire dal Gran Premio d'Italia, la scuderia mise in pista una vettura di propria costruzione: il modello HR100, basato sulla Lotus 79 e la Williams FW07, fabbricato con l'apporto della sede britannica del costruttore statunitense Penske (modello ideato da Geoff Ferris poi rivisto da John Barnard).Sulla vettura apparvero come sponsor la Marlboro e la marca di birra Carta Blanca.\nChiuse i battenti al termine della stagione, a causa di dissapori con la Commissione Sportiva Internazionale, e il rifiuto della FOCA, l'associazione che tutelava gli interessi dei costruttori, di accettare la sua iscrizione al mondiale 1979.\nRisultati.\nStagione 1978.\nNella prima gara stagionale, il Gran Premio d'Argentina, Rebaque fu il primo dei non qualificati, staccato di 5 secondi dal poleman, Mario Andretti.\nLa prima qualificazione ci fu nel Gran Premio del Brasile, seconda prova stagionale, ove Rebaque fu costretto al ritiro per stanchezza, dopo 40 giri. Dopo il decimo posto nel Gran Premio del Sudafrica, il messicano non riusc\u00ec a qualificarsi per diverse gare. Ebbe per\u00f2 un \"exploit\" nel Gran Premio di Germania dove si classific\u00f2 sesto; fu l'ultima volta che una scuderia privata giunse in zona punti. Il messicano chiuse cos\u00ec al ventunesimo posto della classifica riservata ai piloti, mentre il team, non essendo costruttore della propria vettura, non venne classificato nella Coppa Costruttori.\nStagione 1979.\nAnche l'inizio della stagione 1979 vide il team utilizzare una vettura Lotus. Il miglior risultato fu il settimo posto, conquistato al GP d'Olanda. L'esordio della HR100 avvenne nelle qualificazioni a Monza, col ventottesimo e ultimo tempo, non sufficiente per la qualificazione alla gara. Il messicano, nella parte finale della stagione, riusc\u00ec a qualificarsi solo al Gran Premio del Canada, che per\u00f2 non riusc\u00ec a terminare. "}
{"id": "650630", "revid": "486946", "url": "https://it.wikipedia.org/wiki?curid=650630", "title": "Socialcomunismo", "text": ""}
{"id": "650632", "revid": "1272592", "url": "https://it.wikipedia.org/wiki?curid=650632", "title": "Sara (disambigua)", "text": ""}
{"id": "650633", "revid": "155634", "url": "https://it.wikipedia.org/wiki?curid=650633", "title": "Campionato italiano di hockey su ghiaccio 1993-1994", "text": "Il campionato italiano di hockey su ghiaccio 1993-94 inizia dopo la disputa dell'Alpenliga.\nSerie A.\nFormula.\nAnche in questa stagione, le squadre ricevono un bonus pari alla met\u00e0 dei punti (arrotondati per difetto) conquistati nella manifestazione internazionale, l'Alpenliga. La formula prevede che venga giocata una sola andata e ritorno. Si qualificano ai play-off le prime otto. I quarti e le semifinali vengono giocate al meglio delle tre gare, mentre le finali al meglio delle cinque.\nFormazioni.\nDopo un anno di assenza, ritorna nella massima serie il Milano Saima, con presidente Massimo Moretti. Con la creazione della Polisportiva Milan, che comprende le squadre di calcio, hockey, pallavolo, rugby e baseball, i Devils Milano cambiano invece nome e diventano Milan Hockey.\nDa segnalare anche un nuovo debutto: quello del CourmAosta, vincitore della serie B1 l'anno precedente; le formazioni iscritte, cos\u00ec, diventano undici: Bolzano, Varese, Milan Hockey, Milano Saima, CourmAosta, Alleghe, Fassa, Gardena, Fiemme, Asiago e Brunico.\nIl Bolzano, dopo quarant'anni, si trasferisce dal vecchio palaghiaccio al nuovo Palaonda che pu\u00f2 contenere oltre 7.000 spettatori.\nRegular Season.\nIl Milano Saima si classifica davanti alla neopromossa CourmAosta - nonostante una peggiore differenza reti - grazie agli scontri diretti.\nPlay-off.\nSi ripete la finale dell'anno precedente: la serie inizia con la vittoria ai supplementari del Bolzano (5-4), ma i rossoneri in gara-2 riportano la serie in parit\u00e0 vincendo per 7-4. In gara-3, Bolzano s'impone ancora con lo stesso risultato di gara-1 (5-4). Il fattore campo salta anche in gara-4 e il Milan vince per 8-5.\nL'ultima gara vede prevalere per 5-3 il Milan, che si riconferma per il terzo anno consecutivo, Campione d'Italia.\n L'Associazione Sportiva Milan Hockey vince il suo terzo scudetto.\nFormazione Campione d'Italia: Paul Beraldo - Mario Brunetta - Bruno Campese - Mario Brian Chitarroni - Anthony Circelli - Michael De Angelis - Mario De Benedictis - Frank Di Muzio - Shawn Evans - Dmitri Frolov - Anthony Iob - Emilio Iovio - Gaetano Orlando - Christian Pouget - Frantisek Prochazka - Roland Ramoser - Lawrence Rucchin - Lucio Topatigh - Marco Vaccani - John Vecchiarelli - Christophe Ville - Giovanni Volante - Ivano Zanatta.\nAllenatore: Dan Hober.\nFinale 3\u00ba/4\u00ba posto.\nIl terzo posto \u00e8 aggiudicato dalla rivelazione del torneo: il Courmaosta, neopromossa, che batte Varese in due gare.\nMarcatori.\nLa testa della classifica dei cannonieri \u00e8 conquistata da Gates Orlando del Milan con 78 punti (24 gol e 54 assist), seguito da Bruno Zarrillo (Bolzano, 72 p.ti, 40 + 32), Sergei Vostrikov (Bolzano, 64 p.ti, 31 + 33), Lucio Topatigh (Milan, 61 p.ti, 34 + 27) e Igor Maslennikov (Bolzano, 59 p.ti, 23 + 36).\nSerie B.\nSerie B1.\nPrima fase.\nClassifica finale dopo un doppio girone di andata e ritorno. Lo Zoldo termina davanti al Selva di Val Gardena per gli scontri diretti, nonostante una peggior differenza reti.\nPlayoff promozione.\nSerie giocate al meglio delle 5 gare.\nIl Cortina (che tra l'altro disputa come l'anno scorso il derbyssimo con lo Zoldo in semifinale, questa volta deciso solo dopo 5 gare) batte il Renon in finale e ritorna in serie A."}
{"id": "650637", "revid": "712828", "url": "https://it.wikipedia.org/wiki?curid=650637", "title": "Ariobarzane di Atropatene", "text": "L'elezione di un re di origini straniere fu il tentativo di promuovere nel regno d'Armenia una nuova dinastia, fedele a Roma, da parte dell'Impero Romano, visto le vicissitudini di continui tradimenti e voltafaccia dimostrati dalla legittima dinastia armena degli Artassidi. \nQuesto tentativo fall\u00ec presto, poich\u00e9, dopo la morte di Ariobarzane (sembra per un incidente), suo figlio Artavaside IV venne assassinato poco dopo.\nUn motivo fondamentale per questo fallimento fu sicuramente l'avversione della nobilt\u00e0 armena ad accettare passivamente le scelte arbitrarie dell'Imperatore Romano, che tendevano ad esautorarli dal loro compito di custodi istituzionali della dinastia armena. Un secondo motivo, non meno importante, fu la forte influenza dei Parti nelle vicende politiche del vicino regno armeno. Nel corso della storia della dinastia artasside, alcuni dei sovrani armeni dovettero ai Parti e alla loro politica la loro stessa elezione.\nQuesto periodo di interregno venne del tutto ignorato dalla storiografia del tempo, e non avendo documenti e testimonianze originali \u00e8 impossibile ricostruirne fedelmente le fasi.\nTuttavia i nobili armeni non si dimostrarono capaci di esercitare in maniera coerente il loro compito di garanti della legittima dinastia armena, e, dopo un breve periodo di tumulti e sommosse, dovettero subire la destituzione definitiva della dinastia artasside in favore di una nuova dinastia di origini partiche imposta da Roma, nella persona di Vonone I, che venne eletto nel 12 d.C., dopo la sua cacciata dal trono di Partia per opera di Artabano II."}
{"id": "650638", "revid": "1785288", "url": "https://it.wikipedia.org/wiki?curid=650638", "title": "Connew", "text": "La Connew \u00e8 stata una societ\u00e0 costruttrice britannica di auto di Formula 1. Fondata da Peter Connew, ex progettista della Surtees, rappresent\u00f2 un tipico esempio di produzione artigianale della Formula 1 dell'epoca.\nStoria.\nA partire dal 1970, Peter Connew, assieme a due suoi amici, ide\u00f2 e assembl\u00f2 la Connew PC1 in 18 mesi tanto da essere pronta solo per il Gran Premio di Gran Bretagna 1972. L'unica apparizione in gara avvenne nel Gran Premio d'Austria, non concluso per ritiro dovuto alla rottura di una sospensione. In entrambi i casi il pilota fu il francese Fran\u00e7ois Migault.\nIn seguito Connew trasform\u00f2 la vettura per la Formula 5000 dove fu guidata da Tony Trimmer, ma un incidente a Brands Hatch costrinse il team a chiudere."}
{"id": "650642", "revid": "26891", "url": "https://it.wikipedia.org/wiki?curid=650642", "title": "Jeanne d'Arc", "text": ""}
{"id": "650650", "revid": "16758", "url": "https://it.wikipedia.org/wiki?curid=650650", "title": "AS Milan Hockey", "text": ""}
{"id": "650653", "revid": "1573940", "url": "https://it.wikipedia.org/wiki?curid=650653", "title": "Palazzo Mazzola", "text": "Il palazzo Mazzola \u00e8 un palazzo rinascimentale di Asti. \u00c8 situato in via Cardinal Massaia angolo via Buon Pastore nel Rione Cattedrale. Dal 1980 \u00e8 la sede dell'archivio storico del Comune di Asti.\nVicende storiche.\nL'edificio \u00e8 stato costruito probabilmente nel XIII secolo, a conferma di ci\u00f2, sono le tre finestre con arco \"a roncola\" che si affacciano in via Buon Pastore. Il suo attuale assetto fu completato nel 1516 su commissione del giureconsulto e conte palatino Francesco Mazzola. Nel 1710, Filippo Mazzola don\u00f2 il palazzo all'opera pia \"Buon Pastore\", istituto destinato ad ospitare \"giovani pericolanti e pericolate e infanti abbondanti\". Nel 1979, con la soppressione dell'opera pia, il palazzo \u00e8 diventato sede dell'archivio storico del Comune.\nIl palazzo.\nL'esterno.\nInsieme a palazzo Malabaila, \u00e8 uno dei pochi esempi di architettura rinascimentale ad Asti.\n\u00c8 una costruzione a pianta rettilinea irregolare, con bracci laterali, cortile a nord e giardino a sud.\nLa facciata principale ha subito moltissimi rifacimenti. Era suddivisa in due piani mediante una grande cornice in marmo istoriata con cordoli in pietra grigia, ormai andata perduta. Anche ai lati del portone principale erano presenti decorazioni in arenaria, di cui rimangono pochi resti in estremo degrado.\nIl secondo piano presentava finestre \"crociate\" (o guelfe) delle quali solo una si \u00e8 conservata fino ad oggi.\nL'interno.\nL'interno, meglio conservato, presenta due cortili. Il primo, attiguo al palazzo, presentava un portico a due campate, murato nel Novecento. Il secondo cortile, prospiciente il giardino, presenta un portico di quattro arcate con colonne in laterizio e capitelli dorici.\nIl corridoio e lo scalone cinquecenteschi, presentano volte a botte.\nAl piano terra, nella sala magna, \u00e8 di notevole valore artistico il soffitto ligneo a cassettoni, decorato con dipinti secenteschi di imprese e motti della famiglia Mazzola.\nAl piano nobile, si trovano soffitti a cassettoni in parte ancora nascosti da voltine ottocentesche.\nL'Archivio storico comunale.\nL'archivio conserva documenti dell'amministrazione comunale a partire dal X secolo fino ai giorni nostri.\nIl pi\u00f9 antico risale all'anno 947; i documenti medievali pi\u00f9 importanti sono:\nInoltre sono presenti documenti relativi ai tre secoli di dominio sabaudo, documenti del periodo napoleonico, e quelli relativi alla Restaurazione.\nL'Archivio storico conserva documenti relativi a feste, fiere, manifestazioni, censimenti, statistiche varie, e tutti gli archivi dei comuni soppressi entrati a far parte del comune di Asti tra la fine del secolo scorso ed il 1929.\n\u00c8 presente anche una fornita fototeca comprendente immagini di personaggi, luoghi, architetture e avvenimenti a partire dalla seconda met\u00e0 dell'Ottocento, arricchita negli anni dai \"fondi\" Secondo Pia, \"Angelo Gatti\", \"L.Borelli\", \"D.Massasso\", \"L.Quaglia\".\nLa sala del Palio.\nUna sala di palazzo Mazzola \u00e8 dedicata all'esposizione dei documenti pi\u00f9 significativi riguardanti la corsa del Palio di Asti.\nIn particolare sono esposti:\nLa famiglia Mazzola.\nLa presenza della famiglia Mazzola ad Asti \u00e8 documentata fin dal Quattrocento. Erano nobili \"de populo\", consignori di Villadeati, Murisengo e Grana. Si tratta di una famiglia a tradizione notarile; tra i suoi membri si annoverano Giacomo, sepolto in cattedrale, Francesco pi\u00f9 volte consigliere comunale nel Cinquecento.\nFilippo Mazzola e la moglie Maria Maddalena, dopo aver ceduto il palazzo all'opera pia nel 1710, continuarono ad abitarne una parte. Con la loro morte si estinse la famiglia."}
{"id": "650655", "revid": "834", "url": "https://it.wikipedia.org/wiki?curid=650655", "title": "Tek", "text": ""}
{"id": "650656", "revid": "61051", "url": "https://it.wikipedia.org/wiki?curid=650656", "title": "Tubulo (micologia)", "text": "I tubuli in micologia sono sottili tubicini presenti in alcune specie di funghi detti per questo \"a tubuli\" (boleti e polipori).\nI tubuli si trovano ammassati tra di loro parallelamente in senso verticale, a formare l'imenoforo nella parte inferiore del cappello dei suddetti funghi; le loro pareti interne sono rivestite dall'imenio e il loro orifizio libero \u00e8 detto poro.\nI tubuli, in alcune specie, virano il proprio colore al tatto e si staccano facilmente dal cappello, mentre in altre specie sono immutabili sono saldati al cappello (ad esempio nelle \"Polyporaceae\").\nNella descrizione dei funghi viene spesso tenuto in considerazione il modo con cui i tubuli sono disposti rispetto al gambo (ad esempio, adnati, liberi, decorrenti, etc...).\nEtimologia.\nDal latino \"tubulus\", diminutivo di \"tubus\" = tubo."}
{"id": "650661", "revid": "287204", "url": "https://it.wikipedia.org/wiki?curid=650661", "title": "Campionato italiano di hockey su ghiaccio 1990-1991", "text": "Il Campionato italiano di hockey su ghiaccio 1990-91 \u00e8 stata la 57\u00aa edizione della manifestazione.\nSerie A.\nIl format per questa stagione non prevede la disputa dei playoff, ma una prima fase con un girone all'italiana con doppio turno di andata e ritorno, che serve a determinare quali saranno le sei formazioni che accederanno al girone scudetto e quali al girone salvezza (le ultime quattro).\nFormazioni.\nLe squadre iscritte al torneo sono:\nBolzano, Varese, Devils Milano, Milano Saima, Alleghe, Fassa, Asiago, Brunico, Fiemme Cavalese e Cortina.\nDurante la stagione, il Milano Saima si trasferisce dallo storico Piranesi al Forum di Assago.\nSeconda fase.\nNella seconda fase, in ogni raggruppamento, le squadre ricevono un bonus in base alla posizione acquisita nel turno precedente.\nGirone scudetto.\nNel Girone scudetto, il Milano Saima, dopo aver dominato il torneo per tutta la stagione, deve vincere o pareggiare l'ultima gara contro il Bolzano. In caso di sconfitta \u00e8 previsto lo spareggio da giocarsi ad Asiago.\nDavanti a 11.500 spettatori (record nazionale per l'hockey su ghiaccio), al 5'52\u201d del primo periodo gli ospiti passano in vantaggio con il canadese Perry John Turnbull e raddoppiano al 18'19\u201d con Martin Crepaz. Nel secondo drittel, quando ormai le speranza di riaprire la gara si sta affievolendo, Kevin Lavallee al 17'40\u201d e Richard Bragnalo al 18'38\u201d riportano la situazione in parit\u00e0. Ma chi pensa che Bolzano si sia rassegnato a lasciare il tricolore a Milano viene smentito da Martin Pavlu, che al 10'33\u201d del terzo periodo, porta in vantaggio gli altoatesini. I rossoblu non ci stanno e al 15'45\u201d, su assist di Paul Beraldo, Richard Bragnalo segna la rete del 3-3. Grazie al punto conquistato, i tifosi saimini possono festeggiare il loro primo scudetto. \n L'Hockey Club Milano Saima vince il suo primo scudetto.\nFormazione Campione d'Italia: Paul Beraldo - Richard Bragnalo - Andrea Brega - Marco Capone - Gerard Ciarcia - Tony Fiore - Daniel Fascinato - Marco Favalli - Joseph Foglietta - Fabio Frison - Mark Johnson - Kevin LaVall\u00e9e - John Robert Manno - Gianfranco Odino - Rico Rossi - Andrea Spiriti - William Stewart - Dave Tomassoni - Maurizio Vacca - John Vecchiarelli - Joseph Michael Zanier.\nAllenatore: Lou Vairo.\nGirone salvezza.\nIl girone salvezza viene vinto agevolmente dall'Asiago, il Cortina, ultimo, viene retrocesso nella serie cadetta.\nMarcatori.\nRobert Mark Napier si riconferma, questa volta con la maglia del Varese, top scorer stagionale con 118 punti (45 assist e 73 gol), seguito da Bruno Zarrillo (Bolzano, 96 p.ti, 39 + 57), Bob Ginnetti (Alleghe, 96 p.ti, 31 + 65), Pat Micheletti (Varese, 92 p.ti, 34 + 58) e Mario Chitarroni (Alleghe, 85 p.ti, 37 + 48).\nSerie B.\nLa serie B, dopo la regular season, vede le squadre suddivise in due gruppi, dove in ciascuno dei quali le prime quattro classificate accederanno poi ai playoff promozione, playoff che al contrario della serie A vengono quindi disputati.\nPoule A.\nTra parentesi i punti che le squadre si portarono in dote dalla prima fase.\nPoule B.\nTra parentesi i punti che le squadre si portarono in dote dalla prima fase.\nPlayoff promozione.\nSerie giocate al meglio delle 3 gare.\nIl Merano vince la serie B e sale in A."}
{"id": "650662", "revid": "110157", "url": "https://it.wikipedia.org/wiki?curid=650662", "title": "Arecibo", "text": "Arecibo \u00e8 una citt\u00e0 di Porto Rico, situata sulla costa settentrionale dell'isola. Fondata nel 1556 dai coloni spagnoli, confina a sud con Utuado e Ciales, a ovest con Hatillo e a est con Barceloneta e Florida. \u00c8 bagnata a nord dalle acque dell'oceano Atlantico.\nHa una popolazione di poco pi\u00f9 di 100.000 abitanti (2000) ed \u00e8 divenuta famosa in tutto il mondo per il suo radiotelescopio, noto come il Radiotelescopio di Arecibo, costruito presso l'omonimo osservatorio, pochi chilometri a sud della citt\u00e0.\nStoria.\nColonizzata nel 1556 \u00e8 il terzo insediamento spagnolo dell'isola, dopo \"Caparra\" (pi\u00f9 tardi divenuta San Juan) e San Germ\u00e1n. Il nome attuale, Arecibo, deriva da un capo trib\u00f9 Taino, il \"cacique\" Arasibo, che governava l'insediamento precolombiano chiamato \"Abacoa\". Fu ufficialmente fondata come citt\u00e0 sotto la corona spagnola il 1\u00ba maggio 1616 e fu affidata al capitano Felipe de Beaumont y Navarra, dopo che il Re di Spagna aveva concesso al popolo Taino di rimanere a vivere nel loro insediamento originario.\nArecibo \u00e8 conosciuta anche come \"El Diamante Del Norte\" (il diamante del nord), \"La Ribera del Arecibo\" (il litorale di Arecibo) ma soprattutto come \"La Villa del Capit\u00e1n Correa\" (la citt\u00e0 del capitano Correa), per rendere omaggio al capitano dell'armata spagnola Antonio de los Reyes Correa che eroicamente, il 5 agosto 1702, difese la citt\u00e0 dagli attacchi della flotta britannica dell'ammiraglio Whelstone.\nDal 30 aprile 1960 la citt\u00e0 \u00e8 sede vescovile per la Chiesa cattolica.\nNel 2016 \u00e8 stata inaugurata la statua Birth of the New World, alta 110\u00a0m, per onorare la scoperta dell'America.\nCircoscrizioni.\nLa citt\u00e0 di Arecibo \u00e8 divisa in 21 circoscrizioni."}
{"id": "650663", "revid": "117118254", "url": "https://it.wikipedia.org/wiki?curid=650663", "title": "Litania (album)", "text": "Litania \u00e8 un album di Giovanni Lindo Ferretti e Ambrogio Sparagna, pubblicato nel 2004."}
{"id": "650665", "revid": "587852", "url": "https://it.wikipedia.org/wiki?curid=650665", "title": "Boro (automobilismo)", "text": "La Boro \u00e8 stata un costruttore olandese di Formula 1, che disput\u00f2 alcune gare tra il e il , senza risultati di rilievo. Il nome derivava dalle iniziali dei nomi dei fondatori, i fratelli Bob e Rody Hoogenboom. Fu il primo costruttore di F1 proveniente da quel paese, e l'unico fino all'arrivo della Spyker nel .\nLa storia.\nLa nascita.\nLa sua nascita deriva da una lite giudiziaria sorta nel 1975 tra la scuderia britannica Ensign e uno dei suoi sponsor, la ditta olandese \"H.B. Bewaking\". In quella stagione la ditta olandese, che era stata messa in contatto con Mo Nunn, patron dell'Ensign dall'uomo d'affari olandese d'origine cinese Teddy Yip, sostenne il pilota Roelof Wunderink che partecip\u00f2 al Gran Premio di Spagna, prima di un incidente in Formula 5000, che costrinse l'Ensign a sostituirlo con Gijs Van Lennep.\nLa \"H.B. Bewaking\" per\u00f2 pretendeva il ritorno di Wunderink; ci\u00f2 assieme alla volont\u00e0 di Mo Nunn di trovare un nuovo sponsor principale port\u00f2 le due parti a una serie di cause legali. Fu la ditta olandese a vincere le cause e a ottenere in pagamento una Ensign modello N175, che venne ribattezzata Boro 001.\nLa Boro acquist\u00f2 inoltre il materiale della Embassy Hill, che si era disciolta dopo l'incidente aereo in cui era perito Graham Hill, per poter partecipare al campionato .\nStagione 1976.\nL'unica vettura iscritta venne affidata al pilota australiano Larry Perkins; la monoposto corse 5 gran premi, esordendo nel Gran Premio di Spagna, quarta gara della stagione, con un tredicesimo posto. Ottenne come miglior piazzamento l'ottava piazza nel Gran Premio del Belgio. Prima del gran premio d'Olanda la \"H.B. Bewaking\" tolse la sponsorizzazione alla scuderia.\nStagione 1977.\nPer il La vettura venne leggermente modificata ma le apparizioni nel mondiale divennero molto sporadiche.\nIl pilota britannico Brian Henton si qualific\u00f2 ventitreesimo al Gran Premio d'Olanda, dove venne squalificato per un aiuto dei commissari dopo un testa coda, e non si qualific\u00f2 nel Gran Premio d'Italia.\nAl termine della stagione i fratelli Hoogenboom venderanno il loro materiale proprio a Teddy Yip, che fonder\u00e0 nel la Theodore Racing."}
{"id": "650666", "revid": "41310", "url": "https://it.wikipedia.org/wiki?curid=650666", "title": "Beata Teresa Maria della Croce", "text": ""}
{"id": "650681", "revid": "729019", "url": "https://it.wikipedia.org/wiki?curid=650681", "title": "Mura di Campi Bisenzio", "text": "Le mura di Campi Bisenzio costituiscono la struttura difensiva del centro storico di Campi Bisenzio.\nLa cerchia muraria sorse in epoca medievale a protezione dell'antico castello di Campi; la costruzione avvenne tra il 1387 e il 1389, quando la Repubblica Fiorentina decise di rafforzare il sistema difensivo della roccaforte, che nei decenni precedenti era stata spesso assalita dai nemici della citt\u00e0. La cerchia muraria si estendeva, oltre che nei due tratti ancora esistenti lungo il Bisenzio e via Don Minzoni, anche in un tratto a sud corrispondente all'incirca all'attuale via Garibaldi ed in uno ad est, forse dove ora ci sono le vie Sestini e Rucellai. Il castello contava quattro mura, note come Porta Fiorentina (ad est); Porta Santo Stefano o La Portaccia a nord; Porta Pratese (ad ovest) e La Porticciola a sud.\nLe mura di Campi persero la loro importanza militare gi\u00e0 nel Cinquecento e intorno al 1552 furono segnalati i primi crolli, dovuti all'abbandono della manutenzione. Nel 1832, per favorire l'espansione edilizia del capoluogo, fu decisa la demolizione dei tratti a sud e ad ovest; nel 1909 si pens\u00f2 anche alla demolizione del tratto nord, operazione non effettuata per alcuni contrattempi dovuti alla presenza della zona del vecchio cimitero e per l'opposizione di alcuni consiglieri comunali, sensibili alla loro conservazione. Nel 1912, in occasione dell'esumazione del vecchio cimitero e della sua trasformazione in giardino pubblico, fu aperta la porta che collega oggi via Alfredo Catalani con via Don Minzoni.\nIl piazzale antistante divenne poi Parco della Rimembranza in epoca fascista e fu adornato con una statua di \"Balilla\", opera di Giuseppe Cioni, distrutta all'indomani del 25 luglio 1943. Nel dopoguerra l'area fu mantenuta a giardino pubblico; recentemente sia le mura che il giardino sono stati sottoposti ad un accurato restauro, che ha visto anche lo spostamento nell'area del monumento ai caduti (Oreste Chilleri, 1926) proveniente dalla vicina piazza Matteotti."}
{"id": "650685", "revid": "298055", "url": "https://it.wikipedia.org/wiki?curid=650685", "title": "Morzan", "text": ""}
{"id": "650694", "revid": "125373656", "url": "https://it.wikipedia.org/wiki?curid=650694", "title": "Co.Dex", "text": "Co.Dex \u00e8 il primo album solista di Giovanni Lindo Ferretti, datato 2000."}
{"id": "650701", "revid": "597169", "url": "https://it.wikipedia.org/wiki?curid=650701", "title": "Maggior Consiglio", "text": "Il Maggior Consiglio era il massimo organo politico della Repubblica di Venezia. Si riuniva in un'apposita ampia sala del Palazzo Ducale.\nAd esso spettava la nomina del Doge (la procedura di elezione era complicata e prevedeva circa dieci passaggi di elezioni e sorteggi) e di tutti gli altri consigli e numerose magistrature, con poteri illimitati e sovrani su qualsiasi questione.\nLa partecipazione al Maggior Consiglio era un diritto ereditario ed esclusivo delle famiglie patrizie iscritte nel \"Libro d'Oro\" della nobilt\u00e0 veneziana, che in esso si costituivano Stato.\nStoria.\nOrigine.\nUn primo \"Consilium Sapientium\" probabilmente esisteva gi\u00e0 da tempo come consiglio personale del Doge. Tuttavia, a partire dal 1143 un nuovo \"Consilium\" venne creato come rappresentanza permanente della sovrana \"Concione\" popolare, affiancando il duca nel governo. L'atto formalizzava l'assetto in forma comunale dello Stato, con la nascita del \"Commune Veneciarum\" (\"Comune di Venezia\"). Neppure un trentennio dopo, nel 1172 il \"Consilium\" veniva trasformato in assemblea sovrana con il nome di \"Maggior Consiglio\", inizialmente composto da 35 e in seguito da 100 consiglieri, cui si aggiunsero di diritto, a partire dal 1179, i membri del nuovo organismo della \"Quarantia\". Dal 1207 i consiglieri, poi, non vennero pi\u00f9 nominati direttamente dall'assemblea popolare, ma da tre elettori da questa scelti, poi aumentati a sette nel 1230.\nDi recente sono stati rinvenuti due documenti simili di cui uno chiamato Codice \"dei Frari\" che riporta l'elenco completo dei procuratori di San Marco, eletti dal Maggior Consiglio dal 812, anno di elezione del primo procuratore: Piero Tradonico (Gradenigo) eletto il \"XV Lugio\" con \" balotte\" (patrizi votanti) 400 per il si e 19 per il no. La datazione di questo documento entra in contrasto con la data riconosciuta della nascita del gran consiglio, il \"Commune Veneciarum\" potrebbe esserci da tempo prima, ipotesi che al momento non cambia la tradizione storica.\nLa \"Serrata\" del Maggior Consiglio.\nProposte di trasformazione della partecipazione al consiglio in diritto ereditario o per cooptazione da parte del consiglio stesso gi\u00e0 erano state a pi\u00f9 riprese presentate e respinte sotto i dogadi di Giovanni Dandolo, nel 1286, e Pietro Gradenigo, nel 1296.\nMa ormai la volont\u00e0 delle famiglie aristocratiche e dello stesso doge Gradenigo di assicurarsi con maggiore stabilit\u00e0 e continuit\u00e0 la partecipazione al governo della Repubblica, ormai troppo forte, port\u00f2 il 28 febbraio 1297 alla \"Serrata del Maggior Consiglio\": questo provvedimento apriva di diritto il Maggior Consiglio a tutti coloro che gi\u00e0 ne avessero fatto parte nei quattro anni precedenti e, ogni anno, a quaranta sorteggiati tra i loro discendenti. La riforma inoltre aumentava senza limiti i membri del Consiglio.\nL'ingresso di nuovi membri fu limitato con leggi del 1307 e del 1316; il 19 luglio 1315 venne ordinata la creazione del \"Libro d'Oro\" in cui iscrivere, al compimento dei diciotto anni, i nomi di quanti avrebbero avuto diritto di accedere al Maggior Consiglio.\nNel 1319 si ebbe la stretta finale. Si procedette ad un attento vaglio della validit\u00e0 dei titoli degli iscritti nel \"Libro d'Oro\", dopodich\u00e9 si procedette ad abolire la possibilit\u00e0 di eleggere nuovi membri del Consiglio, stabilendo l'automatico accesso al Maggior Consiglio per tutti i patrizi maschi al compimento dei 25 anni d'et\u00e0, con l'eccezione per trenta di loro, sorteggiati ogni anno nel giorno di Santa Barbara, di accedervi gi\u00e0 al compimento dei vent'anni: il Maggior Consiglio diveniva definitivamente un'assemblea chiusa ed ereditaria.\nNel 1423 il Maggior Consiglio aboliva anche formalmente l'ormai inutile \"concio\" popolare.\nDal Cinquecento alla caduta della Repubblica.\nNel 1498 vennero esclusi dal Maggior Consiglio gli ecclesiastici e nel 1506 e 1526 vennero istituiti i registri di nascite e matrimoni per facilitare l'accertamento del diritto d'accesso al corpo della nobilt\u00e0. Nel 1527 gli aventi diritto a sedere nel Maggior Consiglio, selezionati tra tutti gli uomini oltre i vent'anni delle famiglie pi\u00f9 illustri della citt\u00e0, raggiungono il numero massimo di 2746.\nL'effetto delle disposizioni della \"Serrata\" aveva fatto aumentare vertiginosamente il numero dei membri, tanto da arrivare a contare nel Cinquecento fino a 2095 patrizi votanti in Palazzo Ducale: le ovvie difficolt\u00e0 di gestione di un simile organo e la mancanza di selezione sulle reali capacit\u00e0 di quanti vi entravano per diritto, portarono a delegare le pi\u00f9 immediate funzioni di governo ad organi minori, pi\u00f9 snelli e selezionati, in particolare al Senato, ferma restando la sovranit\u00e0 del Maggior Consiglio e il suo \"diritto di ultima parola\" su qualunque materia.\nIn alcuni rari casi, di fronte a gravi pericoli o difficolt\u00e0 economiche, l'accesso al Maggior Consiglio venne aperto a nuove famiglie, a fronte di lauti donativi allo Stato: fu il caso della guerra di Chioggia e della guerra di Candia, quando, per sostenere le ingenti spese di guerra, vennero ammesse le famiglie che pi\u00f9 avevano sostenuto economicamente lo sforzo bellico.\nAltra particolarit\u00e0 fu il crearsi nel tempo di una divisione all'interno della nobilt\u00e0 tra la nobilt\u00e0 ricca, cio\u00e8 delle famiglie che erano riuscite nel tempo a mantenere intatto o ad accrescere le proprie capacit\u00e0 economiche, e quella povera (i cosiddetti \"Barnabotti\"), di quanti avevano progressivamente o improvvisamente depauperato le proprie ricchezze, ma continuavano a mantenere il diritto ereditario a sedere nel Maggior Consiglio. Questo portava spesso le due parti della nobilt\u00e0 a scontrarsi in consiglio e apriva la possibilit\u00e0 a fenomeni di compravendita dei voti.\nFu il Maggior Consiglio, il 12 maggio 1797, a decretare la fine della Repubblica di Venezia, scegliendo - di fronte all'invasione napoleonica - di accogliere l'abdicazione dell'ultimo doge Lodovico Manin e di sciogliere l'assemblea aristocratica: nonostante la mancanza del richiesto numero legale di 600 membri, il consiglio vot\u00f2 a larghissima maggioranza (512 voti a favore, 30 contrari, 5 astenuti) la fine della Serenissima ed il trasferimento dei poteri ad un indefinito \"governo provvisorio\", sanzionato il 16 maggio dal trattato di Milano.\nIl Broglio.\nIn occasione delle pi\u00f9 importanti votazioni i membri del Maggior Consiglio si ritrovavano sull'area antistante il Palazzo ducale, chiamato \"Broglio\" (dall'antico \"brolo\", cio\u00e8 orto, sul quale era sorta Piazza San Marco) dove i cosiddetti \"barnabotti\" (la nobilt\u00e0 decaduta e impoverita) contrattavano i loro voti con i candidati. Questa pratica ha dato origine al termine \"broglio\" per indicare le truffe elettorali."}
{"id": "650702", "revid": "729019", "url": "https://it.wikipedia.org/wiki?curid=650702", "title": "Stebro", "text": "Stebro \u00e8 stato un costruttore canadese di Formula 1. Fondata da John Stevens e Peter Broeker, dopo una certa esperienza fatta nelle serie minori nordamericane, partecip\u00f2 solamente al Gran Premio degli Stati Uniti del 1963 con il modello Mk 4.\nIscrisse due vetture a tale gran premio anche se poi in realt\u00e0 schier\u00f2 solo la vettura guidata proprio da Peter Broeker. Partito ventunesimo (a 15 secondi dal tempo del \"poleman\" Graham Hill) sfior\u00f2 la zona punti, ottenendo il settimo posto, anche se a 22 giri del vincitore. Il motore che spingeva la vettura era un Ford, curiosamente per\u00f2 non Cosworth."}
{"id": "650706", "revid": "46722", "url": "https://it.wikipedia.org/wiki?curid=650706", "title": "Fiume Senegal", "text": ""}
{"id": "650707", "revid": "767487", "url": "https://it.wikipedia.org/wiki?curid=650707", "title": "Alogia (gruppo musicale)", "text": "Gli Alogia sono una band serba power metal/progressive/heavy metal formatasi a Smederevo nel 2000.\nStoria.\nLa band nacque nel 2000 e la prima formazione presentava i fratelli Miroslav e Sr\u0111an alla chitarra accompagnati da Damir Ad\u017ei\u0107 come batterista, Ivan Vasi\u0107 come bassista e Branislav Dabi\u0107 alle tastiere. Nel 2001 Nikola Miji\u0107 divenne il cantante del gruppo. Nel 2002 fu pubblicato il primo album, \"Pri\u010de o Vremenu\" (\"Racconti del tempo\"). La band aggiunse un ulteriore tastierista, Vladimir Djedovi\u0107, e divenne il gruppo heavy metal pi\u00f9 famoso della Serbia.\nNel 2004, dopo alcuni tour, la band pubblic\u00f2 il secondo lavoro, ora con l'etichetta Locomotive Music, chiamato \"Pri\u010de o \u017divotu\" (\"Racconti della vita\"). Nel 2005 \u00e8 stato pubblicato il terzo cd, \"Secret Spheres of Art\", che ha portato la band verso il successo internazionale, e nel 2006, il quarto album \"Pri\u010de o Vremenu i \u017divotu - Live at SKC\" (\"Racconti del tempo e della vita - Live all'SCK\")."}
{"id": "650709", "revid": "48479", "url": "https://it.wikipedia.org/wiki?curid=650709", "title": "Valdese", "text": ""}
{"id": "650713", "revid": "1305772", "url": "https://it.wikipedia.org/wiki?curid=650713", "title": "Mineiro", "text": "Il termine (in lingua portoghese) mineiro (in italiano minatore) pu\u00f2 essere riferito a:"}
{"id": "650723", "revid": "1516566", "url": "https://it.wikipedia.org/wiki?curid=650723", "title": "Cannaregio", "text": "Cannaregio (: ; \"Canar\u00e9gio\" in veneto) \u00e8 un sestiere di Venezia.\nIl 12 dicembre 2007 il sestiere contava 13.169 abitanti.\nGeografia fisica.\nIl sestiere di Cannaregio \u00e8 il pi\u00f9 esteso della citt\u00e0 dopo Castello ed il pi\u00f9 popolato e occupa quasi per intero la parte della citt\u00e0 a nord del Canal Grande, estendendosi dalla stazione ferroviaria (numeri bassi), a nord del sestiere di Santa Croce a cui \u00e8 collegato tramite il ponte degli Scalzi e il ponte della Costituzione, fino a Castello, con cui confina a est e a sud quasi per intero, con l'esclusione della parrocchia di San Canciano che confina con campo San Bartolomeo, nel sestiere di San Marco.\nLa via acquea principale \u00e8 il canale di Cannaregio, che collega il Canal Grande con la laguna. \u00c8 l'unico canale interno del centro storico, oltre al Canal Grande, ad essere attraversato dai vaporetti.\nIl canale di Cannaregio \u00e8 attraversato da due ponti:\nStoria.\nIl nome si presume derivi dai vasti canneti presenti quando la zona era ancora disabitata. Tale ipotesi \u00e8 confermata da un documento del 1410 che recita: \u201c\"Cannaregio impercioch\u00e9 era chanedo et paludo con chanelle\".\nUn'altra ipotesi, meno credibile, la fa derivare da \"Canal Regio\", riferito al canale di Cannaregio. In realt\u00e0 potrebbe trattarsi di un errore riportato in alcune mappe asburgiche. Ciononostante si vedono alcuni importanti notabili della Venezia napoleonica, quali Antonio Ruzini, Niccol\u00f2 Vendramin Calergi e Giovan battista Combi denominare il canale con l'appellativo \"Canalreggio, \"lasciando perci\u00f2 presumere che tale nome fosse gi\u00e0 in uso agli inizi dell'Ottocento, e che quindi la sua origine fosse in realt\u00e0 ancora pi\u00f9 antica.\nUna terza ipotesi riconduce \"Cannaregio\" al latino \"canaliculus (piccolo canale)\", con riferimento a un piccolo ramo del Marzenego che sfocia nella laguna e le cui correnti d'acqua dolce nelle ore di bassa marea si facevano strada appunto lungo il canale di Cannaregio. Questa ipotesi sarebbe testimoniata da alcuni documenti risalenti all'XI secolo che denominano il luogo \"Canaleclo\" o \"Canareclo\".\nNel corso del XIX secolo in questo sestiere si realizz\u00f2 sotto dominazione asburgica il primo collegamento terrestre tra Venezia e la terraferma, con la costruzione della stazione di Santa Lucia come punto d'arrivo del ponte ferroviario tra Mestre e Venezia. In conseguenza di questo, nel 1858 venne eretto il terzo ponte sul Canal Grande, il Ponte degli Scalzi. Le zone poste esternamente verso la laguna (Baia del Re, Chiovere, San Girolamo) fino agli anni settanta erano considerate malfamate a causa dell'alta percentuale di pregiudicati residenti. Una serie di interventi di riqualificazione, compresa l'edificazione di nuovi complessi residenziali su aree industriali dismesse, hanno consentito il pieno recupero della zona.\nMonumenti e luoghi d'interesse.\nProprio in questo sestiere si trova il Ghetto di Venezia, raggiungibile da un \"sotop\u00f2rtego\" posto ai piedi del ponte delle Guglie e su cui sono ancora ben visibili i cardini in ferro delle porte che anticamente chiudevano il Ghetto durante la notte. Nel quartiere ebraico si trovano tuttora le cinque storiche sinagoghe alcune delle quali aperte al pubblico con visite dal Museo Ebraico.\nL'arteria principale dell'intero sestiere \u00e8 l'ampio percorso stradale che porta dalla stazione di Santa Lucia a Rialto. Questo tragitto di circa 25 minuti comincia ai piedi del ponte degli Scalzi e della chiesa di Santa Maria degli Scalzi e termina in campo Santi Apostoli.\nTradizionalmente \u00e8 conosciuto con pi\u00f9 nomi: la denominazione pi\u00f9 nota \u00e8 quella di Strada Nova, ma \u00e8 anche noto con il nome di via Vittorio Emanuele II, o con i nomi dei singoli tronconi che lo compongono.\nAll'estremo nord di Cannaregio e di Venezia, fra il Ghetto di Venezia, la chiesa di Sant'Alvise e la chiesa della Madonna dell'Orto si trovano lunghe \"fondamente\" ricche di locali giovanili.\nOltre alle succitate chiese, sono degne di rilievo anche la chiesa di Santa Maria dei Miracoli, posta all'estremo sud del sestiere e primo esempio di chiesa rinascimentale a Venezia, la chiesa dei Santi Apostoli, la chiesa dei Gesuiti (Santa Maria Assunta) e il complesso della Scuola e della chiesa dell'Abbazia della Misericordia.\nPalazzo Moro.\nPalazzo Moro, sorto a San Girolamo in fondamenta Moro \u2014 poi fondamenta Carlo Coletti \u2014 a partire dal 1544 circa, viene attribuito a Jacopo Sansovino probabilmente con il contributo dell'amico e proprietario Lorenzo Moro, nobile veneziano che si divertiva a sostenere il ruolo di architetto dilettante. Le mappe storiche della citt\u00e0 lo raffigurano, dal 1560 in poi, come una vasta struttura quadrangolare, quasi completamente circondata dall'acqua, con quattro torri d'angolo collegate tra loro da lunghe ali: una residenza suburbana in riva alla laguna, con un mirabile giardino in uno spazioso cortile. Nell'Ottocento l'edificio venne anche utilizzato come \"stabilimento per la fabbrica dei panni\". L'edificio \u00e8 stato ristrutturato per ospitare 12 alloggi di edilizia residenziale pubblica. Viene salvaguardata la struttura tripartita interna, con accesso centrale dalla fondamenta e salone passante, conservato nella sua integrit\u00e0 spaziale ai piani terra, primo e secondo. Il collegamento verticale avviene mediante una scala a rampe incrociate, perpendicolare alla struttura portante e collocata lateralmente, che sostituisce il manufatto esistente ma ne conserva la posizione. Dal piano terra, che ospita due mini-alloggi e tutti i magazzini, si accede anche al giardino posteriore; le abitazioni sono state pavimentate in terrazzo alla veneziana e dotate di nuovi impianti elettrici, idrico-sanitari e di riscaldamento, in quanto l'edificio ne era privo. Le facciate, in particolare quella su rio San Girolamo che riprende la tripartizione planimetrica sottolineando la porzione centrale, con trifore arcuate ai piani primo e secondo, sono state recuperate risarcendo o sostituendo gli elementi in pietra d'Istria lesionati, gli scuri e le finestre.\nAttualmente \u00e8 anche sede staccata dell'Universit\u00e0 Ca' Foscari.\nPio Loco delle Penitenti.\nIl Pio loco delle Penitenti era un istituto laico, fondato nel 1703 dal patriarca Giovanni Badoer per dare ricovero e redimere ex prostitute, facendo rinascere un'opera di carit\u00e0 risalente al XIV secolo. \nLe penitenti venivano aiutate impiegandole in un lavoro onesto. Non dovevano avere meno di 12 anni e pi\u00f9 di 30, dovevano essere veneziane, non gestanti, sane di mente e di corpo e aver lasciato la vita \"peccaminosa\" da almeno tre mesi.\nGrazie all'impulso dato nel 1727 da un lascito, l'istituzione promuover\u00e0 la costruzione della nuova sede, realizzata a partire dal 1730 su progetto dell'architetto Giorgio Massari. La costruzione procedette a pi\u00f9 riprese, con lentezza e difficolt\u00e0, partendo dal bordo lagunare nord, per concludersi nel 1749 con la chiesa affacciata sulla fondamenta delle Penitenti a sud. Il complesso era organizzato in modo da essere autosufficiente, con orti, corte con pollaio, cisterne di raccolta dell'acqua nella corte e nel chiostro. Dimostrando la propria laicit\u00e0, il Pio loco riusc\u00ec ad evitare la soppressione che le istituzioni religiose subiscono in conseguenza degli editti napoleonici del 1807.\nAttualmente il complesso \u00e8 costituito da tre edifici: l'edificio attribuibile al progetto di Massari, realizzato tra il 1730 e il 1749, organizzato con la chiesa di Santa Maria delle Penitenti attestata sulla fondamenta, e due bracci su tre piani articolati da una corte e un chiostro; l'edificio a nord-est, la cui ristrutturazione \u00e8 stata curata nel 1795 da Jacopo Zanchi; l'edificio a sud-ovest, un asciugatoio su due piani, modificato nel 1884.\nLa funzione di ricovero e rieducazione permane fino agli anni cinquanta del Novecento, anche se gi\u00e0 dal 1922 il declino dell'Istituto \u2014 che aveva invece conosciuto nel corso dell'Ottocento una certa floridezza, tanto da rendere necessaria la costituzione di un nuovo reparto \u2014 e la scarsit\u00e0 delle ragazze ricoverate avevano indotto a trasferirvi alcuni degli ospizi per anziane indigenti.\nNel 1956 viene aperto un Pensionato per signore.\nNel 1995 le ultime ospiti lasciarono l'Istituto e il Pio loco rest\u00f2 disabitato.\nVenne successivamente affidato all\u2019IRE (Istituzioni di ricovero e di educazione) che nel 2011 avvi\u00f2 un intervento di recupero del luogo. Il progetto di restauro e riuso prevedeva una destinazione pubblica a piano terra con servizi di quartiere e nei due piani superiori una parte residenziale per anziani.\nI lavori risultano essere ultimati a fine 2015."}
{"id": "650724", "revid": "287204", "url": "https://it.wikipedia.org/wiki?curid=650724", "title": "Numero di Erdos", "text": ""}
{"id": "650726", "revid": "46722", "url": "https://it.wikipedia.org/wiki?curid=650726", "title": "Lingua gaelica irlandese", "text": ""}
{"id": "650728", "revid": "968255", "url": "https://it.wikipedia.org/wiki?curid=650728", "title": "Trasporto navale", "text": "Per trasporto navale o trasporto marittimo si intende tutto quell'insieme di uomini, strumenti, idee e tecniche che consentono il trasporto di persone e merci sul mare per mezzo di navi. Pi\u00f9 impropriamente, il concetto pu\u00f2 essere esteso a quello pi\u00f9 generale di trasporto acqueo comprendendo qualunque tipo di trasporto sull'acqua, sia dolce che marina, sia sopra che sotto la superficie, anche con mezzi differenti dalle navi, quali le barche, gli aliscafi, gli hovercraft, le chiatte, i pontoni, le zattere e i sottomarini.\nLa navigazione moderna.\nIl trasporto navale si serve delle acque navigabili, cio\u00e8 tali da permettere il transito ai mezzi con un certo pescaggio. La navigabilit\u00e0 non \u00e8 pertanto un concetto assoluto, ma relativo, dipendente sia dalla profondit\u00e0 delle acque (variabile nel tempo), che dalle necessit\u00e0 del mezzo (anch'esse variabili nel tempo).\nLe acque possono essere distinte tra:\nLa navigazione, cio\u00e8 la capacit\u00e0 di muoversi sull'acqua, \u00e8 essenzialmente caratterizzata dalla capacit\u00e0 di mantenere una determinata rotta con una data velocit\u00e0. A tale scopo per un navigante \u00e8 necessario saper sempre riconoscere o quantomeno stimare la propria posizione, cos\u00ec da poter verificare la propria rotta e calcolare la propria velocit\u00e0: tale attivit\u00e0, piuttosto semplice nelle acque interne o costiere, diviene al contrario estremamente complicata nella scarsit\u00e0 o assenza di riferimenti proprie delle acque aperte, se privi dei moderni strumenti di posizionamento.\nPer quanto riguarda i mezzi di propulsione, nel corso della lunga storia dell'uomo ne sono stati sviluppati di numerosi e spesso fantasiosi. I principali sono comunque riconducibili alla propulsione meccanica, a quella a vela e a quella a remi.\nPer la navigazione moderna si utilizza una gran variet\u00e0 di strumenti e infrastrutture: carte nautiche, segnalazioni marittime, fari, radar, sistemi di navigazione. La navigazione \u00e8 inoltre regolata per mezzo di leggi e convenzioni valide nelle acque nazionali e internazionali, tra le quali le pi\u00f9 importanti sono le \"norme per la prevenzione degli abbordi in mare\", che dettano il comportamento da tenere nel corso della navigazione e in special modo in prossimit\u00e0 di altre imbarcazioni. Per la comunicazione si rivelano importanti, oltre alla radio, la segnalazione navale diurna (attraverso l'alfabeto marittimo, il linguaggio delle bandiere e l'alfabeto Winker) e la segnalazione luminosa notturna. Nel trasporto marittimo ci si serve poi di un linguaggio speciale fatto di termini e codici particolari, sviluppati per le particolari esigenze dei naviganti.\nIl trasporto mercantile marittimo.\nIl trasporto mercantile \u00e8 una componente fondamentale dell'infrastruttura del trasporto, sia nelle acque interne che in quelle marittime, ed \u00e8 essenziale nel commercio mondiale, poich\u00e9 \u00e8 attraverso il mare che la maggior parte delle merci viaggiano tra paesi e continenti diversi. Sul trasporto navale si reggono moltissime economie nazionali ed in generale la prosperit\u00e0 dei paesi dotati di un accesso al mare, il quale costituisce l'accesso alla pi\u00f9 grande via di trasporto mondiale, attraverso il quale fluiscono carburanti, risorse naturali, prodotti chimici, prodotti agricoli e beni di consumo, provenienti da paesi produttori e diretti a paesi consumatori posti tra loro alle pi\u00f9 disparate distanze.\nTale sistema si basa essenzialmente su tre elementi:\nCaso particolare e in parte separato del trasporto mercantile \u00e8 il trasporto passeggeri: in esso infatti la \"merce\" trasportata \u00e8 rappresentata dalle persone, i passeggeri appunto, e dal loro bagaglio. Formalmente una nave \u00e8 definita \"nave passeggeri\" quando \u00e8 in grado di trasportare almeno dodici persone (oltre al proprio equipaggio) di et\u00e0 superiore ai sei mesi. Il trasporto passeggeri \u00e8 caratterizzato da una diversa destinazione degli spazi a bordo, che devono essere per la gran parte destinati ad essere vivibili e fruibili dai passeggeri, e da una maggiore sicurezza determinata dalla particolare importanza e vulnerabilit\u00e0 di quanto trasportato.\nIl trasporto passeggeri \u00e8 in generale destinato a due scopi principali:\nAllo scopo di soddisfare alle esigenze del trasporto mercantile i vari paesi marittimi si dotano, oltre alle infrastrutture, di una propria marina mercantile, che \u00e8 quell'insieme di navi destinate al trasporto mercantile e passeggeri battenti bandiera del medesimo paese.\nIl controllo delle vie di comunicazione marittime.\nIl trasporto navale commerciale presenta una storia millenaria. Le vie marittime e i canali importanti sono stati spesso nella Storia oggetto di rivendicazioni e scontri belliche per il loro grande significato economico e la loro grande importanza strategica per i paesi caratterizzati da un preponderante interesse marittimo.\nPer molti millenni, inoltre, il trasporto marino \u00e8 stato anche l'unico mezzo per scoperte, comprensione del mondo e ricerche di territori sconosciuti e lontani.\nPer i paesi costieri, infine, le coste e le acque marittime sulle quali esse si affacciano costituiscono una vera e propria frontiera, spesso estremamente estesa e difficilmente controllabile attraverso la quale possono fluire sia opportunit\u00e0 e ricchezze che gravi minacce.\nPer questi motivi praticamente da sempre all'attivit\u00e0 commerciale e pacifica sul mare si \u00e8 accompagnato lo sviluppo di un'attivit\u00e0 militare e guerriera di volta in volta destinata al predominio o alla difesa dei propri interessi sul mare.\nTale attivit\u00e0 \u00e8 destinata essenzialmente alla creazione di un potere marittimo, cio\u00e8 della capacit\u00e0 di esercitare il potere, in definitiva la propria volont\u00e0, sul mare e attraverso di esso. Tale concetto \u00e8 fondamentale nel determinare la capacit\u00e0 di uno Stato di applicare la propria legge su di un elemento da sempre considerato \"di nessuno\" come il mare (recenti e non del tutto universalmente accettate sono accordi e norme internazionali che tentano di mettere ordine nella spartizione del controllo sulle acque).\nPraticamente tutti i paesi che si affacciano sul mare allestiscono dunque delle marine militari (in passato chiamate anche \"marine da guerra\"), pi\u00f9 o meno grandi a seconda delle proprie capacit\u00e0 e del livello dei propri interessi marittimi. Fanno eccezione Islanda e Costa Rica, che non dispongono di una propria marina: spesso tuttavia le marine di molti paesi si limitano alla presenza di sole imbarcazioni minori destinate alla sorveglianza delle proprie acque territoriali.\nIl potere marittimo che una marina militare \u00e8 chiamata ad esercitare si esplica essenzialmente in tipi tre di attivit\u00e0:\nIl trasporto fluviale.\nSi rimanda alla voce apposita, perch\u00e9 le caratteristiche della navigazione interna sono tali da differire in modo significativo da quelle della navigazione marina, sia per quanto riguarda la quantit\u00e0 di merci trasportate, cio\u00e8 sotto il profilo economico, che sotto quello militare, cio\u00e8 dal punto di vista del controllo delle vie d'acqua interne, che solitamente riguardano pochi paesi confinanti.\nAltre attivit\u00e0.\nOltre alle attivit\u00e0 commerciali e militari in mare si svolge un gran numero di attivit\u00e0 che definire minori risulterebbe riduttivo. Esse sono principalmente:"}
{"id": "650729", "revid": "201394", "url": "https://it.wikipedia.org/wiki?curid=650729", "title": "Miles Copeland III", "text": "Biografia.\nIl padre, Miles Copeland Jr., era un agente della CIA di Birmingham, mentre la madre, la scozzese Lorraine Adie, fece parte dell'intelligence britannica. A causa del lavoro dei genitori furono costretti a trasferirsi in svariati paesi Nordafricani, soprattutto in Siria, in Egitto e in Libano. Per questo motivo i fratelli Copeland impararono la lingua araba.\nSuo fratello, Stewart Copeland, \u00e8 il batterista del trio pop rock The Police, del quale Miles fece da manager. L'altro fratello, Ian Copeland, era uno scrittore che, nel libro \"Wild Thing\", raccont\u00f2 le sue avventure assieme a Miles e a Stewart nel mondo della musica. Ian Copeland mor\u00ec il 26 maggio 2006 dopo uno struggente cancro all'et\u00e0 di 57 anni.\nMiles inizi\u00f2 a frequentare il college al Birmingham-Southern College di Birmingham, in Alabama, nel 1962. Ottenne il diploma nel 1966 e inizi\u00f2 a frequentare l'Universit\u00e0 Americana di Beirut dove si laure\u00f2 in Economia nel 1969. In quell'anno aveva gi\u00e0 promosso il suo primo concerto. Tornato in Inghilterra, Miles inizi\u00f2 a frequentare il mondo della musica, promuovendo e finanziando molte band. Cre\u00f2 un festival europeo di musica, \"Startrucking\", al quale parteciparono molti cantanti come Tina Turner e Lou Reed.\nDopo altri successi dello stesso livello dello Startrucking festival, Miles cre\u00f2 la I.R.S. Records. Firm\u00f2 contratti con molti gruppi come i R.E.M., The Cramps e le Go-Go's, guadagnando ancor pi\u00f9 rilevanza nell'industria musicale. Dopo lo scioglimento dei Police, Miles sponsorizz\u00f2 Sting nel suo progetto solista e collabor\u00f2 per un periodo con Zucchero Fornaciari.\n\u00c8 sposato con Adriana Corajoria, una modella Argentina, dal 1989. Oggi hanno tre figli: Miles Axe IV, Aeson Armstrong, and Axton Emerson."}
{"id": "650742", "revid": "1543377", "url": "https://it.wikipedia.org/wiki?curid=650742", "title": "Numero di Erd\u0151s", "text": "Il numero di Erd\u0151s \u00e8 un modo per descrivere la \"distanza\" tra una persona e il matematico ungherese Paul Erd\u0151s in termini di collaborazione in pubblicazioni matematiche. \u00c8 stato creato dagli amici di Erd\u0151s come tributo scherzoso all'enorme numero di pubblicazioni da lui scritte in collaborazione con un gran numero di matematici diversi.\nPaul Erd\u0151s era un matematico \"itinerante\", che trascorse gran parte della sua vita passando da un dipartimento di matematica all'altro, pubblicando ricerche con i colleghi desiderosi di ospitarlo. Ha pubblicato nella sua vita almeno 1400 lavori, secondo solo a Eulero per numero di pubblicazioni, con pi\u00f9 di 500 collaboratori diversi.\nDefinizione.\nLa definizione del numero di Erd\u0151s \u00e8 ricorsiva: per possedere un numero di Erd\u0151s, un autore deve aver collaborato a una ricerca con un autore che possiede un numero di Erd\u0151s; lo stesso Erd\u0151s ha un numero di Erd\u0151s pari a 0. Per ogni altro autore, se k \u00e8 il minimo numero di Erd\u0151s dei suoi collaboratori, il suo numero di Erd\u0151s \u00e8 k+1. Di conseguenza, i coautori di Erd\u0151s hanno numero di Erd\u0151s 1, i loro coautori (se non hanno collaborato a loro volta con Erd\u0151s) hanno numero di Erd\u0151s 2, e cos\u00ec via. Chi non ha nessuna catena di collaborazioni che porta a Paul Erd\u0151s non ha un numero di Erd\u0151s, oppure lo ha infinito.\nVi \u00e8, tuttavia, una certa ambiguit\u00e0 su cosa costituisce una collaborazione tra due autori: l'\"Erd\u0151s Number Project\" infatti considera tale una qualsiasi ricerca che ha portato ad un lavoro pubblicato, senza contare libri di testo, necrologi e simili; inoltre \u00e8 permesso ogni numero di collaboratori. Riducendosi ad articoli con due soli collaboratori si ottiene un \"numero di Erd\u0151s di secondo tipo\", che \u00e8 posseduto da almeno 176.000 persone.\nIl concetto di numero di Erd\u0151s fu probabilmente definito per la prima volta da Casper Goffman, che pubblic\u00f2 le sue osservazioni sulla prolifica attivit\u00e0 in collaborazione di Erd\u0151s in un articolo del 1969 intitolato \"And what is your Erd\u0151s number?\".\nL'American Mathematical Society ha creato un \"calcolatore di distanza di collaborazione\" che permette di calcolare il numero di Erd\u0151s.\nDiffusione.\nPoich\u00e9 Erd\u0151s ha collaborato direttamente con 511 matematici, tante sono le persone che possiedono un numero di Erd\u0151s pari a 1; le persone che hanno collaborato con loro (ma non con lo stesso Erd\u0151s) sono, al 2007, 8.162; alla stessa data, vi sono almeno 268.000 persone che possiedono un numero di Erd\u0151s, il massimo dei quali \u00e8 15. La gran parte dei matematici con un numero di Erd\u0151s lo ha inferiore a 8; la media dei numeri \u00e8 4,65, mentre la deviazione standard \u00e8 1,21. Secondo Alex Lopez-Ortiz tutti i vincitori della medaglia Fields e del premio Nevanlinna tra il 1986 e il 1994 hanno numero di Erd\u0151s inferiore a 10.\nI matematici delle epoche passate pubblicavano meno lavori rispetto ai moderni, e pi\u00f9 raramente in collaborazione. Tuttavia vi sono alcuni matematici, vissuti prima di Erd\u0151s, che possiedono un numero di Erd\u0151s: il pi\u00f9 antico \u00e8 Richard Dedekind (1831-1916, con numero di Erd\u0151s 7) oppure Ferdinand Georg Frobenius (1849-1917, numero di Erd\u0151s 3), a seconda degli standard di collaborazione adottati, mentre sembra che altri matematici pi\u00f9 antichi come Eulero o Carl Friedrich Gauss non ne possiedano uno.\nA causa dell'elevata frequenza di collaborazione interdisciplinare tra le varie scienze, molti non matematici possiedono un numero di Erd\u0151s: ad esempio lo studioso di scienze politiche Steven Brams ha un numero di Erd\u0151s pari a 2. Nella ricerca biomedica, \u00e8 comune che tra gli autori delle pubblicazioni vi siano degli statistici, e molti di loro possono essere collegati attraverso John Tukey, che ha numero di Erd\u0151s 2. In modo simile, la collaborazione tra il genetista Eric Lander e il matematico Daniel Kleitman (che ha numero di Erd\u0151s pari a 1) permette di connettere Erd\u0151s a molti ricercatori nel campo della genetica e della genomica. Anche molti linguisti possiedono un numero di Erd\u0151s, in maggioranza grazie a catene di collaborazione che li connettono a Noam Chomsky, il cui numero di Erd\u0151s \u00e8 4, o a William Labov, il cui numero \u00e8 3.\n\u00c8 stato detto scherzosamente che Hank Aaron, un giocatore di baseball statunitense, ha un numero di Erd\u0151s pari a 1 avendo firmato una palla da baseball insieme con Erd\u0151s quando l'Universit\u00e0 Emory ha conferito a entrambi una laurea \"honoris causa\" nello stesso giorno.\nVarianti.\nMartin Tompa ha proposto una versione dei numeri di Erd\u0151s basata sui grafi orientati. In essa ogni lato tra due coautori \u00e8 orientato \"alfabeticamente\", cio\u00e8 dall'autore precedente nell'ordine alfabetico al successivo; il \"numero di Erd\u0151s monotono\" di una persona \u00e8 quindi definito come la lunghezza del percorso pi\u00f9 lungo da Erd\u0151s a lui. Ha trovato un percorso di questo tipo di lunghezza 12.\nUn'altra possibile variante sono i \"numeri di Erd\u0151s razionali\", ideata da Michael Barr. A partire dall'idea che una persona che ha scritto \"p\" articoli insieme ad Erd\u0151s dovrebbe avere numero di Erd\u0151s 1/\"p\", Barr (considerando solo i numeri di Erd\u0151s del secondo tipo) ha assegnato ad ogni coppia di persone un lato per ogni articolo scritto in collaborazione; interpretando poi il grafo come una rete elettrica in cui ogni lato rappresenta un resistore da un ohm, la resistenza elettrica totale tra due autori indica quanto sono distanti.\nVarianti non matematiche.\nLo stesso concetto dei numeri di Erd\u0151s \u00e8 stato applicato anche in altri casi: ad esempio, nel 1994, sono stati ideati i \"numeri di Bacon\", il cui scopo \u00e8 misurare la distanza dall'attore Kevin Bacon attraverso i film in cui due attori hanno recitato insieme. Alcune persone possiedono sia un numero di Erd\u0151s e un numero di Bacon: dalla loro somma \u00e8 determinato il numero di Erd\u0151s-Bacon; esempi sono l'attrice-matematica Danica McKellar, che ha recitato nella serie TV \"Blue Jeans\", e Daniel Kleitman, probabilmente la persona con il numero di Erd\u0151s-Bacon pi\u00f9 basso, uguale a 3 (numero di Erd\u0151s 1, numero di Bacon 2).\nUn fenomeno simile si \u00e8 avuto in Usenet, dove \u00e8 stato applicato alla distanza da Kibo. Un \"numero di Kibo\" pari a 1 \u00e8 assegnato a chi ha ricevuto da lui un'e-mail, mentre un'e-mail ricevuta da qualcuno con un numero di Kibo pari a \"k\" garantisce al ricevente un numero di Kibo pari a \"k\"+1, analogamente alla definizione dei numeri di Erd\u0151s. In maniera analoga sono stati definiti il \"numero di Morphy\", inteso come distanza in partite di scacchi da Paul Morphy, e il \"numero di Shusaku\", attraverso le partite di go, come distanza da Sh\u016bsaku."}
{"id": "650744", "revid": "999533", "url": "https://it.wikipedia.org/wiki?curid=650744", "title": "Panthera pardus melas", "text": "Il leopardo di Giava (Panthera pardus melas Cuvier, 1809) \u00e8 una rara sottospecie di leopardo diffusa in Indonesia. Il leopardo di Giava, come tutte le sottospecie di leopardo, pu\u00f2 avere o un mantello maculato normale, o un fenotipo recessivo che pu\u00f2 essere causa di un mantello nero, nel caso di questa sottospecie molto frequente.\nDescrizione.\n\u00c8 la sottospecie di pi\u00f9 piccole dimensioni dopo il leopardo arabo \"(Panthera pardus nimr)\": il peso di un maschio si aggira dai 40 ai 60 chilogrammi.\nCaccia e dieta.\nSi nutre principalmente di ungulati ed altri grandi mammiferi.\nLa sua dieta consiste in cervi, scimmie, cinghiali; ma a volte cerca cibo nei villaggi vicini, uccidendo cani domestici, polli e capre. Ci\u00f2 pone un grave problema per gli agricoltori.\nCon l'estinzione della tigre di Giava, una sottospecie di tigre endemica dell'isola, il leopardo di Giava \u00e8 diventato il superpredatore di Giava; grazie a ci\u00f2 \u00e8 scomparsa, nel felino, l'abitudine di trasportare le prede sugli alberi, caratteristica tipica di altre sottospecie di leopardo che devono condividere il loro habitat con predatori pi\u00f9 forti o numericamente superiori (come leoni, tigri e iene).\nDistribuzione.\n\u00c8 endemico di Giava, in Indonesia; il suo areale si \u00e8 molto assottigliato, per colpa della deforestazione e della caccia.\nSi ipotizza che il leopardo di Giava arriv\u00f2 sull'isola nel corso del Pleistocene medio attraverso un ponte di terra che collegava l'Asia alle Isole della sonda. Il leopardo di Giava pu\u00f2 vivere in diversi tipi di habitat lungo quest'isola. Essi sono stati avvistati in dense foreste tropicali nel sud-ovest vicino a Jakarta, e montagne e boschi di latifoglie a est.\nConservazione.\nAttualmente la sottospecie \u00e8 considerata dalla IUCN in pericolo di estinzione.\nNel complesso, si stanno compiendo sforzi per ripristinare la popolazione di questi animali per evitare che prenda la via dell'estinzione, proprio come la tigre di Giava. I programmi di riproduzione in cattivit\u00e0 in Indonesia stanno avendo un discreto successo, ma poche nazioni al di fuori sono coinvolte in tali programmi. Essendo il leopardo il pi\u00f9 adattabile di tutti i grandi felini non \u00e8 da escludere l'introduzione in altri luoghi.\nStatus in cattivit\u00e0.\nRispetto ad altri leopardi non \u00e8 inserito in un vero e proprio breeding programm fra gli zoo europei. Tuttavia \u00e8 notevole il contributo che sta dando il Tierpark di Berlino che \u00e8 riuscito a riprodurre la sottospecie e sta lentamente trasferendo esemplari in altri zoo. Essendo a rischio critico di estinzione e dimostrando tutto sommato dei buoni risultati nella riproduzione il leopardo di Giava \u00e8 potenzialmente interessante per un nuovo breeding programm in Europa."}
{"id": "650750", "revid": "3115", "url": "https://it.wikipedia.org/wiki?curid=650750", "title": "Niccol\u00f2 Castiglioni", "text": "Biografia.\nFiglio di Manlio Castiglioni ed Elena Osimo, inizi\u00f2 lo studio del pianoforte in giovane et\u00e0, in seguito si iscrisse al conservatorio di Milano, dove ebbe come docenti di composizione Giorgio Federico Ghedini e Franco Margola. In seguito si perfezion\u00f2 al Mozarteum di Salisburgo in pianoforte con Carlo Zecchi ed in composizione con Boris Blacher.\nCome pianista svolse una breve carriera concertistica negli anni cinquanta, per poi dedicarsi in seguito in modo esclusivo alla composizione ed al suo insegnamento.\nDopo aver subito una profonda influenza stravinskiana, si interess\u00f2 alla dodecafonia e successivamente allo strutturalismo, in special modo tra il 1958 ed il 1965, anni in cui fu presente ai \"Ferienkurse f\u00fcr neue Musik\" di Darmstadt.\nNel 1966 si trasfer\u00ec negli Stati Uniti, dove fino al 1970 insegn\u00f2 contrappunto e composizione presso la \"State University of New York\" ed alla Rockefeller Foundation di Buffalo, e fu inoltre \"visiting professor\" presso la \"University of Michigan\" a Ann Arbor (1967), \"regent lecturer\" in composizione alla \"University of California, San Diego\" (1968), e professore di storia della musica rinascimentale presso la \"University of Washington\" a Seattle (1969-1970).\nDopo il ritorno in Italia nel 1970, riprese l'insegnamento della composizione presso i conservatori di Trento (1976\u20131977), Milano (1977\u20131989), Como (1989\u20131991) e ancora Milano (1991\u20131996). Tra i suoi allievi al Conservatorio di Milano tra la fine degli anni settanta e i primi anni ottanta segnaliamo Carlo Galante, Giuseppe Grazioli, Giampaolo Testoni. Mor\u00ec prematuramente nella sua citt\u00e0 natale, il 7 settembre 1996. Il suo pianoforte \u00e8 stato donato dalla madre alla Corale San Michele di Bressanone.\nLa musica.\nDalle posizioni iniziali, orientate verso il neoclassicismo, Castiglioni attravers\u00f2 la dodecafonia (e con essa l'espressionismo) e lo strutturalismo, e fu tra i primi ad uscire dalla prassi rigorosamente seriale per dirigersi verso sistemi pi\u00f9 liberi, arrivando cos\u00ec ad esprimersi in un suo personale linguaggio musicale, scevro da dogmatismi (non sono rari nella sua produzione, infatti, i ricorsi al sistema tonale, n\u00e9 la presenza di elementi decorativi). \nCastiglioni fu un raffinato strumentatore, manifestando fin dai lavori giovanili il gusto per le sonorit\u00e0 cristalline, luminose e limpide; ebbe una certa predilezione per le forme brevi (quali l'aforisma), anche se non manc\u00f2 di produrre opere teatrali e brani sinfonici di durate pi\u00f9 consistenti.\nLa sua personale poetica musicale pu\u00f2 essere degnamente riassunta da una sua frase, che intitola l'ultimo movimento del suo lavoro orchestrale \"Inverno in-ver\":"}
{"id": "650760", "revid": "1632387", "url": "https://it.wikipedia.org/wiki?curid=650760", "title": "Croce Rossa Italiana", "text": "La Croce Rossa Italiana (in acronimo CRI, dal 2016 ufficialmente Associazione della Croce Rossa Italiana) \u00e8 un'Organizzazione di Volontariato (gi\u00e0 associazione di promozione sociale in precedenza), componente della Croce Rossa e Mezzaluna Rossa Internazionale e operante nel territorio italiano.\nNata nel XIX secolo, divenne ente pubblico col R.D. 7 febbraio 1884, n. 1243; con il d.lgs 28 settembre 2012, n. 178, \u00e8 stata infine trasformata in ente di diritto privato.\nStoria.\nLa Croce Rossa Italiana venne fondata con il nome di Comitato dell'Associazione Italiana per il soccorso ai feriti ed ai malati in guerra a Milano il 15 giugno 1864 ad opera del Comitato Medico Milanese dell'Associazione Medica Italiana, due mesi prima della firma della Convenzione di Ginevra.\nEnte morale.\nVenne successivamente definita \"ente morale\" ai sensi del R.D. 7 febbraio 1884, n. 1243. Il Comitato inizia subito la sua attivit\u00e0 sotto la presidenza del dottor Cesare Castiglioni, il quale, due mesi dopo la costituzione del Comitato, viene chiamato a Ginevra, insieme ad altri delegati italiani, per esporre quanto fatto a Milano e cosa pensa di fare in avvenire in favore dei feriti e dei malati in guerra. Il 22 agosto 1864 viene sottoscritta, anche dall'Italia, la Convenzione di Ginevra. Il giorno 11 dicembre dello stesso anno si tiene, a Milano, un congresso in cui si approva il regolamento del Comitato di Milano come Comitato Centrale per il coordinamento delle attivit\u00e0 dei costituendi nuovi comitati.\nIl 20 giugno 1866 con lo scoppio della terza guerra d'indipendenza italiana i primi quattro gruppi di volontari partono alla volta di Custoza. Nel 1872 la C.R.I. viene trasferita a Roma, dove si costituisce il Comitato Centrale. Da allora la Croce Rossa Italiana \u00e8 sempre presente e attiva nei conflitti che vedono impegnata l'Italia, sino alla seconda guerra mondiale. Da allora la C.R.I. ha operato su tutto il territorio nazionale, operando nelle emergenze quotidiane, nell'assistenza ai bisognosi ed anche nelle maxi-emergenze, come ad esempio durante il terremoto di Casamicciola del 1883.\nEnte pubblico.\nCon la Legge del 20 marzo 1975 n. 70 la C.R.I. viene classificata come \"Ente di assistenza generica\" e assoggettata alla disciplina degli enti pubblici parastatali.\nCon il DPR 31 luglio 1980 n. 613 vengono stabiliti i criteri ai quali avrebbe dovuto ispirarsi lo statuto dell'Associazione, qualificandola, nello stesso tempo, ente di diritto pubblico.\nDal 1980 la C.R.I. \u00e8 stata soggetta ad un lungo periodo di commissariamento, durante il quale le mansioni di competenza degli organi ordinari sono state svolte da diversi commissari straordinari di nomina governativa, terminato nel 1998, con la promulgazione di un nuovo statuto dell'ente, che prevedeva la possibilit\u00e0 di svolgere l'elezione degli organi di governo interni, e con l'elezione quale presidente nazionale di Mariapia Garavaglia. Nel novembre 2002 fu nuovamente commissariata dal governo Berlusconi II e venne nominato come commissario, l'avv. Maurizio Scelli.\nNel dicembre 2005 a seguito dell'emanazione di ulteriore nuovo Statuto, \u00e8 stato eletto come Presidente Nazionale Massimo Barra, in carica fino al 30 ottobre 2008. In tale data, con Decreto del Presidente del Consiglio dei ministri Silvio Berlusconi, venne nominato commissario l'avv. Francesco Rocca.\nEnte privato.\nCon l'emanazione del d.lgs 28 settembre 2012 n. 178 - e della successiva ordinanza commissariale n. 552-12 del 23 novembre 2012 - la Croce Rossa italiana \u00e8 stata trasformata in ente privato, venendo nel contempo posta in liquidazione assumendo la denominazione di \"Ente strumentale alla Croce Rossa italiana\". Il d.lgs. 178/2012 ha inoltre stabilito che il commissario straordinario disponesse, con propria ordinanza, modifica allo statuto vigente riducendo il numero delle attuali componenti volontaristiche non ausiliarie delle forze armate italiane. Francesco Rocca ha successivamente assunto la nomina di Presidente Nazionale il 27 gennaio 2013, in seguito alle elezioni svolte nell'Assemblea nazionale dell'organizzazione.\nIl 22 giugno 2013, in occasione della fiaccolata svoltasi a Solferino, l'Assemblea Nazionale della Croce Rossa Italiana, composta da tutti i presidenti locali, provinciali e regionali e dal presidente nazionale e dai due vicepresidenti nazionali, ha approvato il nuovo statuto dell'ente.\nNel 2016 viene completata la transizione in associazione, e nel 2020 Rocca \u00e8 confermato alla guida per un altro quadriennio.\nStato giuridico.\n\u00c8 un'associazione con personalit\u00e0 giuridica riconosciuta, il d.gls. 178/2012 ha stabilito che la componente civile confluisca nella \"Associazione della Croce Rossa italiana\", qualificando quest'ultima come persona giuridica di diritto privato di interesse pubblico ed ausiliaria dei pubblici poteri nel settore umanitario, ponendola sotto l'Alto Patronato del Presidente della Repubblica.\nDal 2016 la Croce Rossa Italiana ha cambiato personalit\u00e0 giuridica diventando un'associazione di promozione sociale di diritto privato.\nOrganizzazione.\nLa struttura organizzativa delineata dallo statuto del 2005 consisteva in una struttura piramidale comprendente un comitato centrale (con sede a Roma, in via Toscana), i comitati regionali, i comitati provinciali ed i comitati locali. Fanno parte di detta struttura anche i \"Centri di Mobilitazione\" che raggruppano anche pi\u00f9 regioni e svolgono il compito di comando delle componenti militari.\nCon il nuovo statuto del 2016, la struttura comprende un Comitato Nazionale, i Comitati Regionali e delle province autonome di Trento e Bolzano e i Comitati (a livello locale).\nIl Comitato Nazionale.\nIl Comitato Centrale \u00e8 composto da:\nI suoi compiti sono:\nI Comitati Regionali.\nI comitati regionali sono composti da:\nI Comitati Regionali hanno il compito di indirizzamento e vigilanza sulle attivit\u00e0 dell'Associazione nel territorio della regione e il coordinamento dei Comitati territoriali.\nI Comitati.\nSono composti da:\nI Comitati hanno il compito di promozione e svolgimento delle attivit\u00e0 dell'Associazione nel territorio di competenza. Essi possono essere composti da ulteriori distaccamenti sul territorio, chiamati \"Unit\u00e0 Territoriali\", subordinate ai Comitati di appartenenza.\nLe componenti.\nAttualmente i volontari della Croce Rossa Italiana sono organizzati in una componente civile e due ausiliarie delle forze armate. Infatti ai sensi dell'ordinanza del commissario straordinario n. 0567-12 del 3 dicembre 2012, con cui \u00e8 stato approvato il regolamento dei volontari, \u00e8 stata sancita la scomparsa definitiva delle diverse classificazioni delle componenti civili della Croce Rossa Italiana.\nPer cui non esistono le precedenti categorizzazioni della componente civile (Volontari del Soccorso, Volontarie del Comitato nazionale femminile, Pionieri, Donatori di sangue): tali ex componenti vengono raggruppate nella categoria pi\u00f9 generica dei \"volontari CRI\". Inoltre, il d.lgs. 178/2012 ha statuito altres\u00ec che i membri dei Corpi militari della Croce Rossa Italiana sono soci di diritto della nuova associazione, concorrendo a svolgere le sue stesse attivit\u00e0.\nIn Italia operano circa volontari pi\u00f9 appartenenti alle componenti ausiliarie delle forze armate.\nNon rientrano nelle componenti, ma sono fondamentali al funzionamento operativo della CRI, i lavoratori dipendenti, inquadrati sia come civili che come militari CRI in richiamo, i quali svolgono diverse funzioni sia amministrative che operative, in particolar modo nelle fasce orarie in cui \u00e8 minore la disponibilit\u00e0 materiale del volontariato.\nComponenti ausiliarie delle forze armate.\nIn virt\u00f9 delle convenzioni internazionali ed in forza delle leggi nazionali dispone tra le sue componenti, per l'assolvimento dei compiti di emergenza del tempo di pace e di guerra, di un corpo militare ausiliario delle forze armate italiane, ovvero il Corpo militare volontario della Croce Rossa Italiana. Quest'ultimo \u00e8 composto da un contingente di personale in servizio e da personale in congedo, arruolato su base volontaria e altamente specializzato (medici, psicologi, chimici-farmacisti, commissari, contabili, cappellani, infermieri, autisti, soccorritori, logisti) che viene richiamato periodicamente per addestramento.\nLe componenti ausiliarie delle forze armate italiane sono:\nEx componenti civili (ante riforma 2012).\nFino al 3 dicembre 2012 oltre alle due componenti ausiliarie alle FF. AA. ve ne erano quattro di carattere civile: Volontari del soccorso, comitato femminile, donatori di sangue e pionieri. Gi\u00e0 dal 1\u00ba settembre 2009 il percorso formativo per l'accesso ad una delle quattro componenti civili era stato unificato attraverso lo stesso corso di formazione. Tutti i giovani dai 14 ai 25 anni erano automaticamente iscritti alla componente dei \"Pionieri\" mentre oltre i 26 anni si sceglieva una delle restanti componenti civili.\nAttivit\u00e0 e organizzazione della componente civile (post riforma 2012).\nDopo la Riforma 2012 Le componenti civili della Croce Rossa Italiana vengono riunite in un'unica componente a sua volta suddivisa in 6 aree:\nAREA 1 TUTELA DELLA SALUTE.\nHa lo scopo di promuovere e sostenere le attivit\u00e0 volte a proteggere e promuovere la salute, intesa come stato di completo benessere fisico e mentale e nel rispetto delle diversit\u00e0 tra ogni persona e nei diversi contesti di vita. Ci\u00f2 include l\u2019informazione e la formazione delle persone riguardo stili di vita sani e le pratiche di primo soccorso.\nnello specifico le attivit\u00e0 effettuate sono:\nAREA 2 INCLUSIONE SOCIALE.\nHa lo scopo di promuovere lo sviluppo della persona, sostenendo le sue abilit\u00e0 e accrescendo il suo potenziale in un\u2019ottica di contrasto all\u2019esclusione sociale. Costruiamo comunit\u00e0 pi\u00f9 forti ed inclusive, supportando azioni di welfare locale in rete con le altre realt\u00e0 del Terzo settore.\nnello specifico le attivit\u00e0 dell'attivit\u00e0 sono:\nAREA 3 PREPARAZIONE E RISPOSTA AI DISASTRI.\nHa lo scopo di preparare le comunit\u00e0 a calamit\u00e0 naturali e conflitti, garantiamo una risposta efficace e tempestiva durante le emergenze nazionali e internazionali. Siamo ausiliari dei pubblici poteri in campo umanitario e parte del Sistema Nazionale della Protezione Civile. In caso di emergenza forniamo strutture, servizi sanitari e assistenza alla popolazione. Supportiamo le comunit\u00e0 prima, durante e dopo le emergenze.\nnello specifico le attivit\u00e0 dell'area sono:\nAREA 4 PRINCIPI E VALORI UMANITARI.\nHa lo scopo di collaborare con gli altri membri del Movimento Internazionale della Croce Rossa e Mezzaluna Rossa, diffondiamo il Diritto Internazionale Umanitario, i Principi Fondamentali e i Valori umanitari con attivit\u00e0 e corsi su tutto il territorio nazionale e all\u2019estero. Inoltre, attraverso l\u2019attivit\u00e0 di Diplomazia Umanitaria svolgiamo campagne di advocacy verso stakeholder nazionali e internazionali, affinch\u00e9 le persone vulnerabili e il rispetto del Diritto Internazionale Umanitario siano messi al centro delle agende politiche dei governi\nnello specifico le attivit\u00e0 dell'area sono:\nAREA 5 GIOVANI.\nL' obiettivo dell'area \u00e8 quello di contribuire allo sviluppo delle capacit\u00e0 personali e relazionali della giovent\u00f9 per costruire comunit\u00e0 pi\u00f9 resilienti e inclusive. Mettiamo in campo azioni diversificate per promuovere stili di vita sani nel rispetto dell\u2019ambiente, favorendo l\u2019inclusione sociale e il rispetto delle diversit\u00e0. Ci impegniamo, inoltre, nello sviluppo del volontariato e della cittadinanza attiva. Favoriamo l\u2019educazione per generare comportamenti positivi, stimoliamo la partecipazione dei giovani all\u2019interno delle nostre comunit\u00e0 e rispondiamo in modo innovativo alle sfide del futuro.\nnello specifico le attivit\u00e0 dell'area sono:\nAREA 6 SVILUPPO ORGANIZZATIVO.\nAttraverso il valore strategico della comunicazione dare voce ai bisogni umanitari delle persone vulnerabili. Puntando a garantire livelli sempre pi\u00f9 elevati di efficienza e trasparenza, ad accrescere la fiducia dei beneficiari e di chi sostiene le nostre attivit\u00e0. A rafforzare e sviluppare la rete di volontari.\nnello specifico le attivit\u00e0 dell'area sono:\nL'emblema e i colori.\nL'emblema della Croce Rossa Italiana (art. 7 dello Statuto) \u00e8 una croce rossa di tipo greco, con quattro bracci uguali, su fondo bianco. La scelta di questo emblema (che caratterizza il Movimento Internazionale, insieme alla Mezzaluna Rossa) \u00e8 stata ispirata dalla bandiera della Svizzera (infatti ne \u00e8 l'inversione dei colori), in onore della nazione che ospita il Comitato Internazionale retto da soli cittadini svizzeri a simbolo della neutralit\u00e0 dell'organizzazione.\nSono principalmente due gli elementi che compongono il logotipo della Croce Rossa Italiana:\nQuesti due elementi non possono essere separati. Il logotipo di Croce Rossa Italiana \u00e8 quindi da utilizzare come nell'esempio riportato in alto a destra di questa pagina. Il testo \"Croce Rossa Italiana\", inalterabile, \u00e8 posto sempre sotto il logo senza il testo.\nL'emblema \u00e8 composto da una croce di colore rosso formata da cinque quadrati, avvolta esternamente da due cerchi concentrici di colore rosso, tra i quali \u00e8 riportata la scritta \u201cConvenzione di Ginevra 22 agosto 1864\u201d. Tale scritta \u00e8 ottenuta utilizzando i caratteri maiuscoli del tipo di carattere Times New Roman regolare. Nella parte inferiore, a completamento della scritta \u00e8 riportata una stella a cinque punte piena di colore rosso. Il testo del logotipo della Croce Rossa Italiana \u00e8 adattabile alle lingue ufficiali del paese in cui viene usato, sostituendo il testo ma rispettando i medesimi criteri grafici stabiliti per la versione italiana. Il testo \"Croce Rossa Italiana\" \u00e8 scritto con un tipo di carattere Arial grassetto. Il tipo di carattere \u00e8 parte integrante del logo e non pu\u00f2 essere alterato. Il testo \u00e8 impostato su una sola riga ed \u00e8 scritto con la prima lettera di ogni parola in maiuscolo.\nIl logo \u00e8 composto dal colore rosso e dal colore bianco.\nI dati sottostanti riportano i diversi metodi di colore che \u00e8 possibile utilizzare, per ottenere la stessa tonalit\u00e0 di colore su diversi mezzi di comunicazione sia su stampa che in video.\nI medesimi colori, sono disponibili anche all'interno delle tabelle dei colori Pantone, codice Pantone n\u00b0 P. 485.\nNella versione in bianco e nero, il logo \u00e8 nero al 60%, mentre la scritta \u201cCroce Rossa Italiana\u201d \u00e8 nero al 100%.\nI principi fondamentali.\nI principi fondamentali del Movimento Internazionale di Croce Rossa e Mezzaluna Rossa (e quindi anche della Croce Rossa Italiana, come dispone l'art. 1 dello statuto) sono:\nCronologia dei vertici CRI.\nPresidenti / commissari straordinari:\nSegretari / direttori generali:\nOnorificenze assegnate.\nAttuali.\nOnorificenze conferite a partire dal secondo dopoguerra:"}
{"id": "650768", "revid": "10652", "url": "https://it.wikipedia.org/wiki?curid=650768", "title": "Limacium", "text": ""}
{"id": "650770", "revid": "712828", "url": "https://it.wikipedia.org/wiki?curid=650770", "title": "Kaiohbith il Superiore", "text": ""}
{"id": "650774", "revid": "71699", "url": "https://it.wikipedia.org/wiki?curid=650774", "title": "MERP", "text": ""}
{"id": "650778", "revid": "729019", "url": "https://it.wikipedia.org/wiki?curid=650778", "title": "Cosmos 1001", "text": "Cosmos 1001 fu una missione priva di equipaggio del programma Sojuz sovietico.\nDescrizione della missione.\nQuesta missione si svolse per testare per la prima volta l'affidabilit\u00e0 della nuova navicella spaziale \"Sojuz T\" (concretamente la Sojuz 7K-ST) che funger\u00e0 da navicella di trasporto dei vari equipaggi per la stazione spaziale Saljut 6 e 7.\nDato che la numerazione cronologica dei voli Cosmos aument\u00f2 in continuazione ed entro breve tempo (basti pensare che si aveva gi\u00e0 superato il numero 1000) risulta di difficile l'individuazione di una descrizione esatta di tutti i velivoli lanciati sotto questa denominazione. Inoltre molti dettagli, anche di missioni equipaggiate, vennero resi noti solo dopo la caduta del regime sovietico.\nPertanto di questa missione si pu\u00f2 indicare con sicurezza esclusivamente che si tratt\u00f2 del quarantasettesimo volo nell'ambito del programma Sojuz sovietico, mentre l'indicazione del numero di volo non equipaggiato di questa capsula varia a seconda della considerazione o meno di singole missioni della capsula Sojuz, lanciate sotto la denominazione di Cosmos. Questo dipende in particolar modo se i vari voli di collaudo eseguiti per il programma di allunaggio sovietico vengono conteggiati o meno nell'ambito del programma Sojuz oppure se questi voli vengono considerati facenti parte di un apposito programma, mai denominato ufficialmente.\nDenominazione.\nEra solito per il regime sovietico indicare esclusivamente missioni concluse con successo con una denominazione ufficiale. Le missioni che comportarono insuccessi vennero di solito nascoste all'opinione pubblica, e le missioni di collaudo camuffate sotto l'unica denominazione di \"Cosmos\". Infatti tutti i velivoli spaziali sovietici, sia di carattere civile che militare, per i quali non si voleva dare delle informazioni pi\u00f9 precise, vennero numerati come velivoli di questa serie."}
{"id": "650783", "revid": "71594", "url": "https://it.wikipedia.org/wiki?curid=650783", "title": "Donald W. Winnicott", "text": ""}
{"id": "650786", "revid": "486946", "url": "https://it.wikipedia.org/wiki?curid=650786", "title": "Due Alberi", "text": ""}
{"id": "650791", "revid": "767487", "url": "https://it.wikipedia.org/wiki?curid=650791", "title": "Tot\u00f2 cerca casa", "text": "Tot\u00f2 cerca casa \u00e8 un film del 1949 diretto da Mario Monicelli e Steno. Le scene iniziali e finali del film sono state riprese da \"La casa dei nostri sogni\", con Cary Grant e Myrna Loy; pellicola uscita l'anno precedente.\nTrama.\nRoma, seconda met\u00e0 degli anni quaranta. Beniamino Lomacchio, impiegato del comune con moglie e due figli a carico, dopo aver perso la casa a seguito di un bombardamento avvenuto durante la Seconda guerra mondiale decide di trasferirsi momentaneamente in un'aula scolastica. Tutto fila liscio fino a quando il comune decide di sgomberare gli sfollati per riaprire la scuola.\nIl simpatico Lomacchio comincia cos\u00ec una spasmodica ricerca della casa che lo porter\u00e0 ad abitare in un cimitero (che abbandona sovrastato dalla paura), nello studio di un pittore e direttamente dentro il Colosseo. Dopo varie peripezie Beniamino riesce a prendere possesso di un lussuoso appartamento, che per\u00f2 un immobiliarista imbroglione ha affittato contemporaneamente a vari inquilini.\nProduzione.\nCarlo Ponti, produttore esecutivo della Lux Film, contatt\u00f2 Tot\u00f2 per girare in sette settimane il film \"L'imperatore di Capri\" e siccome le riprese terminarono in anticipo, Ponti convinse allora il comico napoletano a interpretare un altro film non con la Lux ma per conto suo; cos\u00ec, ispirandosi alla commedia \"Il custode\" di Alfredo Moscariello, nacque l'idea di questo film, che anch'esso vide la partecipazione di Alda Mangini.\n\"Tot\u00f2 cerca casa\" nacque quindi per caso, non ci furono grandi preparazioni. A Tot\u00f2 furono offerti dieci milioni di lire per i due film e sessanta giorni di lavoro. Carlo Ponti, avendo gi\u00e0 il contratto con l'attore, and\u00f2 da Steno e Monicelli per qualche idea: \u00abHo bisogno di un'idea per Tot\u00f2, fatevi venire in mente qualche cosa, scrivetela alla svelta. Intanto io cerco un regista e vedo di mettere in piedi il film.\u00bb Cos\u00ec i due registi scrissero la sceneggiatura insieme ad Age &amp; Scarpelli. Finita la sceneggiatura, mancava ancora il regista: Ponti decise quindi di affidare il film direttamente a Monicelli e Steno. Per la realizzazione si ispirarono anche alla storia a fumetti \"La famiglia Sfollatini\", disegnata da Attalo, un disegnatore umoristico a cui si \u00e8 ispirato anche Fellini. I due registi volevano mirare a rappresentare un argomento diffuso: quale il problema dell'alloggio, intendevano dare \"il ritratto di un'epoca e di una societ\u00e0 in ebollizione.\"\n\"Tot\u00f2 cerca casa\" venne girato con un aspect ratio di 1,37:1 in formato 35 millimetri, con il processo cinematografico Spherical.\nCensura.\nIl film ebbe alcuni piccoli problemi con la censura cinematografica, in particolare per il linguaggio. All'epoca la commissione non era ancora ben organizzata. I produttori per\u00f2, ad insaputa dei registi, avevano cominciato a far leggere i copioni all'addetto alla censura Annibale Scicluna Sorge, con il quale Steno e Monicelli avranno in seguito uno scontro per \"Guardie e ladri\", che dava consigli ai produttori sulle scene da girare e da non girare.\nAccoglienza.\nGirato nell'estate del 1949, alla sua uscita fu un gran successo di pubblico. Venne poi esportato in Portogallo e presentato al pubblico il 24 novembre del 1950, con il titolo \"Tot\u00f3 Procura Casa\". \nIncassi.\nLa pellicola incass\u00f2 all'epoca \u20a4 515.000.000, posizionandosi al secondo posto nella classifica stagionale alle spalle del film \"Catene\" di Raffaello Matarazzo. Gli spettatori nel periodo di proiezione del film furono 5.364.584.\nCritica.\nIl film spacc\u00f2 a met\u00e0 la critica: alcuni come Morando Morandini parlarono di \"irresistibile parodia del neorealismo\" e di un Tot\u00f2 \"formidabile\", mentre altri invece lo descrissero come un lavoro insufficiente, addirittura scabroso e pornografico."}
{"id": "650792", "revid": "712828", "url": "https://it.wikipedia.org/wiki?curid=650792", "title": "Dr. Mu", "text": ""}
{"id": "650806", "revid": "767487", "url": "https://it.wikipedia.org/wiki?curid=650806", "title": "Camarophyllus", "text": "\"Camarophyllus\" (Fr.) P. Kumm., F\u00fchrer f\u00fcr Pilzfreunde (Zwickau): 26, 117 (1871).\nAppartengono al genere Camarophyllus funghi delle Hygrophoraceae con le seguenti caratteristiche:\nCommestibilit\u00e0.\nDiscreta, nonostante vi sia qualche specie non edule."}
{"id": "650812", "revid": "486946", "url": "https://it.wikipedia.org/wiki?curid=650812", "title": "Era dei Pericoli", "text": ""}
{"id": "650814", "revid": "123647784", "url": "https://it.wikipedia.org/wiki?curid=650814", "title": "Castorini", "text": "I castorini sono una branca dello scautismo rivolta ai bambini e alle bambine di et\u00e0 solitamente compresa tra i 5-6 e gli 8 anni. Nasce in Canada all'inizio degli anni '70, nel tentativo di contrastare il calo delle iscrizioni, ed \u00e8 stato poi adottato da alcune altre associazioni scout nel mondo.\nPrincipi del Castorismo.\nGi\u00e0 in questa et\u00e0 i castorini entrano nella Grande Famiglia degli Scout e imparano lo spirito di fratellanza dello scautismo ed il rispetto per ogni creatura vivente. Il castorino impara giocando, fa amicizia, sviluppa la sua creativit\u00e0 e fantasia, inizia ad apprendere alcune semplici tecniche scout ed entra in contatto con la natura ed il territorio in cui vive. Compiuti gli 8 anni, i castorini diventano lupetti o coccinelle. I castorini sono una branca dello scautismo poco diffusa in Italia. Nel mondo invece sono numerosi gli stati dove i castori sono oggi una branca ufficiale, o lo sono stati in passato.\nNel mondo, il termine pi\u00f9 diffuso \u00e8 \"Beaver Scout\" nelle associazioni scout (anche se molte associazioni hanno preferito adattamenti del nome e dell'ambientazione alla cultura locale, come i \"Joeys\" in Australia) e \"Rainbow Guides\" nelle associazioni di guide (ma la terminologia delle guide per questa branca ha ancor pi\u00f9 varianti che gli scout).\nNessuna associazione riconosciuta di lingua italiana ha una branca castorini. Alcuni gruppi AGESCI, tuttavia, hanno fondato un'associazione parallela, l'Associazione Italiana Castorini (AIC), che \u00e8 ad oggi la pi\u00f9 numerosa realt\u00e0 italiana di castorismo.\nLa branca castorini \u00e8 inoltre presente in diverse associazioni non riconosciute, alcune delle quali vengono descritte di seguito.\nIn alcune piccole associazioni vi sono branche equivalenti ai castorini ma con nomi differenti (es. \"Scoiattoli\").\nCastorini nell'AIC (Associazione Italiana Castorini).\nL'Associazione Italiana Castorini (AIC) raccoglie 39 gruppi dell'Associazione Guide e Scouts Cattolici Italiani (AGESCI), che hanno 43 \"colonie\" di castorini, nonch\u00e9 due gruppi dell'Associazione Italiana Guide e Scouts d'Europa Cattolici (FSE).\nViene fondata nel 1987 da quattro gruppi scout che gi\u00e0 hanno iniziato questa esperienza. Questa associazione ha firmato un protocollo d'intesa con l'AGESCI. Nel 2009 ha proposto all'AGESCI stessa di fondersi con essa, per formare una quarta branca. Ha comunque espresso l'intenzione, quale che sia la decisione dell'AGESCI, di chiudere la propria attivit\u00e0 nel 2009.\nNonostante lo scopo dichiarato dell'associazione sia promuovere il castorismo nell'Agesci, l'AIC ha aiutato la nascita di colonie anche in altre associazioni di lingua italiana.\nCastorini nella FederScout.\nNella FederScout esistono da anni numerose associazioni aventi nel loro statuto ufficialmente la branca Castorini. Primi fra tutti i Giovani Esploratori Sardi (A.G.E.S.), che sono stati i pionieri del castorismo nella FederScout e fra i pionieri del castorismo italiano. Grazie al lavoro di alcuni capi dell'AGES il metodo castorini canadese \u00e8 stato adattato alla realt\u00e0 scout italiana. Il castorismo elaborato dall'AGES \u00e8 stato poi insegnato e divulgato alle altre associazioni della FederScout, soprattutto attraverso i corsi di formazione tenuti annualmente nella Scuola Capi della FederScout. Altri soci FederScout che hanno oggi una branca castorini sono il GEL, l'Associazione Scout Nautici \"Antares\", l'A.S.I.Scout, l'A.GI.SCOUT, il Gruppo Scout Indipendente Vicenza, il Gruppo Scout Madonna del Rosario Villacidro, B.S.I., ASI SCOUT, AGEA, ASSG Trieste, Am.I.S. Trieste.\nLegge, Patto e Motto.\nI castorini, secondo tutta la tradizione scout, hanno una loro Legge, un loro Patto (l'equivalente della promessa per le altre branche) e un loro Motto.\nLegge: \nPatto:\nDesidero: \nMotto: \n\"INSIEME\"\nLegge, Patto e Motto variano leggermente di sfumatura nelle diverse Associazioni, ma mantengono comunque i principi fondamentali espressi.\nMetodo.\nIl castorismo utilizza il metodo educativo scout ed \u00e8 pensato come inserito nel discorso pi\u00f9 generale e in previsione del suo proseguimento nell'et\u00e0 successiva nella Branca Lupetti.\nL'ambiente fantastico \u00e8 quello del \u201cBosco\u201d, tratto dal libro \u201cIl Bosco delle Meraviglie\u201d di Tony Wolf e quello pi\u00f9 specifico di \u201cColonia\u201d, tratto dal libro \u201cGli Amici del Bosco\u201d, un adattamento di due libri: \n\u201cFriends of the Forest\u201d ed. Scout of Canada, e \u201cGrogh: storia di un castoro\u201d di A. Manzi ed. Bompiani.\nIl Saluto.\nIl saluto del castorino \u00e8 Buona Nuotata ed il gesto eseguito con la mano destra riproduce il movimento fatto dal castoro con gli incisivi quando rosicchia. Esistono inoltre dei saluti eseguiti in particolari momenti delle attivit\u00e0 (i.e. il saluto di fine riunione) o in occasioni speciali. Il \"Grande Ciak\" \u00e8 un saluto eseguito da tutta la colonia, simile al Grande Urlo del branco e viene effettuato solo durante alcune cerimonie importanti (Patto, cambio delle code, ...) o attivit\u00e0 molto rilevanti.\nIl saluto pu\u00f2 anche essere Crunk Crunk !\nLa Colonia.\nI castorini sono riuniti in unit\u00e0 denominate colonie, costituiti da due o pi\u00f9 capanne (gruppetti di solito composti da 5-6 castorini di differenti et\u00e0; in una stessa capanna stanno castorini e castorine). La colonia pu\u00f2 raggiungere un minimo di 10 e un massimo di 20-24 castorini in rapporto ai capi (almeno uno per capanna).\nLa colonia \u00e8 diretta da un Capo Colonia (Doc), coadiuvato da uno o pi\u00f9 vice, insieme costituiscono la direzione di colonia, tutti assumono nomi di bosco (Doc, Gym, Fiordaliso, Tic Tac, Malak, Orchidea, Albicocca, Pigna Secca, Gnomo Mago, Ape, Formica, Zenzero, Peperino, ecc.).\nLa colonia prende il nome di un bosco (es. Bosco Felice, Bosco Incantato, ecc.) e le capanne vengono chiamate come frutti o piante del bosco (mirtilli, lamponi, funghi, ecc.). L'urlo di capanna va effettuato cominciando dal capo capanna, che fa un passo in avanti e grida il nome della sua capanna. Il resto della capanna risponde ripetendo il nome della capanna. I castori non salutano durante l'urlo come viene fatto nelle altre branche.\nIl Grande Fiume.\nIl Grande Fiume rappresenta il percorso del castorino, come accade con la Rupe del Consiglio per i lupetti. Il Grande Fiume \u00e8 presente in ogni Diga (sede), viene riprodotto su un cartellone o dipinto, e lungo le sue anse sono disposti i nomi dei castorini, in base alla loro coda. \nLa progressione dei castorini \u00e8 basata sull'et\u00e0 del bambino (non ci sono delle prove da superare, dei compiti da svolgere o dei meriti da conseguire). Il pelo del castoro si scurisce con il passare degli anni ed allo stesso modo i castorini vedono la loro progressione nella colonia come una crescita naturale compiuta da tutti i castorini. \nLa crescita dei castorini \u00e8 scandita dai cambi della coda, delle cerimonie in cui i castori della stessa et\u00e0 ricevono una coda del colore corrispondente al livello di progressione raggiunto.\nI livelli sono i seguenti:\nCastorini in ASSISCOUT.\nIn ASSISCOUT (Associazione Scout Laica e Pluralista) la Branca Castorini \u00e8 una delle branche ufficiali dell'associazione. Posta all'inizio nel cammino scout, la branca castorini rappresenta il primo ambiente dove il bambino inizia a vivere la propria Progressione Personale Scout attraverso la quale, di branca in branca, si tender\u00e0 ad uno sviluppo equilibrato ed integrale della persona nella sua dimensione fisica, etica e civica.\nPer quanto riguarda i castorini possiamo delineare alcuni obiettivi minimi che il bambino dovr\u00e0 conseguire durante la sua permanenza in colonia:\nIn quest'ottica il lavoro svolto nella branca non deve essere considerato una semplice forma di animazione finalizzata ad intrattenere il bambino con giochi fine a s\u00e9 stessi, ma come un progetto educativo organico che si proponga un suo sviluppo completo ed equilibrato.\nIl \"Manuale del Capo Colonia\" di quest'associazione \u00e8 disponibile a chiunque (vedi nei Collegamenti esterni).\nPatto del Castorino.\n\"Desidero essere un buon Castorino e rispettare le Regole della Colonia\"\nMotto.\n\"Insieme\"\nSaluto.\n\"Buona Nuotata\"\nIl saluto dei castorini va fatto con la mano destra, mettendo il pollice sopra l'anulare e mignolo ad indicare l'unit\u00e0 della colonia e l'impegno del castorino pi\u00f9 grande ad aiutare il castorino pi\u00f9 piccolo, mentre indice e medio assumono la forma dei denti del castoro. Il saluto va accompagnato dalle parole: \"Buona nuotata !\"\nProgressione personale.\nLa progressione personale si basa esclusivamente sull'et\u00e0 anagrafica ed \u00e8 rappresentata dal colore della coda di castoro in panno secondo la seguente tabella:\nOrganizzazione della Colonia.\nLa branca castorini \u00e8 costituita da unit\u00e0 denominate \"Colonie\" integrate territorialmente nei gruppi. Una colonia non pu\u00f2 comprendere pi\u00f9 di 25 castorini. Ogni colonia assume un nome di fantasia legato alla vita o alle caratteristiche dei castori. Ogni colonia \u00e8 guidata da un capo colonia designato dalla comunit\u00e0 capi del gruppo di appartenenza; ad esso si affiancano con funzioni di aiuto capo, altre persone, capi o rover in servizio, oppure dei genitori, adeguatamente preparati allo scopo e che abbiano ottenuto parere favorevole alla presenza in colonia da parte della comunit\u00e0 capi su proposta del capo colonia.\nAll'interno della colonia i bambini sono raggruppati in gruppi di et\u00e0 eterogenea chiamati \"capanne\" e denominate con il nome di un frutto. Ogni capanna pu\u00f2 comprendere un massimo di 5 o 6 bambini ed \u00e8 raccomandata la presenza di un adulto ogni 5 bambini oltre al capo colonia.\nCastorini nella nuova ASCI.\nLa branca castorini \u00e8 presente nell'ASCI - Esploratori d'Italia (la \"Nuova ASCI\", quella fondata nel 1997, da non confondere con la vecchia ASCI, che ovviamente non aveva castorini). I castorini sono bambini e bambine dai 6 agli 8 anni che si riuniscono in una unit\u00e0 denominata \"Colonia\" e suddivisa in \"Dighe\" composte da massimo 4 bambini. \nI castorini vivono una prima forma di scautismo attraverso l'ambiente fantastico descritto nel libro de \"Le Avventure della Diga Nord\" di Bruno Cirillo. Il Motto della colonia dei castorini \u00e8: \"Imparo a fare\" e ci\u00f2 regola tutte le attivit\u00e0, prettamente di ordine manuale ed espressivo, che essi svolgono in osservanza alla loro Legge che vuole che \"Il castoro lavora con gioia\" e che questa gioia si manifesti perch\u00e9 \"Il castoro vuole bene a tutti\".\nDurante la vita in colonia il castorino gioca e cresce fino ad arrivare ad un grado di maturazione, in relazione alla et\u00e0, sul quale fondare una coscienza propria in base alla quale \u00e8 in grado di pronunciare un vero impegno attraverso la manifestazione di una propria Promessa. La Promessa dei castorini \u00e8 la seguente: \"Con l'aiuto di Dio prometto di osservare la legge ed il motto del castoro\".\nSimilmente a ci\u00f2 che avviene nella vita il castorino cresce in et\u00e0 ed esperienza, spunta il 1\u00ba Dente, e mano a mano che la crescita avanza le competenze saranno tali, con il 2\u00ba Dente, da raggiungere a seconda dei diversi gradi di maturazione, anche la capacit\u00e0 di aiutare gli altri, fino alla completa autonomia dai Vecchi Castori allorch\u00e9 con la venuta coda, che diventa il suo punto forte, arriva anche il momento di salire al branco.\nAnche l'ASCI-Esploratori e Guide d'Italia (fondata il 28 settembre 2008 da gruppi staccatisi dall'associazione di cui sopra) ha mantenuto la branca castorini ed il relativo metodo.\nAltre associazioni.\nHanno una branca castorini anche l'associazione \"Gei Puglia\" e l'associazione \"Vega Scouts\".\nL'ex Gruppo Pescara 1\u00b0 FSE aveva, unico caso fino a quel momento nella FSE italiana, una branca di questa fascia d'et\u00e0. Questa branca, pur seguendo un metodo simile a quello di altre branche di et\u00e0 simile, non usa il nome canadese di \"Castorini\", preferendogli quello di \"Scoiattoli\". Tale gruppo, dopo l'uscita dalla FSE \u00e8 oggi un'associazione autonoma (Associazione Gruppo Scout Pescara 1\u00b0 \"Spirito Santo\"), aderente alla CISC (Confederazione Italiana Scautismo Cristiano).\nAnche un'altra associazione aderente alla CISC, l'Associazione Gruppo Scout Pescara 2\u00b0 \"Sacro Cuore di Ges\u00f9\", ha oggi una Branca Scoiattoli."}
{"id": "650822", "revid": "9", "url": "https://it.wikipedia.org/wiki?curid=650822", "title": "San Gregorio I Papa", "text": ""}
{"id": "650823", "revid": "729019", "url": "https://it.wikipedia.org/wiki?curid=650823", "title": "Cosmos 1074", "text": "Cosmos 1074 fu una missione priva di equipaggio del programma Sojuz sovietico. Era solito per il regime sovietico indicare esclusivamente missioni concluse con successo con una denominazione ufficiale. Le missioni che comportarono insuccessi vennero di solito nascoste all'opinione pubblica, e le missioni di collaudo camuffate sotto l'unica denominazione di \"Cosmos\". Infatti tutti i velivoli spaziali sovietici, sia di carattere civile che militare, per i quali non si voleva dare delle informazioni pi\u00f9 precise, vennero numerati come velivoli di questa serie.\nQuesta missione si svolse quale secondo collaudo dell'affidabilit\u00e0 della nuova navicella spaziale \"Sojuz T\" (concretamente la Sojuz 7K-ST) che funger\u00e0 da navicella di trasporto dei vari equipaggi per la stazione spaziale Saljut 6 e 7 . Dato che la numerazione cronologica dei voli Cosmos aument\u00f2 in continuazione ed entro breve tempo (basti pensare che si aveva gi\u00e0 superato il numero 1000) risulta di difficile l'individuazione di una descrizione esatta di tutti i velivoli lanciati sotto questa denominazione. Inoltre molti dettagli, anche di missioni equipaggiate, vennero resi noti solo dopo la caduta del regime sovietico. Pertanto di questa missione si pu\u00f2 indicare con sicurezza esclusivamente che si tratt\u00f2 del cinquantunesimo volo nell'ambito del programma Sojuz sovietico, mentre l'indicazione del numero di volo non equipaggiato di questa capsula varia a seconda della considerazione o meno di singole missioni della capsula Sojuz, lanciate sotto la denominazione di Cosmos. Questo dipende in particolar modo se i vari voli di collaudo eseguiti per il programma di allunaggio sovietico vengono conteggiati o meno nell'ambito del programma Sojuz oppure se questi voli vengono considerati facenti parte di un apposito programma, mai denominato ufficialmente."}
{"id": "650827", "revid": "466539", "url": "https://it.wikipedia.org/wiki?curid=650827", "title": "HMS Barfleur", "text": "HMS \"Barfleur\" \u00e8 il nome dato a cinque navi della Royal Navy (la marina militare britannica). Il nome deriva dalla battaglia navale di Barfleur (29 maggio 1692) che risult\u00f2 decisiva (insieme alla battaglia di La Hougue) per le sorti della guerra dei nove anni a causa di una catastrofica sconfitta della Francia contro l'alleanza anglo-olandese."}
{"id": "650828", "revid": "287204", "url": "https://it.wikipedia.org/wiki?curid=650828", "title": "Richard Cobden", "text": "Biografia.\nProveniente da una famiglia di modeste origini contadine, Cobden fu dapprima commesso in un negozio di Londra e poi posto alla direzione, insieme a un fratello, di una manifattura di tele a Manchester. Perfezion\u00f2 la propria formazione con un viaggio in Egitto, Grecia e Turchia nel 1834, uno in America del nord nel 1835 e un terzo nei principali Paesi europei in Europa. Quei viaggi furono seguiti dalla pubblicazione di \"Inghilterra, Irlanda e America\" (\"England, Ireland and America, by a Manchester manufacturer\") , e nel 1836 di \"Russia\".\nNel 1838 fonda insieme a John Bright la \"Anti-Corn-Law League\", che combatter\u00e0 contro ogni forma di protezionismo e per un totale e completo libero mercato. In questa battaglia sar\u00e0 accompagnato dall'economista liberale francese Fr\u00e9d\u00e9ric Bastiat, che seguir\u00e0 tutto il percorso di incontri e battaglie pubblicando nel 1845 una specie di diario, \"Cobden et la ligue, ou l'agitation anglaise pour la libert\u00e9 des echanges\" testimoniando cos\u00ec la vittoria della lega di Cobden contro i dazi protezionistici sul grano ed altri prodotti che il governo inglese aveva instaurato, impoverendo cos\u00ec tutta l'economia inglese.\nFu eletto per due volte membro del Parlamento, nel 1841 nel collegio di Stockport e nel 1859 in quello di Rochdale.\nPensiero.\nNei suoi scritti Cobden critic\u00f2 aspramente l'aristocrazia, che riteneva per sua natura avida di guerra e soprattutto critic\u00f2 l'espansione inglese oltremare.\nLa critica che mosse nei confronti dell'imperialismo inglese, per\u00f2, si concentr\u00f2 soprattutto nel metodo. Cobden infatti non voleva rinunciare alla posizione predominante dell'Inghilterra, ma sosteneva un approccio pi\u00f9 economico che bellico. Auspicava che le classi industriose operassero per influenzare il mondo attraverso il mercato, promuovendo \"la salutare propensione alla pace\".\nCobden chiedeva al governo inglese (ma non solo) l'abbassamento delle tasse, in modo da favorire il commercio, che considerava l'unico mezzo per mantenere la pace. La riduzione delle tasse sarebbe stata bilanciata da una riduzione della spesa bellica.\n\u00c8 il fautore insieme ai commercianti inglesi e scozzesi di una petizione al parlamento, in cui si chiedeva di eliminare le limitazioni statali sul commercio; ci\u00f2 avvenne nel 1846 in seguito al cosiddetto \"Accordo Cobden\".\nCobden non fu comunque un pacifista, non escludeva infatti l'uso delle armi nel momento in cui la situazione lo avrebbe reso necessario, sosteneva per\u00f2 che il commercio ne avrebbe scongiurato l'eventualit\u00e0."}
{"id": "650831", "revid": "10652", "url": "https://it.wikipedia.org/wiki?curid=650831", "title": "Armillariella", "text": ""}
{"id": "650833", "revid": "547034", "url": "https://it.wikipedia.org/wiki?curid=650833", "title": "Vonone I", "text": "Biografia.\nFiglio maggiore del re dei Parti, Fraate IV, visse come ostaggio a Roma, dove venne inviato nel 20 a.C. come garanzia del trattato di pace stretto tra Ottaviano Augusto e suo padre. Oltre a Vonone, vennero inviati a Roma altri quattro figli, tra i quali il futuro sovrano partico, Tiridate III di Partia.\nAlla morte di Orode III nel 7 d.C., i Parti chiesero all'Imperatore Augusto il rilascio di uno dei figli di Fraate IV, in quanto erede della dinastia degli Arsacidi. L'imperatore romano invi\u00f2 di buon grado Vonone, cresciuto ed educato secondo i costumi di Roma, con la speranza di vedere eletto un sovrano partico filo-romano. Ma furono proprio i suoi modi giudicati troppo raffinati e la sua eccessiva confidenza con il mondo romano che presto suscitarono il disgusto ed il disprezzo della nobilt\u00e0 Partica.\nVonone venne deposto da un altro appartenente alla dinastia Arsacide, Artabane II, che lo costrinse all'esilio in Armenia nel 12 d.C. \nIn Armenia, dove era fallito il tentativo di sostituire alla vecchia dinastia Artasside una nuova dinastia pi\u00f9 fedele a Roma con Ariobarzane di Atropatene, Vonone si vide offerta la corona del regno d'Armenia.\nIl suo regno fu davvero breve, in quanto il nuovo re Partico Artabane II lo perseguit\u00f2 chiedendo insistentemente a Roma, che aveva il controllo del regno d'Armenia, di destituirlo. Alla fine Cesare Ottaviano, non volendo inasprire i rapporti con il regno partico, cedette alle pressioni di Artabane II, deponendo Vonone I e inviandolo in esilio in Siria ad Antiochia. In seguito Vonone si spost\u00f2 in Cilicia, dove mor\u00ec in un tentativo di fuga, nel 19 d.C., ucciso dalle sue stesse guardie.\nAl regno d'Armenia venne eletto un nuovo sovrano di origine straniera, imposto dall'inviato romano Germanico, che sal\u00ec al trono con il nome di Artaxias III."}
{"id": "650834", "revid": "712828", "url": "https://it.wikipedia.org/wiki?curid=650834", "title": "Vonone I di Partia", "text": ""}
{"id": "650837", "revid": "533647", "url": "https://it.wikipedia.org/wiki?curid=650837", "title": "Giulio Castelli", "text": ""}
{"id": "650840", "revid": "962319", "url": "https://it.wikipedia.org/wiki?curid=650840", "title": "Golf ai Giochi della III Olimpiade", "text": "Le competizioni di golf ai Giochi della III Olimpiade si svolsero dal 17 settembre al 24 settembre 1904 presso il Glen Echo Country Club, in Normandy, Saint Louis. Vi presero parte 77 atleti provenienti da 2 nazioni."}
{"id": "650852", "revid": "13261", "url": "https://it.wikipedia.org/wiki?curid=650852", "title": "Corte di Giustizia delle Comunit\u00e0 europee", "text": ""}
