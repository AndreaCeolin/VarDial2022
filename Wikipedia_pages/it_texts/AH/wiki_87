{"id": "754056", "revid": "120718285", "url": "https://it.wikipedia.org/wiki?curid=754056", "title": "Banca Toscana", "text": "Banca Toscana \u00e8 stata una banca italiana con sede a Firenze.\nStoria.\nIl 4 aprile 1904 fu costituita la societ\u00e0 cooperativa Piccolo Credito Toscano, la quale, circa 16 anni dopo, si muta nella societ\u00e0 anonima Credito Toscano. Nello stesso periodo acquista il palazzo storico Portinari Salviati, dove ha tuttora sede legale.\nA seguito della fusione con la Banca di Firenze, il 4 giugno 1930 nasce ufficialmente la Banca Toscana S.p.A., quotata presso la Borsa Italiana dal maggio 1986.\nNel 1977 la \"Banca Toscana\" era la diciannovesima banca italiana per raccolta.\nNel 1990 acquisisce la partecipazione di maggioranza nel Banco di Perugia, cui ha fatto seguito, nel 1991, la fusione mediante incorporazione. Il 20 novembre 2000 viene incorporata anche la Banca Popolare della Marsica.\nNel 2002 \u00e8 acquisita dalla Banca Monte dei Paschi di Siena, ma conserva la sua identit\u00e0. Al 30 novembre 2005, la Banca Toscana ha 428 filiali, principalmente nel centro-sud della penisola (\u00e8 presente anche in Liguria e Lombardia).\nDal 30 marzo 2009 perde il marchio ed ogni residuo di autonomia, confluendo completamente nella Banca Monte dei Paschi di Siena. Nell'aprile 2021 Monte dei Paschi di Siena decide di vendere il marchio Banca Toscana e parte dei suoi sportelli"}
{"id": "754057", "revid": "438678", "url": "https://it.wikipedia.org/wiki?curid=754057", "title": "Piccoli affari sporchi", "text": "Piccoli affari sporchi (\"Dirty Pretty Things\") \u00e8 un film del 2002 diretto da Stephen Frears.\nIl film tocca il delicato argomento del contrabbando di organi umani.\nTrama.\nA Londra il clandestino nigeriano Okwe lavora come tassista e come portiere di notte al Baltic Hotel e vive in affitto nella casa di Senay Gelik, una cameriera turca dello stesso albergo. Non ha molto tempo per dormire e, per tenersi sveglio, mastica foglie di q\u0101t.\nUn giorno trova un cuore umano nella tazza del bagno della stanza 510. Nel suo albergo avvengono operazioni strane ed approssimative; un rene sano a Londra viene pagato 10.000 sterline. Qualche immigrato comincia a pensare che un rene valga un buon passaporto inglese. Tanto \u00e8 \"come togliere un dente\". Le chiacchiere che lui sappia curare le persone cominciano a girare. Il suo direttore scopre che egli \u00e8, in realt\u00e0, un medico, un medico nigeriano latitante e ricercato perch\u00e9 accusato di uxoricidio (ma le cose non stanno esattamente cos\u00ec). La sua storia si svolge parallela con quella della sua amica turca Senay: entrambi vogliono fuggire da questa citt\u00e0 che li umilia e li degrada.\nEntrambi hanno bisogno di un passaporto nuovo; lei per raggiungere New York, lui per tornare nella sua Lagos. Senay, quindi, che gi\u00e0 aveva dovuto cedere la sua verginit\u00e0 contro i suoi principi religiosi, accetta di vendere il suo rene a Juan. Okwe anzich\u00e9 assalire Juan reo di aver gi\u00e0 approfittato sessualmente di Senay, chiede di poterla operare (lui che in Nigeria aveva gi\u00e0 asportato reni anche se in patologia), almeno per poterle garantire una riuscita dell'operazione senza complicazioni, ma preparata una perfetta e sterilissima sala operatoria in una stanza d'albergo, Owke e Senay con la complicit\u00e0 di Juliette, una prostituta, del portiere dell'albergo russo Ivan e dell'amico cinese Guo Yi, addetto all'obitorio, il rene lo asportano a Juan e, una volta incassate le 10.000 \u00a3 e spartito il bottino sono finalmente liberi di realizzare i loro sogni."}
{"id": "754059", "revid": "62004", "url": "https://it.wikipedia.org/wiki?curid=754059", "title": "Club Atl\u00e9tico Independiente de Avellaneda", "text": ""}
{"id": "754061", "revid": "6923", "url": "https://it.wikipedia.org/wiki?curid=754061", "title": "Isola di Cavallo", "text": "L'isola di Cavallo (in corso: \"Cavaddu\" o \"Cavallu\") \u00e8 un'isola nelle bocche di Bonifacio, fra la Sardegna e la Corsica, in acque francesi.\n\u00c8 situata a nord di Lavezzi, ed \u00e8 collegata ad essa da un tratto di mare con molte secche. \u00c8 un'isola privata, caratterizzata dalla presenza di molte abitazioni progettate dall'architetto francese Jacques Couelle.\nSi tratta tuttora di una m\u00e8ta esclusiva che vede spesso la presenza di numerose personalit\u00e0. Vi hanno una villa i Savoia.\nSi tratta della zona abitata pi\u00f9 a sud della Francia metropolitana e dipende amministrativamente dal comune corso di Bonifacio.\nSi pu\u00f2 approdare sull'isola solo se si possiede una casa o se si \u00e8 ospiti di qualcuno.\nCome la vicina isola di Lavezzi, fa parte della Riserva naturale delle Bocche di Bonifacio, che insieme al Parco nazionale dell'Arcipelago di La Maddalena andr\u00e0 a costituire il Parco internazionale delle Bocche di Bonifacio.\nAncora nel Seicento l'isola manteneva il suo nome completo di \"Coda di cavallo\", cio\u00e8 lo stesso dell\u2019altrettanto nota localit\u00e0 costiera nord-orientale della Sardegna, ed \u00e8 molto difficile che si tratti di un'omonimia casuale; evidentemente quei mari erano una volta pescosi di quel pesce che si chiama in greco \"\u1f32\u03c0\u03c0o\u03c5\u03c1\u03bf\u03c2\" (\u2018fatto a coda di cavallo\u2019), nella terminologia scientifica \"corifene ippuro\", e in volgare italiano appunto \"coda di cavallo\". Si tratta di un pesce che si distingue per i suoi colori sgargianti e che, essendo ben noto nel Mar Tirreno, vi assume una molteplicit\u00e0 di nomi (\u201c\u2026 Sulla costa di Genova \"dorade rondamino\"; \"lampugo\" in Ispagna; \"dolphin\" in Inghilterra; \"dorado\" in parecchie altre contrade dell'Europa.\u201d \nIl caso Savoia.\nIl 18 agosto 1978, alle tre del mattino, nel tratto di mare che separa l'Isola di Cavallo da Lavezzi, Vittorio Emanuele di Savoia si rende protagonista di una triste vicenda: il principe, sotto gli effetti dell'alcool, \u00e8 sullo yacht del miliardario Nicky Pende, reo a suo giudizio di avergli sottratto un canotto (uno dei due tender del suo panfilo).\nHa in mano una carabina Winchester M1 per la caccia agli elefanti con 31 pallottole nel caricatore. Per spaventare Pende, Vittorio Emanuele spara 2 colpi nella direzione del miliardario. Dietro, a poca distanza, nella cabina di una barca ancorata, sta dormendo Dirk Geerd Hamer, studente tedesco di 19 anni, figlio di Ryke Geerd Hamer (medico e teologo tedesco, fondatore della \"nuova medicina germanica\").\nUno dei colpi sparati raggiunge il giovane ad una coscia dopo aver trapassato la fiancata della barca ed il ragazzo muore dopo un'agonia di 111 giorni nel dicembre successivo.\nLa battaglia legale tra le due famiglie finisce nel 1991 quando la corte francese assolve Vittorio Emanuele dalle accuse di omicidio e di omissione di soccorso, ma lo condanna a sei mesi con la condizionale per porto abusivo d'arma da fuoco.\nLady Diana e Dody Al-Fayed.\nNell'estate del 1997, Lady Diana Principessa del Galles, ex moglie di Carlo, Principe del Galles, e Dodi Al-Fayed, il suo compagno, figlio del miliardario Arabo Mohamed Al-Fayed, fecero la loro ultima vacanza al largo delle coste dell'isola di Cavallo. A bordo dello yatch del padre di Dody, lo \"Jokinal\". Erano loro due con i figli di lei: William, duca di Cambridge ed Henry, duca di Sussex.\nFu la loro ultima vacanza, perch\u00e9 prima di tornare a Londra, decisero di fermarsi a Parigi. Partirono con un jet privato da Olbia e, atterrati a Parigi, si diressero verso l'H\u00f4tel Ritz, di propriet\u00e0 della famiglia Al-Fayed; uscendo dall'hotel, alle 00:20 del 31 Agosto del 1997, furono vittime di un tragico incidente nel tunnel del Pont de l'Alma, insieme all'autista Henri Paul e alla guardia del corpo della famiglia Al-Fayed, Trevor Rees-Jones. Mor\u00ec sul colpo Henri Paul, dieci minuti dopo l'incidente fu seguito da Dodi Al-Fayed. Lady Diana fu dichiarata morta all'Ospedale Salp\u00eatri\u00e8re, invece Trevor Rees-Jonson \u00e8 l'unico sopravvissuto, ma ancora adesso non ricorda nulla dell'incidente."}
{"id": "754062", "revid": "536103", "url": "https://it.wikipedia.org/wiki?curid=754062", "title": "Rottweil", "text": "Rottweil \u00e8 una citt\u00e0 di abitanti del Baden-W\u00fcrttemberg, nella Germania sudoccidentale.\nGeografia fisica.\n\u00c8 situata su uno sperone roccioso del fiume Neckar fra la Foresta Nera e il Giura svevo, a circa 90\u00a0km a sud di Stoccarda. Sorta nel 73 d.C., \u00e8 la pi\u00f9 antica citt\u00e0 della regione.\nStoria.\nFu fondata dai Romani nel 73 d.C. con il nome di \"Arae Flaviae\" come insediamento militare di un'unit\u00e0 ausiliaria. Venne in seguito elevata a \"municipium\", l'unico esistente nell'area compresa tra il Reno e il Limes (in particolare, il Limes germanico-retico) della provincia Germania Superior. Attorno al 260 la regione venne abbandonata e \"Arae Flaviae\" venne devastata dalle orde provenienti da Est: le popolazioni celtiche e romane preesistenti si mescolarono cos\u00ec ai Goti e ad altre popolazioni germaniche sopraggiunte. Nel 771 viene citata in un diploma carolingio come \"Rotuvila\". Nel medioevo l'antica citt\u00e0 romana venne abbandonata e un nuovo insediamento sorse, a poca distanza, su uno sperone roccioso sul Neckar. Nel 1268 fu elevata al rango di citt\u00e0 libera dell'Impero. Da 1463 al 1519 fece parte della Confederazione svizzera, in seguito sigl\u00f2 con gli Svizzeri un'alleanza esterna. Nel 19 novembre 1643 fu espugnata dalle truppe francesi. Nel 1803, tramite la \"Reichsdeputationshauptschluss\", Rottweil fu mediatizzata e annessa al Ducato di W\u00fcrttemberg.\nRottweiler.\nIl Rottweiler, cane appartenente al gruppo dei molossoidi, deriva il suo nome proprio da quello della citt\u00e0. Questo cane era utilizzato come custode delle carni dai macellai. La razza \u00e8 stata selezionata nell'800."}
{"id": "754063", "revid": "123596583", "url": "https://it.wikipedia.org/wiki?curid=754063", "title": "Locomotiva FS E.405", "text": "Le E.405 delle Ferrovie dello Stato sono locomotive elettriche universali costruite in 42 unit\u00e0 da Adtranz (oggi Bombardier Transportation Italy) tra la fine del 1998 ed il 2005. La loro particolarit\u00e0 sta nel fatto che esse non erano destinate al mercato italiano, bens\u00ec a quello polacco. L'ordinazione veniva, infatti, dalle PKP e l'intero processo di assemblaggio \u00e8 avvenuto nelle officine polacche di Breslavia.\nL'immatricolazione originale di \"EU 11\" \u00e8 stata mantenuta fino al loro arrivo in Italia nel maggio 2003, dopo la ricoloritura nei colori FS.\nTrattasi di locomotive elettriche monotensione (3 kV CC), diretta evoluzione delle cugine E.412 le quali sono destinate, per\u00f2, al traffico merci internazionale e dotate, quindi, di impianti policorrente. Dalle stesse, ereditano la modularit\u00e0 costruttiva (molti apparati sono intercambiabili) e le principali caratteristiche progettuali.\nCaratterizzate da elevato sforzo di trazione all'avviamento (250 kN) e, contemporaneamente, da un rapporto di trasmissione in grado di far raggiungere loro la velocit\u00e0 massima di 200 km/h, anche se in Italia omologate ai soli 160 km/h, sono locomotive assolutamente multifunzionali, in grado, cio\u00e8, di trainare sia treni merci pesanti, ma anche passeggeri veloci.\nInizialmente le E.405 circolavano esclusivamente sulla linea del Brennero, ovvero tra Verona Porta Nuova e Brennero al traino di soli treni merci. In seguito sono presenti su altre linee italiane. Tutte le E.405 sono assegnate alla divisione cargo.\nIncidenti.\nIl 13 dicembre 2006 la E.405.032 in servizio sul Brennero venne coinvolta in un violento scontro presso Avio, quando ha travolto, dopo aver superato per errore un segnale rosso, un treno merci di propriet\u00e0 di Rail Traction Company, trainato da motrici EU43, fermo ad un segnale anch'esso disposto a via impedita.\nLo scontro, a cui \u00e8 seguito il deragliamento della macchina, \u00e8 costato la vita ai due macchinisti di Trenitalia Walter Mazzi e Giancarlo Maschi, del treno investitore.\nUnit\u00e0 assegnate a Mercitalia Rail.\nDal 2017 tutte le E.405 (eccetto l'unit\u00e0 032 coinvolta in un incidente) sono state assegnate a Mercitalia Rail (ex Trenitalia Cargo), per un totale di 41 unit\u00e0."}
{"id": "754064", "revid": "1086846", "url": "https://it.wikipedia.org/wiki?curid=754064", "title": "Vicenza Calcio 1993-1994", "text": ""}
{"id": "754065", "revid": "1958640", "url": "https://it.wikipedia.org/wiki?curid=754065", "title": "Teofilatto Simocatta", "text": "Biografia.\nNato in Egitto, forse in Alessandria, studi\u00f2 legge in un luogo non meglio precisato. Entrato a corte, divenne prefetto e segretario dell'Imperatore Eraclio.\nOpere.\nOpere minori.\nScrisse, oltre alle \"Storie\", chiamate anche \"Storia Universale\" (\u00ab\u039f\u1f30\u03ba\u03c5\u03bc\u03b5\u03bd\u03b9\u03ba\u1f74 \u1f31\u03c3\u03c4\u03bf\u03c1\u03af\u03b1\u00bb), altre opere minori:\n\"Storie\".\nL'opera principale di Teofilatto Simocatta sono, appunto, le \"Storie\" in cui narra (in otto libri) i venti anni di regno dell'Imperatore Maurizio (582-602). \nL'opera si apre con un proemio che narra di un dialogo tra la Filosofia e la Storia, quest'ultima risorta dopo la fine della tirannide di Foca (l'assassino di Maurizio) e l'ascesa al potere di Eraclio. I primi libri narrano per lo pi\u00f9 della guerra romano-persiana del 572-591 a partire dall'ascesa al trono di Maurizio (quindi a partire dal 582). Nel III libro tuttavia, dopo aver narrato l'inizio della ribellione di Bahram Chobin, interrompe la narrazione per narrare gli inizi della guerra persiana, dal 572 fino all'ascesa dell'Imperatore Maurizio. \nI Libri IV e V narrano la sconfitta dell'usurpatore Bahram e la fine della guerra persiana. I libri VI e VII sono concentrati sulla guerra balcanica contro gli Avari e gli Slavi, mentre il libro VIII narra la tragica fine del regno di Maurizio, assassinato da una ribellione dell'esercito che elesse come imperatore Foca, descritto a tinte fosche da Simocatta. Dopo la tragica scena dell'uccisione di Maurizio, Teofilatto scrive che mentre leggeva al pubblico quella parte dell'opera, tutti si misero a piangere e allora lui decise di recitare un'orazione in cui deplorava il crimine orrendo che era stato commesso con l'uccisione di Maurizio. \nGli ultimi capitoli narrano sinteticamente che il sovrano di Persia Cosroe II us\u00f2 come pretesto l'assassinio di Maurizio per dichiarare guerra all'Impero e lodano Eraclio per il fatto che, dopo aver vendicato l'assassinio di Maurizio detronizzando Foca, nel 628 riusc\u00ec a vincere i Persiani imponendo loro una pace vantaggiosa all'Impero. Nei capitoli finali, infatti, si descrive la guerra intrapresa dell'imperatore Eraclio I contro i Persiani Sasanidi (602-628), anche se non ricorda gli Arabi che strapparono a Costantinopoli (a partire dal 634) la Siria, la Palestina e l'Egitto e, pi\u00f9 tardi, il Nordafrica.\nSimocatta usa come fonti archivi, relazioni di ambasciatori, testimonianze orali, fonti scritte; tra l'altro, descrive con precisione gli usi e costumi di Avari e Turchi, i vari popoli barbari che erano entrati in contatto con l'Impero. Del resto, il suo lavoro, che pure ha un minore spessore rispetto a quello di Procopio di Cesarea, \u00e8 un'importante fonte d'informazioni sul tardo VI secolo e, in particolare, su come i Bizantini videro e giudicarono Slavi e Persiani. Inoltre, oltre a questi \"excursus\" geografici, la narrazione degli eventi \u00e8 spesso interrotta anche da aneddoti e prodigi, in linea con l'interesse paradossografico e aneddotico mostrato dalle opere minori.\nLo stile, in linea con le tendenze retoriche dell'epoca, \u00e8 alto, pieno di metafore e circonlocuzioni, come rilevava gi\u00e0 Fozio: \nLa prima traduzione latina di Simocatta fu composta da Niccol\u00f2 Copernico: il libro, oggi estremamente raro, fu stampato a Cracovia nel 1509."}
{"id": "754066", "revid": "767487", "url": "https://it.wikipedia.org/wiki?curid=754066", "title": "Alfa Romeo Gran Sport Quattroruote", "text": "LAlfa Romeo Gran Sport Quattroruote \u00e8 una spider due posti costruita dall'Alfa Romeo in collaborazione con la carrozzeria Zagato tra il 1965 e il 1967, replica della pi\u00f9 gloriosa Alfa Romeo 6C 1750 GS Spider Zagato degli anni '30.\nIl contesto.\nLa moda di trasformare le automobili di serie in finte vetture d'epoca giunge all'apice a cavallo dell\"onda beat\" dei primi anni sessanta, i quali hanno visto l'intervento di molte carrozzerie come Vignale e SIATA che, su meccaniche FIAT, hanno prodotto realizzazioni come la Fiat 500 Gamine Vignale e la Fiat 850 SIATA Spring.\nLa vettura.\nCos\u00ec dietro sollecitazione di Gianni Mazzocchi, \"patron\" della rivista \"Quattroruote\", e con la partecipazione della carrozzeria Zagato, anche l'Alfa Romeo decide di produrre, in serie limitata, una riedizione della gloriosa Alfa Romeo 6C 1750 Gran Sport Spider Zagato che ha mietuto innumerevoli successi sportivi negli anni trenta, compresa la Mille Miglia.\nNon si tratta quindi di una replica fedele in ogni particolare all'illustre progenitrice bens\u00ec di un modello nuovo liberamente ispirato a quella macchina, con meccanica e carrozzeria simili nell'impostazione ma completamente diverse nei dettagli.\nLa meccanica deriva da quella della Giulia, con motore bialbero 4 cilindri in linea 1570 cm\u00b3, cambio a 5 marce con rapporti accorciati, sospensioni anteriori a ruote indipendenti e posteriori a ponte rigido; con molle elicoidali e ammortizzatori idraulici telescopici sulle quattro ruote. I freni sono a tamburo anzich\u00e9 a disco, per mantenere un aspetto coerente con lo stile anni '30, sottolineato dalle ruote a raggi.\nLa carrozzeria in alluminio, che si ispira al modello originale d'anteguerra, viene costruita dalla Zagato seguendo gli schemi stilistici della 6C 1750 GS Spider originale, anch'esso realizzato dalla Zagato tra il 1927 e il 1934 ma con notevoli differenze dovute alle diverse dimensioni dell'autotelaio; le ruote sono pi\u00f9 piccole, l'abitacolo \u00e8 pi\u00f9 grande ed avanzato e anche il disegno del parabrezza \u00e8 diverso, pi\u00f9 simile a quello montato sulle vetture realizzate da Touring. La vettura, con guida a sinistra anzich\u00e9 a destra come l'originale, raggiunge i 155 km/h di velocit\u00e0 massima ed \u00e8 prodotta negli allestimenti \"Normale\" o \"Extra\", con i parafanghi dipinti di nero.\nQuesto modello non ebbe il successo sperato a causa sia del tempismo con cui viene proposta al pubblico, sia del prezzo di listino di ben 2.360.000 lire che dell'affollamento della gamma delle scoperte Alfa Romeo, che in quel momento comprende la \"Duetto\" di Pininfarina (pi\u00f9 economica ma all'avanguardia come stile) e la Giulia Sprint GTC di Touring, e ne viene fermata la produzione nel dicembre 1967, pur rimanendo a listino fino al 1969, per smaltire gli ultimi degli 82 esemplari costruiti."}
{"id": "754067", "revid": "767487", "url": "https://it.wikipedia.org/wiki?curid=754067", "title": "American Splendor", "text": "American Splendor \u00e8 un film biografico del 2003 basato sulla vita del fumettista Harvey Pekar, autore della serie a fumetti \"American Splendor\".\nIl film \u00e8 una semitrasposizione del fumetto, ma tende a drammatizzare l'intera vita di Pekar. La regia e la sceneggiatura sono state affidate entrambe ai documentaristi Shari Springer Berman e Robert Pulcini.\nGli attori Paul Giamatti e Hope Davis hanno rispettivamente interpretato Pekar e sua moglie Joyce Brabner.\n\u00c8 stato presentato nella sezione Un Certain Regard al 56\u00ba Festival di Cannes.\nTrama.\nHarvey Pekar vive a Cleveland e fa l'archivista in un ospedale. Ha problemi alle corde vocali dovuti al troppo urlare e rischia di perdere la voce. La moglie lo lascia, stanca della vita assieme a lui. Harvey vive in solitudine e la sua unica compagnia sono le conversazioni sulla musica e la vita quotidiana con i suoi colleghi di lavoro. \u00c8 un appassionato collezionista di fumetti e dischi, in prevalenza jazz. Ad un mercatino dell'usato nel cortile di un privato conosce Robert Crumb, che di l\u00ec a poco diventer\u00e0 un famoso fumettista underground. Harvey e Robert iniziano a frequentarsi e diventano amici. Harvey capisce che non pu\u00f2 continuare a sprecare la sua vita. Anche lui vuole scrivere fumetti, e sar\u00e0 proprio Crumb ad illustrare le sue prime storie, che sono autobiografiche, sulla vita di tutti i giorni. \u00c8 grazie alla sua serie intitolata \"American Splendor\" che Harvey conosce la proprietaria di un negozio di fumetti del Delaware, Joyce Brabner, e se ne innamora."}
{"id": "754071", "revid": "767487", "url": "https://it.wikipedia.org/wiki?curid=754071", "title": "Passi (rapper)", "text": "Percorso musicale.\nL'inizio della carriera musicale di Passi \u00e8 caratterizzata dalla militanza, nella prima met\u00e0 degli anni novanta, nel gruppo Minist\u00e8re A.M.E.R. e dalle collaborazioni con i rapper Stomy Bugsy e Doc Gyneco. Debutta da solista nel 1997 con il brano \"Je zappe et je mate\", tratto dall'album \"Les tentations\", che fa conoscere al pubblico anche le sue qualit\u00e0 di paroliere.\nNel 1998 fonda una sua etichetta indipendente, la \"Issap Productions\". Alcuni anni dopo, nel 2000, d\u00e0 alle stampe due album con il collettivo franco-congolese Bisso Na Bisso, compreso un disco dal vivo registrato allo Z\u00e9nith di Parigi.\nLa sua canzone \"Il fait chaud\" \u00e8 stata utilizzata come sigla di coda nell'ultimo episodio della serie tv Sex and the City, senza che fosse comunque riportata nei titoli di coda dello stesso, rimanendo cos\u00ec sconosciuta ai pi\u00f9."}
{"id": "754072", "revid": "228333", "url": "https://it.wikipedia.org/wiki?curid=754072", "title": "Gisbert Haefs", "text": "In Italia sono stati pubblicati diversi suoi libri, tra cui il gialli storici \"Roma - La prima morte di Marco Aurelio\", scritto nel 2001 e pubblicato in italiano nel 2004, \"Il mercante di Cartagine\", scritto nel 1999 e pubblicato in italiano nel 2000, \"La spada di Cartagine\", scritto nel 2005 e pubblicato in italiano nel marzo 2008. "}
{"id": "754074", "revid": "672775", "url": "https://it.wikipedia.org/wiki?curid=754074", "title": "Insieme canonico", "text": "In meccanica statistica, l'insieme canonico \u00e8 un insieme statistico che rappresenta una misura di probabilit\u00e0 degli stati microscopici del sistema. Si tratta di un sistema chiuso in equilibrio termico con una grande sorgente di calore, detta anche bagno di calore o termostato. \nTalvolta lo si indica come insieme formula_1: il numero di particelle formula_2, il volume formula_3, e la temperatura formula_4 sono costanti del sistema.\nLa funzione di distribuzione per gli stati di un sistema \u00e8 data dalla distribuzione di Boltzmann. Una generalizzazione di questo \u00e8 l'insieme gran canonico, in cui i sistemi si dividono le particelle come pure l'energia; al contrario, nell'insieme microcanonico l'energia di ciascun sistema individuale \u00e8 fissata.\nIn alcune derivazioni, il bagno di calore si considera comprendente un gran numero di copie del sistema originale, vagamente accoppiate all'originale e tra di loro, cos\u00ec da dividere la stessa energia totale - questo rende il loro combinarsi descrivibile dalle statistiche di un insieme microcanonico.\nDerivazione.\nDefinendo come segue:\nSi suppone che il sistema formula_5 e la sorgente formula_6 siano in equilibrio termico. Lo scopo \u00e8 calcolare le probabilit\u00e0 formula_25 che S sia in un particolare stato di energia formula_14.\nSfruttando queste definizioni, l'energia totale del sistema formula_10 \u00e8 data da\nSi noti che formula_17 \u00e8 costante, dal momento che il sistema combinato formula_10 \u00e8 supposto essere isolato. Si supponga che formula_5 sia in un microstato indicizzato da formula_13. \nProbabilmente il passo chiave della derivazione \u00e8 che \"la probabilit\u00e0 che formula_5 sia all' formula_13-esimo stato, formula_35, \u00e8 proporzionale al numero corrispondente di microstati disponibili per la sorgente quando formula_5 \u00e8 allo stato formula_13-esimo\". Pertanto,\nper opportuna costante formula_39. Usando il logaritmo si ha:\nDal momento che formula_14 \u00e8 piccolo in confronto a formula_17, pu\u00f2 essere eseguito uno sviluppo in serie di Taylor; un'approssimazione corretta pu\u00f2 essere ottenuta prendendone i primi due termini:\nLa seguente quantit\u00e0 \u00e8 una costante che \u00e8 solitamente indicata come formula_44, conosciuta come beta termodinamica.\ndove formula_46 \u00e8 la costante di Boltzmann.\nInfine,\nRendendo esponenziale questa espressione d\u00e0:\nIl fattore davanti all'esponenziale pu\u00f2 essere trattato come una costante di normalizzazione\nDa questo si ricava la distribuzione canonica:\nNormalizzazione e funzione di partizione.\nLa condizione che le probabilit\u00e0 hanno somma formula_51, ci permette di determinare la costante di normalizzazione formula_52 come segue:\ndove formula_54 \u00e8 conosciuta come funzione di partizione dell'insieme canonico.\nPer sistemi dove gli effetti quantistici risultino irrilevanti, la stessa quantit\u00e0 si pu\u00f2 esprimere anche con un integrale di fase sulle variabili classiche di posizione formula_55 e momento formula_56 delle particelle in formula_5:\nConteggio degli stati.\nUna derivazione alternativa dell'ensemble canonico segue dal conteggio degli stati. Nell'ensemble canonico l'energia non \u00e8 fissata. Suddividiamo lo spazio delle fasi totale in celle formula_59 tutte uguali e consideriamo un ensemble di formula_60 sistemi identici, ognuno dei quali si trova in qualche microstato ad un istante fissato. Vogliamo sapere quale sia la probabilit\u00e0 che in ogni cella ci siano formula_61 sistemi. Intanto deve essere:\ndove la somma \u00e8 estesa a tutte le celle dello spazio delle fasi. Consideriamo la probabilit\u00e0 elementare formula_63 che un microstato formula_61 sia nell'ensemble. Ora nell'ensemble canonico \u00e8 fissata la temperatura T tramite il bagno termico o la riserva di calore, ma all'equilibrio ci si aspetta che il sistema raggiunga una energia media che chiamiamo formula_65. Essa \u00e8 per\u00f2 la media sull'ensemble di tutte le possibili energie assunte dall'ensemble:\no meglio:\nQuesta condizione e quella su formula_60 sono i vincoli a cui deve soddisfare il sistema. Cerchiamo tutti i modi in cui possiamo distribuire i sistemi formula_61 nelle celle formula_59, moltiplicata per la probabilit\u00e0 elementare formula_71 di avere il sistema i dentro la cella formula_59. Come per il microcanonico, il numero totale di distribuzioni formula_73 \u00e8:\nCerchiamo la distribuzione pi\u00f9 probabile formula_75 con il metodo dei moltiplicatori di Lagrange. Usiamo il logaritmo per massimizzare la formula_76 e usiamo la formula di Stirling per i fattoriali,\nPer trovare il massimo:\nIntroduciamo i moltiplicatori di Lagrange per i vincoli:\nallora dobbiamo massimizzare:\ninfine:\nTroviamo il significato dei due moltiplicatori di Lagrange. formula_82 \u00e8 un fattore di normalizzazione: la funzione di partizione canonica:\nOra dalla definizione di entropia statistica:\ndove:\nallora:\nIl primo termine tra parentesi rappresenta proprio la media dell'energia sull'ensemble formula_87, mentre il secondo termine non dipende dallo spazio delle fasi per cui:\nOra usiamo il fatto che formula_89 e poich\u00e9 formula_90 abbiamo:\ninfatti formula_54 \u00e8 funzione di formula_65 solo attraverso formula_44, allora:\nIn definitiva:\nImportante \u00e8 notare che dalla:\nConosciamo una funzione termodinamica tale che:\nQuindi come l'entropia \u00e8 il potenziale termodinamico per il microcanonico, calcolabile a partire da formula_100, cos\u00ec l'energia libera di Helmholtz \u00e8 il potenziale termodinamico per il canonico a partire dalla formula_54. \nSi noti che anche in questo caso bisogna eventualmente considerare il fattore di correzione di Gibbs formula_102 per particelle indistinguibili. \nNote sulla derivazione.\nCome citato sopra, la derivazione si incardina nel riconoscere che la probabilit\u00e0 che il sistema sia in un particolare stato \u00e8 proporzionale alle corrispondenti molteplicit\u00e0 della sorgente (lo stesso pu\u00f2 essere detto per l'insieme gran canonico). Nella derivazione data, il logaritmo \u00e8 calcolato, poi si sfrutta un'approssimazione lineare basata su argomenti fisici. Alternativamente, si pu\u00f2 applicare l'identit\u00e0 termodinamica per l'entropia differenziale:\nper ottenere lo stesso risultato. Si veda l'articolo sulle statistiche di Maxwell-Boltzmann dove questo metodo \u00e8 impiegato.\nL'insieme canonico \u00e8 anche denominato insieme di Gibbs, in onore di J.W. Gibbs, comunemente legato a Ludwig Boltzmann per essere uno dei due padri della meccanica statistica. Nella versione completa del suo libro \"Elementary Principles in Statistical Mechanics\", Gibbs vedeva l'insieme come una lista di possibili stati del sistema (in cui ogni stato compare una ed una sola volta nella lista) e dei pesi statistici associati. Gli stati non interagiscono tra loro, o con una sorgente fino a che Gibbs non vide che quando due insiemi completi a due temperature differenti sono posti vicini essi interagiscono debolmente (Gibbs, pp 160). Gibbs scrive che \"...la distribuzione in fase...\" (in lingua moderna la fase spazio densit\u00e0) \"...[\u00e8] chiamata canonica...[se] l'indice di probabilit\u00e0\" (il logaritmo del peso statistico della fase spazio densit\u00e0) \"...\u00e8 una funzione lineare dell'energia...\" (Gibbs, Ch. 4). Nella formulazione di Gibbs, questo requisito (la sua equazione 91) in notazione moderna\nserve a \"definire\" l'insieme canonico e ad \"essere\" il postulato fondamentale. Gibbs dimostr\u00f2 che un gran numero di sistemi microcanonici interagenti approssima bene l'insieme canonico, ma questa \u00e8 una parte della sua dimostrazione (Gibbs, pp 169-183) che il principio delle eguali probabilit\u00e0 a priori, appunto l'insieme microcanonico sono inferiori all'insieme canonico come assiomatizzazione della meccanica statistica, ad ogni punto ove i due trattamenti differiscono.\nLa formulazione originale di Gibbs \u00e8 ancora comune nei moderni trattamenti di meccanica statistica matematicamente rigorosi, ove l'insieme canonico \u00e8 definito come il calcolo delle probabilit\u00e0 formula_105, essendo formula_56 e formula_55 le coordinate canoniche.\nDeduzione della termodinamica.\nCome per l'insieme microcanonico possiamo ricavare tutte le propriet\u00e0 termodinamiche del sistema. Una volta nota la funzione di partizione canonica formula_54:\nquindi:\ndove formula_46 \u00e8 la costante di Boltzmann.\nAltre quantit\u00e0 termodinamiche di interesse sono:\nInfatti nell'insieme canonico, ogni quantit\u00e0 pu\u00f2 essere calcolata facendo la media sull'ensemble, cio\u00e8:\nper cui se vogliamo calcolare l'energia media:\ndove abbiamo indicato formula_119.\nFluttuazioni di energia.\nL'ensemble canonico \u00e8 matematicamente equivalente a quello microcanonico, in quanto contiene sistemi la maggior parte dei quali ha energia uguale. Sulla base del calcolo dell'energia media, calcoliamo:\nallora formula_121 \u00e8 uguale a:\nOra possiamo calcolare:\nquindi:\nsviluppando le derivate sulla base delle relazioni di Maxwell:\ncome si vede allora:\ne\ncio\u00e8 per formula_128 molto grande le fluttuazioni sono trascurabili, e questo equivale al fatto che quasi tutti i sistemi hanno energia formula_129, da cui segue che l'energia interna formula_65 \u00e8 la stessa dell'ensemble microcanonico.\nSistemi quantistici.\nApplicando la funzione di partizione canonica, si possono facilmente ottenere i risultati corrispondenti di un insieme canonico di sistemi quantistici. Un insieme quantistico \u00e8 in genere descritto da un operatore densit\u00e0. Supponiamo che l'Hamiltoniana formula_131 di interesse sia un operatore autoaggiunto con un solo spettro discreto. I livelli di energia formula_132 sono quindi gli autovalori della formula_131, corrispondenti all'autovettore formula_134. Dalle stesse considerazioni del caso classico ne deriva che la probabilit\u00e0 che un sistema dall'insieme sia nello stato formula_135 \u00e8 formula_136, per la costante formula_52. Pertanto l'insieme \u00e8 descritto dall'operatore densit\u00e0:\nUn operatore densit\u00e0 \u00e8 assunto avere traccia formula_51, quindi \nche significa:\nformula_142 \u00e8 la versione quanto-meccanica della funzione di partizione canonica. Reinserendo formula_52 nell'equazione per formula_144 d\u00e0\nDall'assunzione che gli autovalori energetici divergono, l'Hamiltoniana formula_131 \u00e8 un operatore chiuso, pertanto viene usato il calcolo funzionale di Borel per rendere esponenziale l'Hamiltoniana formula_131. Alternativamente si la si pu\u00f2 considerare come una serie di potenze esponenziali. \nSi noti che la quantit\u00e0\n\u00e8 l'analogo quanto-meccanico della funzione di partizione canonica, essendo il fattore di normalizzazione per lo stato misto di interesse.\nL'operatore di densit\u00e0 formula_144 ottenuto prima descrive pertanto gli stati (misti) di un insieme canonico di sistemi meccanici quantici. Come per ogni operatore densit\u00e0, se formula_150 \u00e8 fisicamente osservabile, allora il suo valore medio \u00e8:"}
{"id": "754075", "revid": "767487", "url": "https://it.wikipedia.org/wiki?curid=754075", "title": "A Mighty Wind - Amici per la musica", "text": "A Mighty Wind - Amici per la musica (\"A Mighty Wind\") \u00e8 un film di Christopher Guest del 2003."}
{"id": "754080", "revid": "104089981", "url": "https://it.wikipedia.org/wiki?curid=754080", "title": "Passi (Beckett)", "text": "Passi (\"Footfalls\") \u00e8 un dramma scritto da Samuel Beckett.\nBeckett inizi\u00f2 a lavorare su questa pi\u00e8ce il 2 marzo 1975, mentre dirigeva \"Aspettando Godot\" (\"En Attendant Godot\"), allo Schillertheater di Berlino.\nLa prima assoluta di \"Passi\" and\u00f2 in scena nel maggio del 1976 al Royal Court Theatre di Londra, durante il festival organizzato per i settant'anni di Beckett. Il ruolo della protagonista fu affidato all'attrice britannica Billie Whitelaw, per la quale l'autore aveva pensato il testo. Beckett ne fu il regista.\nLa prima italiana, diretta da Romolo Valli e interpretata da Luisa Rossi and\u00f2 in scena nel luglio 1977 al XX Festival di Spoleto.\nLa pi\u00e8ce, che dura solamente 15 minuti, fu concepita per essere un meccanismo basato su una sincronia di suoni, luci, movimento e parole, il tutto diviso in tre parti ideali, scandite dalla musicalit\u00e0 del dramma, musicalit\u00e0 messa in risalto, nel testo originale, da accorgimenti ritmici come allitterazioni e ripetizioni.\nTrama.\nOgni parte si apre con il suono di una campana.\nLa luce illumina gradualmente una striscia lungo la quale May, \"capelli grigi scarmigliati, logoro scialle grigio lungo fino ai piedi, strascicante\" si muove, nove passi avanti e nove passi indietro, continuamente. \"La camminata dovrebbe essere come un metronomo\", dichiar\u00f2 Beckett, \"la lunghezza dovrebbe misurare esattamente nove secondi\".\nMay cammina nella stanza parlando con la madre morente (o forse gi\u00e0 morta), voce fuori campo, \"che giunge dal fondo e dal buio\". Poich\u00e9 questa figura rimane costantemente fuori dalla scena, lo spettatore \u00e8 portato a pensare che forse si tratta solo di una proiezione della mente di May. Le voci delle due donne sono basse e lente. May chiede alla madre se ha bisogno che lei le faccia un'altra iniezione o che le cambi posizione. Ad entrambe le domande la madre risponde \"S\u00ec, ma \u00e8 troppo presto\". May parla di tutta un'altra serie di cure, dal raddrizzarle i cuscini al pregare con lei o per lei, come fosse una cantilena. Ancora la madre le risponder\u00e0 di s\u00ec, anche se \u00e8 troppo presto. May chiede a sua madre la sua et\u00e0, domanda alla quale questa risponde chiedendole a sua volta \"E io?\". \"Ottantanove, novanta\" le risponde la figlia di nuovo chiede alla madre la propria et\u00e0: \"Una quarantina\" \"Cos\u00ec pochi?\", si chiede May. La madre chiede perdono a May per averla avuta tardi e ripete, \"perdonami ancora\". Frase che sembrerebbe suggerire un difficile rapporto tra le due. Dopo aver parlato della loro et\u00e0 la madre porre alla figlia una domanda cruciale, domanda che verr\u00e0 ripetuta anche nella chiusura della pi\u00e8ce: \"Non la finirai mai... di rimuginare tutto quanto? Tutto quanto. Nella tua povera testa.\" Sebbene non venga mai esplicitamente chiarito a cosa il \"tutto quanto\" si riferisca, \u00e8 facile pensare che il \"rimuginare\" sia legato all'ossessivo camminare della figlia.\nInizia qui una nuova parte che vede la voce fuori campo della madre parlare con il pubblico. Nel suo monologo la madre parla di quella che potrebbe essere l'infanzia di May. Apprendiamo da questo discorso che qualcosa \u00e8 accaduto nell'infanzia di May, \"quando le altre bambine della sua et\u00e0 erano fuori a... giocare ai quattro cantoni lei era gi\u00e0 qui. A fare questo.\" Dopo l'inizio della sua ossessione, ci dice la madre, May aveva chiesto di far togliere il tappeto che ricopriva il pavimento \"adesso nudo\" della stanza. Quando la madre aveva chiesto il perch\u00e9 alla figlia questa aveva risposto: \"[...] il movimento solo non basta., devo sentir cadere i passi, per quanto leggeri siano\".\nLa madre parla anche della casa d'infanzia di May, la casa dove. (\"Pausa\"). La casa dove lei ha cominciato\". Riguardo a questa frase, Beckett dichiar\u00f2: \"stava per dire la casa dove \u00e8 nata. Ma \u00e8 sbagliato, lei non \u00e8 nata. Ha soltanto cominciato. \u00c8 cominciato. \u00c8 una cosa diversa. Lei non \u00e8 mai nata.\"\nIl debole suono di una campana introduce un nuovo stato. May racconta la storia di una \"lei\", probabilmente May stessa, che \"cominci\u00f2 a camminare\", \"quando fu come se non fosse mai stata, niente fosse mai stato\". Questa \"lei\" usava entrare nella chiesa vicina, chiesa solitamente chiusa a chiave a quell'ora per mettersi a camminare su e gi\u00f9. A volte, ci racconta May, si immobilizzava improvvisamente e poi ricominciava a camminare, fino a svanire allo stesso modo in cui era apparsa.\nMay inizia, poi, a raccontare la storia di una signora Winter (che in italiano significa \"inverno\") e di sua figlia Amy (anagramma di May). La signora Winter, durante la cena, sembra notare qualcosa di strano al Vespro e chiede alla figlia se si sia accorta di nulla. Amy, \"una ragazza molto strana, anche se ormai difficilmente la si poteva chiamare una ragazza...\" sostiene di non aver notato \"nulla di nessun genere, n\u00e9 strano, n\u00e9 in un altro modo\". E aggiunge \"Io non c'ero\". La signora Winter sembra allibita dalla risposta perch\u00e9 sostiene che la figlia era, invece, presente. Si chiede come sia possibile che Amy non ci fosse se l'ha distintamente sentita dire \"amen\".\nDopo una breve pausa, May comincia a camminare, ma si ferma, esitante, come non fosse sicura di doverlo fare, per poi riprendere a camminare e a raccontare. In questa parte finale del suo narrare, la signora Winter chiama Amy e questa volta \u00e8 May stessa a rispondere, \"Si, mamma\" come se Amy fosse diventata May e viceversa. E la signora Winter, a sua volta, pronuncia le stesse parole della madre di May: \"Non la finirai mai... di rimuginare tutto quanto? [...] Nella tua povera testa. Tutto quanto.\"\nIl buio avvolge la scena. Un rintocco di una campana in lontananza annuncia una luce fioca che illumina la striscia dove May ha camminato per tutto il tempo, ma: \"nessuna traccia di May\". La luce rimane per quindici secondi esatti per poi dissolversi, nel buio, come a ricordarci che May non c'\u00e8, in realt\u00e0, mai stata. O che di lei ve n'\u00e8 stata, forse, solamente una traccia."}
{"id": "754082", "revid": "1573940", "url": "https://it.wikipedia.org/wiki?curid=754082", "title": "Muntiacus reevesi", "text": "Il muntjak della Cina (Muntiacus reevesi ), noto anche come muntjak di Reeves, \u00e8 una specie di muntjak molto diffusa in Cina orientale (dal Gansu allo Yunnan) e a Taiwan. \u00c8 stato inoltre introdotto nei Paesi Bassi, nell'Inghilterra meridionale, nelle Midlands, nel Galles orientale e, nel 2008, in Irlanda. Si nutre di erba, germogli, radici succulente e noci, ma anche di alberelli. Deve il nome scientifico a John Reeves, il naturalista inglese nominato Assistente Ispettore del T\u00e8 per la Compagnia britannica delle Indie orientali nel 1812.\nTassonomia.\nAttualmente ne vengono riconosciute tre sottospecie:\nDescrizione.\nIl muntjak della Cina misura 50\u00a0cm di altezza al garrese, 95\u00a0cm di lunghezza e pesa 10\u201318\u00a0kg; si caratterizza per la presenza di strisce scure sulla faccia. I maschi sono muniti di brevi palchi, lunghi al massimo 10\u00a0cm e impiegati nei combattimenti per far perdere l'equilibrio ai rivali, s\u00ec da poterli colpire con i canini di 5\u00a0cm. La sottospecie taiwanese (\"M. r. micrurus\"), nota comunemente come muntjak di Formosa, presenta un mantello pi\u00f9 scuro delle altre due sottospecie.\nIn lingua inglese questa specie, cos\u00ec come tutti gli altri muntjak, \u00e8 chiamata \"Barking Deer\", \u00abcervo latrante\u00bb, per i suoi richiami simili al latrato di un cane.\nDistribuzione e habitat.\nIl muntjak della Cina \u00e8 molto diffuso in tutta la Cina centrale e meridionale, nonch\u00e9 a Taiwan. In Cina, si incontra dalle regioni costiere del sud fino al Jiangsu, all'Anhui, all'Henan, allo Shaanxi e al Gansu. Inoltre, \u00e8 presente anche nelle regioni orientali e centrali del Sichuan, nel Guizhou, nello Yunnan, nel Guangxi, nel Guangdong, nel Fujian, nello Zhejiang, nel Jiangxi, nell'Hunan e nell'Hubei. \u00c8 stato introdotto in Francia, dove non \u00e8 riuscito a stabilirsi, e in Inghilterra dove invece si \u00e8 naturalizzato, colonizzando perfino aree urbane come quella di Wembley a Londra. Predilige le foreste e le boscaglie delle regioni collinari.\nBiologia.\n\u00c8 un animale prevalentemente solitario, ma talvolta pu\u00f2 essere visto in coppia o in piccoli gruppi familiari. I territori, che misurano circa 100 ettari di estensione, si sovrappongono considerevolmente e non variano per ampiezza a seconda del sesso. Le femmine divengono sessualmente mature entro il primo anno di vita. Come per altri muntjak, sembra che non esista una vera e propria stagione degli amori. La gestazione dura 209-220 giorni. A Taiwan, quasi tutti i maschi sviluppano nuovi palchi in estate (soprattutto a giugno e luglio), sebbene esemplari muniti di palchi ricoperti di velluto vengano avvistati durante tutto l'anno. Il muntjak della Cina ha abitudini prevalentemente crepuscolari ed \u00e8 pi\u00f9 attivo durante le due ore dopo l'alba e prima del tramonto."}
{"id": "754084", "revid": "33689", "url": "https://it.wikipedia.org/wiki?curid=754084", "title": "Punto di saturazione delle fibre legnose", "text": ""}
{"id": "754089", "revid": "46931", "url": "https://it.wikipedia.org/wiki?curid=754089", "title": "Manicomio", "text": ""}
{"id": "754092", "revid": "767487", "url": "https://it.wikipedia.org/wiki?curid=754092", "title": "Beyond the Sea (film)", "text": "Beyond the Sea \u00e8 un film statunitense del 2004 co-prodotto, co-scritto, diretto e interpretato da Kevin Spacey. Del genere \"biopic\", ruota intorno alla figura del cantante Bobby Darin, noto negli anni cinquanta e anni sessanta.\nProduzione.\nFra i personaggi del film figura anche Sandra Dee, attrice-cantante che di Darin fu moglie dal 1960 al 1967. Il titolo riprende pari pari quello di una fra le pi\u00f9 note canzoni di Darin, appunto \"Beyond the Sea\"."}
{"id": "754093", "revid": "1374756", "url": "https://it.wikipedia.org/wiki?curid=754093", "title": "Luigi De Pascalis", "text": "Biografia.\nHa pubblicato numerosi racconti per lo pi\u00f9 di genere fantastico in riviste, quotidiani e antologie ed \u00e8 pubblicato in Francia, Germania e Stati Uniti. Per due volte ha vinto il Premio Italia per la letteratura fantastica; \u00e8 stato finalista al Premio Camaiore di letteratura gialla e ha vinto il Premio Acqui Storia nel 2016. \nNel 2006 inizia la serie di Caio Celso con il romanzo \"Il Signore delle Furie Danzanti\" (ripubblicato nel 2020, dopo profonde revisioni, con La Lepre edizioni), ambientato nel 366, anche se nel 2003 l'autore aveva gi\u00e0 pubblicato un romanzo, intitolato \"Rosso Velabro\", in cui appariva Caio Celso impegnato in una indagine che si svolge nel 363, dunque tre anni prima. \nCon \"La pazzia di Dio\", \u00e8 stato finalista alla XIV Edizione del premio di letteratura naturalistica Parco Majella, in sezione Narrativa Italiana Edita, e al Premio Acqui Storia. \"La morte si muove nel buio\" \u00e8 stato finalista al Premio Acqui Storia e al Premio Salgari. Il romanzo \"Notturno bizantino, la lunga fine di un impero\" \u00e8 stato candidato al \"Premio Strega\" ed \u00e8 il vincitore del Premio Acqui Storia 2016.\nCome illustratore ha realizzato \"Pinocchio\", graphic novel sul romanzo di Carlo Collodi vincitore a Firenze del premio dedicato a Carlo Lorenzini.\nOpere principali.\nRacconti.\nFra gli altri:"}
{"id": "754097", "revid": "5695", "url": "https://it.wikipedia.org/wiki?curid=754097", "title": "Che pasticcio Bridget Jones!", "text": ""}
{"id": "754098", "revid": "46931", "url": "https://it.wikipedia.org/wiki?curid=754098", "title": "Ospedali psichiatrici", "text": ""}
{"id": "754099", "revid": "125930617", "url": "https://it.wikipedia.org/wiki?curid=754099", "title": "Nani (calciatore)", "text": "Cresciuto nelle giovanili dello , squadra con cui ha esordito tra i professionisti, ha legato la sua carriera soprattutto al , club con il quale ha vinto una UEFA Champions League (2007-2008) e una Coppa del mondo per club FIFA (2008), oltre a undici trofei nazionali.\nCon la nazionale portoghese ha partecipato a un campionato del mondo (2014), a tre campionati d'Europa (2008, 2012 e 2016) \u2013 vincendo quello del 2016, primo titolo ottenuto dal Portogallo e a una Confederations Cup (2017).\nCaratteristiche tecniche.\nRicopre il ruolo di centrocampista esterno. Pu\u00f2 giocare su entrambe le fasce ed \u00e8 dotato di una buona tecnica individuale. Inoltre possiede un dribbling efficace e una velocit\u00e0 fulminante; \u00e8 capace di saltare l'uomo con grande facilit\u00e0 per andare sul fondo e piazzare il cross per i compagni in area.\nCarriera.\nClub.\nSporting Lisbona.\nMuove i primi passi nel , prima di trasferirsi nel 2003 nella formazione Under-19 dello , vincendo nella stagione 2004-2005 il campionato portoghese di categoria. Agli inizi della stagione 2005-2006, divenuto professionista, viene convocato in prima squadra. Nella prima stagione segna 5 gol in 36 presenze, mentre nella seconda 6 gol in 40 partite.\nManchester Utd.\nIl 31 maggio 2007 si trasferisce al per una cifra compresa fra quattordici a diciassette milioni di sterline, il 5% della quale \u00e8 stato pagato al . Passa gli esami medici il 6 giugno, legandosi ufficialmente al club inglese per cinque anni. Il suo debutto avviene il 5 agosto, entrando come sostituto in una partita di Community Shield contro il Chelsea. Questa partita sancisce anche la vittoria del trofeo, dopo la vittoria ai tiri di rigore per 3 a 0 del Manchester Utd. Nel suo primo anno con il club vince la Premier League e la UEFA Champions League. Nel dicembre 2008 arriva la conquista della Coppa del mondo per club FIFA. Il 27 maggio 2009 il Manchester Utd viene sconfitto 2-0 dal nella finale di UEFA Champions League a Roma e Nani non scende in campo.\nIl 26 marzo 2010 il Manchester Utd annuncia che Nani ha prolungato il contratto di altri quattro anni. Il 28 maggio 2011 i \"Red Devils\" vengono nuovamente sconfitti 3-1 in finale di UEFA Champions League, sempre dal Barcellona, e Nani scende in campo solo negli ultimi 20 minuti sostituendo F\u00e1bio. Il 18 settembre 2011, nella sfida contro il finita 3-1, Nani realizza la seconda rete liberandosi prima di due avversari, per poi piazzare la palla all'incrocio dei pali con un tiro dalla distanza. Inizia la stagione 2013-2014 con la vittoria per 2-0 in Community Shield, ai danni del retrocesso . Il 27 novembre 2013 gioca la sua prima partita stagionale in UEFA Champions League, nella quale realizza anche un gol nella gara -Manchester Utd 0-5. In totale in sette stagioni con i \"Red Devils\" ha ottenuto 230 presenze e segnato 40 gol, vincendo 4 Premier League, 2 Football League Cup, 5 Community Shield, una UEFA Champions League e una Coppa del mondo per club FIFA.\nRitorno allo Sporting Lisbona.\nIl 20 agosto 2014 viene ceduto in prestito allo , nell'operazione che porta Marcos Rojo al Manchester Utd, facendo cos\u00ec ritorno nella squadra che lo aveva lanciato nove anni prima. Il 23 agosto seguente esordisce per la seconda volta con la squadra portoghese, nella vittoria per 1-0 contro l', sbagliando un calcio di rigore sullo 0-0. Chiude l'annata giocando 36 partite tra campionato e coppe, segnando 12 gol e vincendo la Ta\u00e7a de Portugal in finale contro il , dove trasforma uno dei rigori nella serie conclusiva.\nFenerbah\u00e7e.\nIl 6 luglio 2015 viene ufficializzato il suo trasferimento ai turchi del per cinque milioni e mezzo di euro. Durante la breve esperienza turca, perde la finale di Coppa di Turchia contro il , rimediando un'espulsione a partita terminata per atteggiamento polemico contro l'arbitro. In totale ha ottenuto 47 presenze siglando 12 reti.\nValencia.\nIl 5 luglio 2016 si trasferisce a titolo definitivo al firmando un contratto triennale. Nella sua prima stagione in Spagna totalizza 25 presenze nella Primera Division con 5 gol, pi\u00f9 una in Copa del Rey\nLazio.\nIl 31 agosto 2017, nell'ultimo giorno della sessione estiva di calciomercato, la raggiunge un accordo con il Valencia per ingaggiarlo in prestito con diritto di riscatto. L'esordio arriva il 1\u00ba ottobre successivo in occasione della vittoria casalinga, per 6-1, contro il . Il 19 ottobre disputa la sua prima partita di Europa League con la maglia della Lazio in occasione della trasferta vinta, per 1-3, contro i francesi del . Dieci giorni pi\u00f9 tardi mette a segno la sua prima rete in Italia in occasione della trasferta vinta, per 1-5, contro il . Conclude la stagione con un bottino di 25 presenze e 3 reti messe a segno, in una esperienza complessivamente deludente.\nSporting Lisbona e Orlando City.\nIn estate torna di nuovo allo e tra campionato e coppe in sei mesi mette insieme 27 presenze e 8 gol.\nIl 18 febbraio 2019 firma un contratto con l\u2019, club militante in MLS.\nVenezia.\nRimasto svincolato dopo la fine dell'esperienza con l' nel 2021, il 14 gennaio 2022 firma un contratto con il , squadra militante in Serie A.\nDue giorni dopo, all'esordio in campionato contro l' da subentrato, fornisce dopo pochi secondi l'assist per il gol dell'1-1 finale.\nNazionale.\nNel 2005 viene convocato nella nazionale Under-21 per disputare l'Europeo di categoria in Portogallo. Gioca tutte e tre le partite della prima fase, senza mettere a segno alcun gol, ma i portoghesi vengono eliminati, avendo raccolto due sconfitte e una vittoria. Il 1\u00ba settembre 2006 esordisce in nazionale maggiore, in amichevole contro la Danimarca. Nel 2008 \u00e8 convocato per l'Europeo in Austria e Svizzera.\nConvocato dal commissario tecnico portoghese Queiroz per il Mondiale 2010, a pochissimi giorni dall'inizio della rassegna iridata viene depennato dalla lista dei 23 per un infortunio alla spalla, venendo sostituito da R\u00faben Amorim del .\nConvocato anche per il Mondiale 2014, il 22 giugno 2014 mette a segno il goal che apre il risultato nella partita Portogallo-Stati Uniti, conclusasi sul 2-2.\nConvocato per l'Europeo 2016 in Francia, il 14 giugno 2016 segna al 32\u00ba del primo tempo il primo gol all'Europeo del Portogallo, che vale il momentaneo vantaggio sull'Islanda (la partita si conclude 1-1). Questo \u00e8 anche il 600\u00ba gol segnato in una fase finale di un campionato europeo. Il 10 luglio si laurea campione d'Europa dopo la vittoria in finale sulla Francia padrona di casa per 1-0, ottenuta grazie al goal decisivo di \u00c9der durante i tempi supplementari. In totale nella manifestazione continentale segna tre gol, di cui uno al Galles in semifinale.\nNel 2017 viene convocato per la Confederations Cup in Russia, che vede il Portogallo ottenere il terzo posto.\nStatistiche.\nPresenze e reti nei club.\n\"Statistiche aggiornate al 6 febbraio 2022.\""}
{"id": "754100", "revid": "46931", "url": "https://it.wikipedia.org/wiki?curid=754100", "title": "Manicomi", "text": ""}
{"id": "754101", "revid": "767487", "url": "https://it.wikipedia.org/wiki?curid=754101", "title": "Alfie (film 2004)", "text": "Alfie \u00e8 un film del 2004 diretto da Charles Shyer. Il film \u00e8 un remake dell'omonima pellicola del 1966. Jude Law interpreta il ruolo che fu nel 1966 di Michael Caine: un simpatico donnaiolo il cui narcisismo finir\u00e0 per ritorcersi contro lui stesso.\nTrama.\nAlfie \u00e8 un giovane autista inglese, che vive e lavora a New York, ed \u00e8 circondato da donne bellissime con cui si diverte a flirtare senza alcun coinvolgimento emotivo, approfittando del proprio ascendente nei loro confronti e senza alcun rimorso nei confronti di Julie, una giovane madre single con cui intrattiene una relazione \"pi\u00f9 o meno\" fissa.\nQuando per\u00f2 intreccia una breve relazione con Lonette, ex-fidanzata del suo migliore amico Marlon, anch'egli autista di limousine, \u00e8 costretto a riflettere sul suo stile di vita e sulle conseguenze delle sue azioni, dato che anche Julie, venuta a conoscenza delle continue infedelt\u00e0 di Alfie, ha deciso di chiudere la relazione.\nColonna sonora.\nLa colonna sonora del film \u00e8 stata composta dal frontman dei Rolling Stone Mick Jagger, dall'ex Eurythmic Dave Stewart e da John Powell, e comprende tredici brani, alcuni dei quali cover di brani facenti parte della colonna sonora del film del 1966.\nPer il brano \"Old Habits Die Hard\" Mick Jagger e David A. Stewart hanno vinto il Critics' Choice Movie Award, il Golden Globe, il Sierra Award ed il World Soundtrack Award.\nAccoglienza.\nIncassi.\n\"Alfie\" si \u00e8 rivelato un flop ai box office, guadagnando in tutto il mondo un totale di 35.15 milioni di dollari, contro i 60 milioni che era costato. Il film ha debuttato il 5 novembre 2004 negli Stati Uniti ed ha guadagnato 2,206,738 dollari al primo giorno. Quel weekend, il film \u00e8 stato il quinto pi\u00f9 visto della settimana con un incasso di 6,218,335 dollari, dietro \"Gli incredibili\", \"Ray\", \"The Grudge\" e \"Saw - L'enigmista\". Alla fine il film guadagner\u00e0 un totale di 13,399,812 dollari negli Stati Uniti e 21,750,734 dollari in tutto il mondo, per un totale complessivo di 35,150,546 dollari/.\nCritica.\nIl film ha ricevuto critiche varie. Su una base di 147 recensioni raccolte dal sito internet Rotten Tomatoes, il 50% di essi hanno dato ad \"Alfie\" un giudizio positivo, con una valutazione media di circa 5.6/10. La rivista \"Rolling Stone\" ha dato al film due stelle.\nTodd McCarthy di \"Variety\" ha descritto il film come \"a breezy, sexy romp with a conscience that reflects in obvious but interesting ways on societal changes over the intervening 38 years.\" (in italiano: \"un gioco sexy e fresco con una coscienza che riflette in modo ovvio ma interessante i cambiamenti sociali intervenuti in trentotto anni\")\nRoger Ebert parlando del film, ha lodato l'interpretazione di Jude Law commentando \"on its own terms, it's funny at times and finally sad and sweet.\" (in italiano \"A modo suo, \u00e8 divertente a volte ed alla fine malinconico e dolce\")\nManohla Dargis del \"New York Times\" ha dichiarato: \"Unlike the 1966 British film on which it is based, with its abrasive star-making turn from Michael Caine, the new 'Alfie' doesn't chase social significance - it just wants us to have a good time.\" (in italiano \"A differenza del film britannico del 1966 su cui \u00e8 basato, con la carica corrosiva di Michael Caine, il nuovo 'Alfie' non insegue alcuna scalata sociale - semplicemente vuole farci divertire un po'\")"}
{"id": "754105", "revid": "1494169", "url": "https://it.wikipedia.org/wiki?curid=754105", "title": "Torbole", "text": ""}
{"id": "754106", "revid": "767487", "url": "https://it.wikipedia.org/wiki?curid=754106", "title": "Quel pazzo venerd\u00ec", "text": "Quel pazzo venerd\u00ec (\"Freaky Friday\") \u00e8 un film di Mark Waters del 2003, con protagoniste Lindsay Lohan e Jamie Lee Curtis.\nIl film \u00e8 basato sul romanzo per ragazzi \"A ciascuno il suo corpo\" di Mary Rodgers. \u00c8 il terzo adattamento tratto dal romanzo, il primo fu nel 1976 con Jodie Foster e Barbara Harris, uscito con il titolo \"Tutto accadde un venerd\u00ec\", inoltre fu realizzato anche un adattamento televisivo nel 1995.\nTrama.\nAnna Coleman \u00e8 un'adolescente alle prese con i problemi della sua et\u00e0: \u00e8 in rotta col suo fratellino Harry, a scuola subisce le ingiustizie di un professore scorretto e di una sua ex-amica invidiosa; \u00e8 inoltre innamorata dell'affascinante Jake, e suona in una band rock. Sua madre Tess, una psicologa rimasta vedova, sta invece per risposarsi col suo fidanzato Ryan: tra le due non scorre buon sangue, in quanto Anna non accetta il nuovo matrimonio e Tess tende a minimizzare i problemi della figlia.\nIl giorno prima del matrimonio Tess ha organizzato una cena in famiglia, ma Anna desidererebbe recarsi alle audizioni per un concerto rock insieme alla sua band; Tess glielo proibisce credendo che sia un modo per manifestare la sua contrariet\u00e0 al matrimonio. Le due litigano aspramente durante una cena al ristorante cinese di Pei-Pei: la madre di quest'ultima, sentendole bisticciare, porge loro un biscotto della fortuna contenente un potente incantesimo. Il giorno dopo, al risveglio, le due scoprono di essere finite ciascuna nel corpo dell'altra.\nPassato lo shock iniziale, Anna e Tess decidono di trascorrere la mattinata nei panni dell'altra, per poi trovarsi al ristorante all'ora di pranzo e spezzare l'incantesimo. Tess, impersonando Anna, si reca a scuola e scopre che i problemi di sua figlia sono veri e difficili da superare; Anna, dopo essersi comprata dei vestiti nuovi e tagliata i capelli alla moda, si reca al lavoro di sua madre, dove si rende conto che la vita da adulti \u00e8 fatta di responsabilit\u00e0 e non \u00e8 possibile fare ci\u00f2 che si desidera. Al ristorante, la madre di Pei-Pei spiega loro di non poter spezzare l'incantesimo, e che solo dimostrando amore reciproco e incondizionato le due potranno tornare a essere se stesse.\nLe due continuano quindi a vivere nei panni l'una dell'altra. Anna, recandosi a parlare con la maestra di Harry, scopre che suo fratello le vuole in realt\u00e0 molto bene, e decide di essere pi\u00f9 carina nei suoi confronti; Tess invece conosce Jake, e si rende conto che, contrariamente a quanto pensasse, \u00e8 un bravo ragazzo e ci tiene molto a sua figlia. Pi\u00f9 tardi Ryan organizza una sorpresa per Tess, e fa in modo che sia ospite di un talk show dove parler\u00e0 del suo ultimo libro; Anna, nei panni di sua madre, si comporta in maniera imbarazzante, cosa che inaspettatamente le fa ottenere un grande successo. Pi\u00f9 tardi Anna incontrer\u00e0 Jake in un bar e i due si scopriranno anime gemelle, cosa che porter\u00e0 il ragazzo a credere di essere innamorato di Tess. Ryan, vedendo la sua fidanzata amoreggiare col ragazzo, pensa che lei non voglia pi\u00f9 sposarlo.\nArriva la cena pre-matrimonio senza che le due siano riuscite a spezzare l'incantesimo: le compagne di band di Anna cercano di rapirla per portarla di nascosto all'audizione, ma vengono fermate. A quel punto Ryan permette a quella che lui crede essere Anna di andare all'audizione, e al tempo stesso dice a \"Tess\" di starle vicino, dicendole che nella fretta di farlo accettare ai suoi figli, la donna ha dimenticato i loro bisogni. Durante l'audizione, la vera Anna suona la chitarra nel backstage, mentre Tess si esibisce sul palco al suo posto. Tess comprende quindi che sua figlia ha talento e coraggio a esibirsi, e promette di non impedirle mai pi\u00f9 di suonare; intanto Jake, assistendo all'esibizione, si accorge di essere in realt\u00e0 innamorato di Anna.\nDi ritorno alla cena, Tess dice ad Anna di voler rimandare il matrimonio perch\u00e9 sua figlia non debba sposare Ryan nel suo corpo; tuttavia Anna, avendo compreso quanto Ryan ci tenga a Tess e a lei stessa, benedice la loro unione con un brindisi. Questo atto d'amore incondizionato spezza l'incantesimo e le due tornano nei rispettivi corpi.\nAl matrimonio di Tess e Ryan, Anna e Jake si baciano per la prima volta; Pei-Pei riesce a impedire che sua madre consegni a Harry e al nonno di Anna un altro biscotto magico dopo averli visti litigare. Anna si esibisce poi con la sua band in onore di Tess e del suo nuovo marito."}
{"id": "754108", "revid": "725642", "url": "https://it.wikipedia.org/wiki?curid=754108", "title": "Oderisi da Gubbio", "text": "Biografia.\nNacque a Gubbio, ma \u00e8 attestata la sua residenza anche a Bologna tra il 1268 e il 1271. Vastissima fu la sua fama e la sua produzione. La prima \u00e8 attestata dalla citazione dantesca, che lo fa il massimo esponente della miniatura romanica, in contrapposizione alle novit\u00e0 gotiche introdotte da Franco Bolognese.\nNel 1295 egli era a Roma, dove mor\u00ec nel 1299.\nOpere.\nLa sua attivit\u00e0 di miniaturista invece \u00e8 stata ricostruita solo per ipotesi dai critici, mancando qualsiasi codice firmato da Oderisi. \nSono stati attribuiti a Oderisi:"}
{"id": "754109", "revid": "154639", "url": "https://it.wikipedia.org/wiki?curid=754109", "title": "Ex eodem ore calidum et frigidum efflare", "text": "Ex eodem ore calidum et frigidum efflare (\"soffia il caldo e il freddo dalla medesima bocca\") \u00e8 una locuzione latina che si riferisce a una persona di cui non ci si pu\u00f2 fidare.\nEssa trae spunto dalla favola di Esopo \"L'uomo e il satiro\" nella quale un satiro decise di non fidarsi di un uomo che usava il fiato sia per scaldarsi le mani che per raffreddare la minestra. La massima allude a coloro che conoscono l'arte di star d'accordo con tutti, pronti ad avere due facce."}
{"id": "754113", "revid": "767487", "url": "https://it.wikipedia.org/wiki?curid=754113", "title": "Sotto il sole della Toscana", "text": "Sotto il sole della Toscana (\"Under the Tuscan Sun\") \u00e8 un film del 2003 di Audrey Wells, interpretato da Diane Lane. La pellicola \u00e8 basata sul romanzo omonimo della scrittrice Frances Mayes.\nTrama.\nFrances \u00e8 una scrittrice di San Francisco, in crisi e depressa dopo una recente separazione; Patti, sua amica, le regala dieci giorni di vacanza in Toscana sperando di sollevarle l'animo. In Italia, Frances decide di cambiare vita e compra una villa abbandonata, Villa Bramasole, a Cortona.\nProduzione.\nIl film \u00e8 stato girato principalmente in Toscana, a Cortona, sfruttando luoghi del centro storico per gli esterni nonch\u00e9 una villa nei pressi delle mura cittadine, e a Montepulciano e dintorni. Successivamente le riprese sono proseguite in Italia nel centro storico di Roma e a Positano."}
{"id": "754116", "revid": "1630536", "url": "https://it.wikipedia.org/wiki?curid=754116", "title": "Toni Collette", "text": "Biografia.\nHa iniziato a studiare recitazione presso la \"National Institute of Dramatic Art\" che ha poi abbandonato quando fu scelta per il film \"Spotwoods\" nel 1991 con Anthony Hopkins, che rappresenta il suo debutto al cinema e per il quale ottiene una nomination all'\"Australian Film Industry\" come miglior attrice non protagonista. Nel 1994 recita nella commedia \"Le nozze di Muriel\" di P. J. Hogan, ottenendo un grande successo, successo che le permette di lavorare negli Stati Uniti. Recita in film come \"Emma\" al fianco di Gwyneth Paltrow, \"Velvet Goldmine\", fino a \"The Sixth Sense - Il sesto senso\" che vale una candidatura al premio Oscar come miglior attrice non protagonista. Nel 2004 recita in \"Connie &amp; Carla\", accanto all'attrice e sceneggiatrice Nia Vardalos, dove entrambe interpretano delle drag queen in un locale di Los Angeles. Successivamente lavora in \"The Hours\" di Stephen Daldry, \"About a Boy - Un ragazzo\" con Hugh Grant, \"In Her Shoes - Se fossi lei\" con Cameron Diaz, \"Little Miss Sunshine\" fino a \"Una voce nella notte\" con Robin Williams.\nNel 2006 pubblica il suo primo album come cantante, \"Beautiful Awkward Pictures\", pubblicato con l'etichetta Hoola Hoop Records con il nome Toni Collette &amp; The Finish, gruppo di cui fa parte anche il marito batterista Dave Galafassi. Dal 2009 al 2011 \u00e8 protagonista delle serie televisiva \"United States of Tara\", dove interpreta una moglie e madre di famiglia affetta da personalit\u00e0 multiple. Per questo ruolo, nel 2009, si \u00e8 aggiudicata l'Emmy Award come miglior attrice, un Golden Globe e una nomination agli Screen Actor Guild Award. Nel 2018 partecipa al film horror \"Hereditary - Le radici del male,\" ricevendo per la sua interpretazione il plauso della critica.\nVita privata.\nSposata dal 2003 con il batterista Dave Galafassi, ha due figli, Sage Florence (2008) e Arlo Robert (2011). \u00c8 una convinta sostenitrice dei diritti degli animali e della PETA. Ha richiesto al primo ministro australiano John Howard di impegnarsi per porre fine alla pratica del mulesing, anche se successivamente ha rivisto la sua posizione.\nDoppiatrici italiane.\nNelle versioni in italiano dei suoi film, Toni Collette \u00e8 stata doppiata da:\nDa doppiatrice \u00e8 sostituita da:"}
{"id": "754118", "revid": "767487", "url": "https://it.wikipedia.org/wiki?curid=754118", "title": "Calendar Girls", "text": "Calendar Girls \u00e8 un film del 2003 diretto da Nigel Cole.\n\u00c8 basato sulla vera storia di un gruppo di donne di mezza et\u00e0 dello Yorkshire che produsse un calendario sexy con loro fotografie di nudo per raccogliere fondi a sostegno della ricerca contro la leucemia. Il gruppo ha raccolto oltre un milione di sterline.\nTrama.\nAnnie Clarke e Chris Harper sono due amiche di mezz'et\u00e0 che vivono nel villaggio di Knapely, dove trascorrono molto tempo al Women's Institute locale. Quando al marito di Annie, John, viene diagnosticata la leucemia terminale, Chris, che li visita regolarmente in ospedale. si lamenta del divano scomodo nella sala d'attesa. Dopo aver notato un calendario \"femminile\" in un negozio locale, le viene l'idea di raccogliere fondi per acquistare un nuovo divano. Propone quindi di realizzare un calendario con le amiche del Women's Institute che posano discretamente nude mentre sono impegnate in attivit\u00e0 tradizionali come cucinare e lavorare a maglia. La sua proposta inizialmente viene accolta con scetticismo, ma alla fine convince altre dieci donne a partecipare al progetto con lei e Annie.\nArruolano Lawrence, un lavoratore ospedaliero e fotografo dilettante, per realizzare il progetto. Nonostante l'iniziale avversione del capo del ramo locale del Women's Institute Chris e Annie perorano la loro causa al congresso nazionale del movimento, che accetta la vendita del calendario.\nLa stampa iniziale si esaurisce rapidamente e guadagna l'attenzione dei media nazionali. Le donne appaiono al The Tonight Show con Jay Leno a Los Angeles. La pubblicit\u00e0 che circonda il calendario alla fine mette a dura prova le loro vite personali e, durante un servizio fotografico, la tensione ribolle, Chris e Annie si scontrano con rabbia. Annie accusa Chris di ignorare suo marito e suo figlio e le richieste dell'azienda di famiglia a favore della ritrovata celebrit\u00e0; Chris crede che Annie si diverta nel suo status simile a Madre Teresa di provvedere ai malati e alle persone in lutto che l'hanno bombardata di lettere di fan.\nAlla fine tutto si risolve e le donne riprendono le loro normali vite pre-calendario.\nProduzione.\nLe foto sono state scattate da Terry Logan, un ex fotografo professionista sposato con una delle modelle. \u00c8 stato rilasciato il 12 aprile 1999 ed \u00e8 diventato un successo travolgente, il tutto esaurito nella prima settimana. Sono state stampate altre 10.000 copie, tutte vendute entro tre settimane. Nove mesi dopo il suo lancio, il calendario aveva venduto 88.000 copie. \u00c8 stato poi adattato per una versione americana che copre giugno 2000 - dicembre 2001. Dal 2000, le Calendar Girls hanno prodotto calendari per il 2004, 2005, 2007 e un calendario per il 2008 con le loro ricette dello Yorkshire preferite sul retro di ogni mese. Dieci anni dopo, hanno lanciato un calendario 2010 con una nuova serie di immagini a colori e l'obiettivo di raccogliere 2 milioni di sterline per la ricerca sulla leucemia e il linfoma. Inoltre, nel corso degli anni, hanno rilasciato una gamma di prodotti in aiuto alla carit\u00e0.\nLa sceneggiatrice Juliette Towhidi si \u00e8 imbattuta per la prima volta nella storia quando le \u00e8 stato mostrato un articolo sul Guardian e ha riportato l'idea alla produttrice Suzanne Mackie. Le due avevano discusso per un po' di idee per un film al femminile, e questo le \u00e8 sembrato il progetto perfetto. Hanno viaggiato insieme nello Yorkshire per incontrare le donne e sono stati in grado di assicurarsi i diritti sulla storia della vita di fronte alla forte concorrenza di Hollywood. Towhidi ha poi lavorato a diverse bozze della sceneggiatura, conoscendo le donne e sviluppando la sceneggiatura nel corso di diverso tempo. In questo periodo il titolo del film \u00e8 passato da \"Calendar Girls\" a \"Jam and Jerusalem\" e viceversa. Un primo regista \u00e8 stato scelto ma quando ha abbandonato, \u00e8 stato scelto Nigel Cole, noto per il suo debutto cinematografico \"L'erba di Grace\", seguito rapidamente dallo sceneggiatore Tim Firth , che ha assunto le funzioni di scrittura da Towhidi e ha lavorato alla riscrittura della sceneggiatura fino alla produzione.\nLe riprese si sono svolte nell'estate del 2002. Gran parte del film \u00e8 stato girato dentro e intorno al villaggio di Kettlewell nel North Yorkshire, a circa dieci miglia di distanza dal reale paese di cui erano originarie le Calendar Girls. Ulteriori localit\u00e0 includono Buckden , Burnsall , Conistone , Ilkley , Settle , Linton , Malham , Skipton , Westminster e Ealing a Londra e la spiaggia di Santa Monica. Gli interni sono stati girati negli Shepperton Studios nel Surrey.\nAccoglienza.\nIl film ha ricevuto sostanzialmente critiche positive dalla stampa. Il sito web aggregatore di recensioni Rotten Tomatoes ha riportato che il 74% dei critici ha dato al film una valutazione positiva, basata su 126 recensioni, con un punteggio medio di 6,5/10. Su Metacritic , che utilizza un sistema di valutazione normalizzato, il film detiene un punteggio di 60/100, basato su 30 recensioni, che indica \"recensioni generalmente favorevoli\"."}
{"id": "754120", "revid": "123090961", "url": "https://it.wikipedia.org/wiki?curid=754120", "title": "Magister Puerorum", "text": "L'espressione latina Magister Puerorum significa letteralmente Maestro dei fanciulli e indica un maestro, o insegnante, o precettore che si occupa della educazione dei bambini. Varie istituzioni si sono servite e si servono tuttora di questa figura, specialmente nelle scuole elementari, liceali e musicali.\nNella storia.\nSi chiama \"magister puerorum\" quello studioso o letterato che veniva assunto da una famiglia nobile per fare da precettore ai propri figli, curandone l'istruzione in forma privata.\nNella Cappella Musicale Pontificia \"Sistina\".\nUn esempio di \"magister puerorum\" ancora attivo e importante si ha oggi nella Cappella Musicale Pontificia Sistina, il coro privato del Papa che canta esclusivamente nelle celebrazioni liturgiche del Sommo Pontefice, al cui interno \u00e8 presente una sezione di voci bianche formata dai \"pueri cantores\" (i fanciulli cantori).\nL'istruzione musicale dei \"pueri cantores\" \u00e8 affidata ad un \"magister puerorum\", un maestro che si dedica esclusivamente a loro ed \u00e8 distinto dal Maestro-Direttore del coro. L'attuale \"magister puerorum\" \u00e8 il Maestro Michele Marinelli.\nAnche altre Cappelle musicali mantengono una formazione di fanciulli, tra cui le pi\u00f9 celebri sono la Cappella Marciana di Venezia e la Cappella Musicale del Duomo di Milano."}
{"id": "754125", "revid": "287204", "url": "https://it.wikipedia.org/wiki?curid=754125", "title": "Vladimir Vasicek", "text": ""}
{"id": "754126", "revid": "62004", "url": "https://it.wikipedia.org/wiki?curid=754126", "title": "Ricardo Alexandre Martins Soares Pereira", "text": ""}
{"id": "754127", "revid": "767487", "url": "https://it.wikipedia.org/wiki?curid=754127", "title": "Mona Lisa Smile", "text": "Mona Lisa Smile \u00e8 un film del 2003 diretto da Mike Newell.\nTrama.\nStati Uniti, 1953, tempi di guerra fredda, maccartismo e integrazione razziale. La trentenne nubile Katherine Ann Watson giunge dalla soleggiata California al Wellesley College, prestigioso collegio femminile del Massachusetts, come docente di storia dell'arte. Dopo un primo approccio con le regole della scuola e con le sue allieve, Katherine si rende conto che lo scopo del collegio \u00e8 quello di preparare le studentesse alla vita matrimoniale con un buon partito e diventare cos\u00ec mogli perfette e madri devote alla famiglia: in totale contrasto con i suoi principi.\nLa professoressa decide quindi di offrire alle ragazze nuovi punti di vista con l'aiuto dell'arte, inimicandosi cos\u00ec il corpo docente e, almeno inizialmente, le sue stesse studentesse. L'unica pronta a muovere la sua crociata contro la \"sovversiva\" insegnante \u00e8 Betty Warren, che oltre a organizzare il suo imminente matrimonio, scrive articoli diffamatori sul giornale della scuola.\nIl film segue anche le storie di altre tre studentesse: Joan Brandwyn, la prima della classe che sogna di andare a studiare legge a Yale ma \u00e8 anche in attesa di sposarsi col fidanzato Tommy; Giselle Levy, che intreccia storie sessuali con uomini pi\u00f9 grandi di lei, tra cui il professore di letteratura Bill Dunbar; Connie Baker, impacciata e insicura del proprio aspetto, convinta di non piacere a nessuno.\nCast.\nLa cantautrice Tori Amos appare in un breve cameo, come cantante di un complesso jazz, al matrimonio di Betty.\nAccoglienza.\nDistribuita sia negli Stati Uniti che in Italia il 19 dicembre 2003, all'uscita nelle sale cinematografiche statunitensi la pellicola si classific\u00f2 seconda dopo \"Il Signore degli Anelli - Il ritorno del re\". A fronte di un budget di circa 65 milioni di dollari, ha totalizzato un incasso globale di 141,337,989 dollari."}
{"id": "754129", "revid": "599013", "url": "https://it.wikipedia.org/wiki?curid=754129", "title": "Ricardo Pereira", "text": "Carriera.\nClub.\nProdotto delle giovanili del Boavista, squadra di Oporto, esordisce coi bianconeri nel 1996 e diviene subito titolare. Col Boavista gioca sette stagioni, di cui due con poche presenze (dal 1998 al 2000). Nella stagione 2000-2001 vince il primo campionato nella storia del Boavista, mentre nella stagione 2002-2003 segna anche un gol.\nNell'estate 2003 viene acquistato dallo Sporting Lisbona. Nel 2005 ha raggiunto coi biancoverdi la finale di Coppa UEFA a Lisbona contro il CSKA Mosca, persa per 3-1.\nNell'estate 2007 \u00e8 stato acquistato dal Betis Siviglia, club spagnolo nel quale gioca da titolare; la squadra nella stagione 2008-2009 retrocede in seconda divisione.\nIl 13 gennaio 2011 rescinde il contratto col Betis, accasandosi al Leicester City.\nAl termine della stagione 2010-2011, Ricardo rescinde il contratto con il club inglese, accasandosi fino al termine della stagione 2011-2012 alla societ\u00e0 portoghese Vit\u00f3ria Set\u00fabal.\nNel giugno del 2012, dopo un'ottima stagione con il Vit\u00f3ria Set\u00fabal, Ricardo termina il contratto con il club bianco-verde, per poi venire acquistato dalla societ\u00e0 portoghese Olhanense firmando un contratto annuale che lo lega ai rossoneri fino al termine della stagione 2012-2013. Il 23 dicembre 2014 annuncia il proprio ritiro all'et\u00e0 di 38 anni.\nNazionale.\nEsordiente in Nazionale nel 2001, viene convocato per il facendo per\u00f2 la riserva di V\u00edtor Ba\u00eda: dopo il ritiro di quest'ultimo, \u00e8 titolare al di cui risulta uno dei protagonisti contribuendo con parate decisive al raggiungimento della finale. Ai quarti di finale contro l', gara vinta ai tiri di rigore, respinge a mani nude (dopo essersi tolto i guanti) il tiro di Darius Vassell e realizza il rigore che d\u00e0 la vittoria alla sua squadra. Nell'atto finale subisce da Angelos Charisteas il gol che consacra la campione continentale.\nTitolare anche al , la sua porta viene battuta una sola volta in cinque incontri. Nei quarti di finale, i rossoverdi ritrovano l'Inghilterra e la partita si decide nuovamente dagli undici metri: stavolta Ricardo neutralizza i tentativi di Lampard, Gerrard e Carragher (solo Owen Hargreaves realizza il proprio tiro), divenendo il primo portiere capace di neutralizzare tre tiri di rigore in una partita di un Mondiale. In semifinale deve tuttavia arrendersi ad un altro rigore, trasformato dal francese Zidane: nella finale di consolazione subisce una tripletta da Bastian Schweinsteiger e la conquista il bronzo. Per il Portogallo \u00e8 comunque un ottimo risultato: in precedenza, solo nel , i lusitani erano saliti sul podio.\nPresente anche al , disputa quattro incontri su quattro, con il Portogallo eliminato dalla stessa Germania (2-3)."}
{"id": "754132", "revid": "2149408", "url": "https://it.wikipedia.org/wiki?curid=754132", "title": "Corinto (disambigua)", "text": ""}
{"id": "754133", "revid": "599013", "url": "https://it.wikipedia.org/wiki?curid=754133", "title": "Marco Caneira", "text": "Carriera.\nClub.\nDopo aver fatto le giovanili nello Sporting Lisbona, si trasferisce al di Aveiro, quindi all'Alverca, e nel 2000 alla , in Italia.\nNell'estate 2001 viene acquistato dall', che, senza neanche fargli giocare una partita, lo gira in prestito ai portoghesi del . Nel 2002 va in prestito ai francesi del Bordeaux, che nell'estate 2003, vista la buona stagione disputata in Ligue 1, se lo accaparrano con un contratto di 4 anni.\nNel 2004 viene acquistato in prestito, questa volta in Spagna, dal Valencia (che lo ha notato nei due match di Coppa UEFA proprio contro il Bordeaux). L'anno successivo il Valencia lo compra a titolo definitivo. Nel gennaio 2006, non avendo trovato in quegli ultimi mesi molto spazio tra gli spagnoli, Marco va in prestito alla squadra in cui ha giocato all'inizio della carriera, lo Sporting Lisbona, dove milita fino al 2007, quando torna al Valencia.\nNazionale.\nCon la nazionale portoghese Under-16 ha vinto l'Europeo 1995, e con quella Under-18 l'Europeo 1997. A partire dal 1998 viene convocato pi\u00f9 volte nella nazionale portoghese Under-21, fino alla convocazione nel marzo 2002 nella nazionale maggiore, per giocare un'amichevole. Pur contando pochissime presenze, viene incluso nella lista dei 23 portoghesi per i Mondiali 2002 in Corea e Giappone, ma non scende mai in campo. Non viene convocato per gli Europei 2004 da disputare in casa; al contrario viene chiamato per i Mondiali 2006 in Germania. Il CT Scolari lo schiera in campo soltanto nell'ininfluente match (in quanto Portogallo gi\u00e0 qualificato) contro il Messico (vinto 2-1 dai lusitani).\nStatistiche.\nPresenze e reti nei club.\n\"Statistiche aggiornate al 17 settembre 2015.\""}
{"id": "754134", "revid": "767487", "url": "https://it.wikipedia.org/wiki?curid=754134", "title": "Kri\u017e", "text": "Kri\u017e \u00e8 un comune della Croazia, situato nei pressi di Zagabria. Nel 2001 aveva una popolazione di 7406 abitanti.\nStoria.\nIl nome della citt\u00e0 compare per la prima volta in un documento del 1334, dove viene attestata come parrocchia della diocesi di Zagabria, ma alcuni scavi archeologici vicino a Oke\u0161inac indicano che la regione era abitata in tempi pi\u00f9 antichi. Nel 1714 un incendio ha danneggiato la chiesa del paese, l'altare \u00e8 stato sostituito (nel 1720) con quello che oggi viene considerato uno dei pi\u00f9 bei esempi di scultura in legno di tutta la Croazia, nel 1894 intorno alla chiesa \u00e8 stato creato un parco. Sin dal XVII secolo \u00e8 stata fondata una scuola ecclesiastica, affiancata nel 1790 da una scuola pubblica, che dal 1884 comprende una biblioteca.\nPosizione ed economia.\nA sud del paese si estende la foresta di \u017dutica all'interno della quale sono stati impiantati degli stabilimenti per l'estrazione del petrolio. A est invece si estende una foresta chiamata Veliki Jantak. Il comune si estende per un'area di ben 118\u00a0km\u00b2 ed \u00e8 diviso in 16 frazioni. Molto importanti per l'economia della zona sono le aziende DIN Novoselec e Elektra Kri\u017e. Dopo l'indipendenza della Croazia, il paese ha visto crescere la sua importanza come centro di commerci."}
{"id": "754136", "revid": "1632387", "url": "https://it.wikipedia.org/wiki?curid=754136", "title": "Legacy of Kings", "text": "Legacy of Kings \u00e8 il secondo album degli HammerFall pubblicato dalla Nuclear Blast nel 1998.\nRispetto al precedente album \"Glory to the Brave\", quest'album vede l'ingresso di Magnus Rosen al basso, Stefan Elmgren alla chitarra e Patrik Rafling alla batteria."}
{"id": "754137", "revid": "1305887", "url": "https://it.wikipedia.org/wiki?curid=754137", "title": "Cloak e Dagger", "text": "Cloak e Dagger, i cui veri nomi sono rispettivamente Tyrone \"Ty\" Johnson e Tandy Bowen, sono una coppia di supereroi creati da Bill Mantlo (testi) ed Ed Hannigan (disegni), pubblicati dalla Marvel Comics. Apparsi per la prima volta sulle pagine di \"Spectacular Spider-Man (vol. 1)\" n. 64 (marzo 1982), sono stati al centro di un lungo quanto intricato dibattito sull'origine dei loro superpoteri conclusasi con l'esclusione dalla specie mutante e dalla condizione di mutati, poich\u00e9 nel loro corredo genetico non \u00e8 presente il \"gene-X\".\nBiografia dei personaggi.\nOrigini.\nTyrone Johnson e Tandy Bowen si conobbero per le strade di New York City: lui diciassettenne di Boston affetto da balbuzie e scappato di casa quando non riusc\u00ec ad impedire che un poliziotto sparasse a un suo amico; lei sedicenne proveniente da una delle scuole pi\u00f9 esclusive dell'Ohio fuggita dal tetto domestico perch\u00e9 la madre, famosa modella sempre impegnata con la carriera e il mondo dello spettacolo, non le prestava il giusto interesse. Le loro strade s'incrociarono quando Ty consider\u00f2 l'idea di rubarle la borsetta, solo per poi provare un bruciante senso di vergogna non appena la ragazza si offr\u00ec di prestargli qualche soldo poco prima che un ladro le portasse via l'accessorio. Recuperata la borsa, Tandy decise di offrirgli un pasto come ricompensa durante il quale svilupparono una simpatia reciproca che li port\u00f2 a diventare subito amici. Quando alla ragazza venne offerto alloggio presso un ostello gestito da loschi individui, Ty le consigli\u00f2 di rifiutare, fatto, questo, che li port\u00f2 entrambi a cadere nelle grinfie del chimico Simon Marshall, al soldo di Silvermane e dei Maggia, creatore di un nuovo tipo di eroina sintetica. Gi\u00e0 testata su altri ragazzi fuggiti di casa, Tandy e Ty sopravvissero all'esposizione che attiv\u00f2 il loro genoma mutante conferendo loro numerosi poteri. Assunti i nomi-in-codice di \"Cloak\" e \"Dagger\" sconfissero Marshall, distrussero il suo laboratorio e dichiararono guerra agli spacciatori di droga.\nVigilanti.\nAssunta la carica di vigilanti, rintracciarono ed uccisero Simon Marshall ed i suoi spacciatori, responsabili di averli fatti diventare ci\u00f2 che erano. Durante una delle loro missioni, incontrarono per la prima volta l'Uomo Ragno che tent\u00f2 di fermarli dall'eliminare Silvermane, colpevole di aver distrutto le loro vite e quelle di altri vagabondi. Ingaggiato uno scontro, i due sconfissero il tessiragnatele e poi ridussero in fin di vita il malvagio. Quando le loro attivit\u00e0 divennero troppo pericolose per il commercio di droga, alcuni spacciatori rapirono Wolfsbane e Sunspot dei Nuovi Mutanti, per iniettargli la stessa droga che aveva sviluppato i poteri di Ty e Tandy. Soccorsi i due malcapitati con l'aiuto dell'Uomo Ragno, il duo rifiut\u00f2 la proposta di Xavier di entrare a far parte dei suoi X-Men. Fu in questo periodo che divennero consapevoli delle loro origini quali mutanti. Bench\u00e9 responsabili principalmente della criminalit\u00e0 di strada, nel corso degli anni fronteggiarono diversi e fra i pi\u00f9 potenti villains dell'Universo Marvel come Dottor Destino e Mefisto, oltre che divenire alleati ed amici dei pi\u00f9 importanti supergruppi come i Vendicatori, gli X-Men, i Nuovi Mutanti ed X-Factor.\nAnche se preferiscono lavorare in coppia, numerose sono anche le loro apparizioni singole: nel caso di Cloak, importante \u00e8 stata la parte recitata nello scontro con Thanos il quale lo uccise per poi essere riportato in vita dalle forze cosmiche che osservavano lo scontro; Dagger fu, invece, prescelta come una delle sette spose del dio serpente atlantideo, assieme a Jean Grey, Susan Storm, Andromeda, She-Hulk, Tempesta e Scarlet.\nMaximum Carnage.\nRinchiuso nell'ospedale psichiatrico di Ravencroft dopo essere stato sconfitto da Venom e dall'Uomo Ragno, Carnage incontr\u00f2 la mutante Shriek con la quale nacque subito una forte intesa. Insieme fuggirono, ma non prima di aver liberato Spider-Doppelganger, Carrion e Demogoblin. Da qui prese il via la saga \"Maximum Carnage\" nella quale l'omonimo villain, che comanda il gruppo di supercriminali fatti precedentemente evadere, viene contrastato dall'Uomo Ragno aiutato da Cloak e Dagger, Gatta Nera, Capitan America, Morbius, Venom e Firestar. Alla fine, dopo la morte di Doppelganger per mano di Carnage, quella di Demogoblin per mano dell'Uomo Ragno e quella di Carrion per mano di Venom, Shriek torn\u00f2 a Ravencroft insieme a Carnage che per\u00f2 fugg\u00ec poco dopo.\nTempo dopo, Dagger entr\u00f2 a far parte dell'ora defunto team Marvel Knights: assieme ad altri eroi fra i quali Shang-Chi, Luke Cage, Moon Knight e Daredevil, si occup\u00f2 della repressione del crimine organizzato fra le strade delle principali metropoli americane. In questo periodo svilupp\u00f2 una forte amicizia con Vedova Nera, che invit\u00f2 lei ed un depotenziato Cloak a vivere nel suo appartamento. Pi\u00f9 tardi fu spiegato, che la stessa Dagger aveva assorbito i poteri di Cloak al fine di controllare la \"fame\" di luce dell'uomo, ormai diventata incontrollabile.\nRunaways.\nCloak e Dagger fecero ritorno nella continuity Marvel all'interno della serie \"Runaways\". Contattati dalla polizia di Los Angeles, furono ingaggiati per catturare i giovani ragazzi fuggiti di casa. Durante il loro primo incontro, che subito si trasform\u00f2 in uno scontro, Dagger mise fuori gioco Nico Minoru mentre Cloak assorb\u00ec Chase Stein, Karolina Dean e Alex Wilder all'interno della dimensione oscura. Solamente Gertrude Yorkes, che sfugg\u00ec alle lame di Tandy grazie all'aiuto del dinosauro Old Lace, sul quale essendo un animale i poteri della ragazza non avevano effetto, e Molly Hayes, che tent\u00f2 di strappar via il mantello di Cloak per indebolirne i poteri, riuscirono a contrastare l'assalto del duo. In questa situazione di stallo, le due Runaways spiegarono che dietro la corrotta polizia di L.A. si muovevano gli intrighi della malvagia organizzazione \"Orgoglio\" composta dai genitori degli stessi ragazzi. Recuperati quelli dispersi nella dimensione oscura, Cloak e Dagger partirono alla volta di New York City assicurando ai ragazzi che avrebbero mandato i Vendicatori a risolvere la situazione. Tuttavia, il traditore Alex avvert\u00ec Orgoglio che invi\u00f2 alcuni agenti telepatici con lo scopo di cancellare la memoria dei due facendo in modo che non ricordassero gli ultimi avvenimenti.\nDopo gli eventi di \"House of M\" e la decimazione, Cloak e Dagger furono tra i pochi mutanti che mantennero i poteri.\nTempo dopo, un falso Cloak fu visto assumere l\"'ormone mutante della crescita\", particolare tipo di droga con la quale replicare o aumentare abilit\u00e0 speciali. L'uomo segu\u00ec ed attacc\u00f2 Dagger, infine soccorsa e ricoverata in ospedale. Creduto colpevole, il vero Cloak si scontr\u00f2 con i Vendicatori e durante il combattimento riguadagn\u00f2 i ricordi riguardanti i Runaways che aiut\u00f2 per scacciare le accuse di violenza che gli furono mosse contro. Appellandosi al legame che lo accomunava ai ragazzi e che consisteva nel fatto di essere tutti scappati da casa, spieg\u00f2 il motivo per cui lui e Tandy non erano venuti prima in loro soccorso. Accettando le spiegazioni, i Runaways gli diedero una mano a riabilitare il suo nome, a catturare l'impostore e a chiarirsi con Dagger.\nCivil War.\nDurante \"Civil War\", Cloak e Dagger decisero di non schierarsi con Iron Man, opponendosi all'Atto di Registrazione dei Superumani al fianco di Capitan America. Dopo aver teleportato i Vendicatori Segreti in un edificio all'interno del quale dovevano trovarsi alcuni eroi in difficolt\u00e0 con lo \"S.H.I.E.L.D.\", a Cloak furono iniettate dosi massicce di tranquillante da Iron Man e da coloro che si erano uniti a lui nella lotta contro i disertori, per impedirgli di far fuggire la sua fazione dopo che la trappola fosse entrata in azione. Dagger invece, sub\u00ec alcune ferite dopo l'intervento del clone di Thor nella battaglia che port\u00f2 alla morte di Bill Foster. Fu pi\u00f9 tardi rivelato che il duo venne catturato durante una missione nel Queens ed imprigionato all'interno della prigione situata nella Zona Negativa. Nel corso dell'ultimo scontro, per riequilibrare le forze in campo Cloak e Dagger, assieme a numerosi altri eroi disertori, vennero liberati da Hulkling. In questo frangente fu essenziale il potere di teletrasporto di Cloak, che riusc\u00ec a portar fuori dalla Zona Negativa tutti gli eroi prima che i portali di accesso alla prigione si chiudessero.\nIl duo non appare in \"Secret Invasion\", anche se all'inizio del crossover si vede Luke Cage intrattenere una conversazione telefonica con Cloak. Dopo aver teleportato i Nuovi Vendicatori sul tetto della Stark Tower, Luke si offre di portarlo con s\u00e9 per aiutarli nella ricerca dell'astronave Skrull precipitata nella Terra Selvaggia ma Cloak rifiuta.\nUtopia.\nImpegnati in Colombia nella distruzione di una piantagione di stupefacenti Cloak e Dagger vengono avvicinati da Norman Osborn che offre loro di servire il governo entrando a far parte della sua squadra di X-Men. Offrendo loro le illimitate risorse della sua agenzia nella lotta contro i trafficanti e gli spacciatori di droga in cambio di assoluta fedelt\u00e0 e obbedienza, dichiara che pur non essendo mutanti la loro storia di persecuzioni permetter\u00e0 all'opinione pubblica di inserirli in quella categoria. Bench\u00e9 Cloak dimostri apertamente il suo scetticismo, Dagger a malincuore accetta i termini di Osborn pi\u00f9 per le promesse di aiuto fattele che per puro spirito di solidariet\u00e0 nei confronti dei mutanti. Giunti a San Francisco partecipano alla prima missione sul campo con l'obiettivo di sedare la rivolta di alcuni mutanti guidata da Satiro. Tornati alla base, cominciano a nutrire dubbi sull'operato di Osborn e di \"H.A.M.M.E.R.\" fino a quando l'irruzione di X-Force per liberare i prigionieri porta al tradimento di Emma Frost e Namor che lasciano definitivamente il gruppo. Accettando di farsi trasportare da Magik sull'Asteroide M, ora rinominato \"Utopia\", si schierano per la prima volta apertamente dalla parte dei mutanti guidati da Ciclope. Durante questo periodo Cloak viene reclutato da Wolverine nel suo piano per uccidere Romulus, mentre Dagger viene rapita e picchiata fino a quando i due non la salvano. Nell'ultimo scontro con Romulus, giusto prima che Daken lo uccida, Wolverine chiede a Cloak di teleportarlo nella dimensione oscura. Tempo dopo, al termine di un allenamento nella Stanza del Pericolo di Utopia con Anole, Graymalkin e Rockslide, a Dagger viene comunicato ufficialmente da Dr. Nemesis che il suo DNA e quello di Cloak non presentano traccia di gene-X e che quindi i due non sono geneticamente mutanti. Impensierita dallo strano comportamento del compagno, Dagger chiede aiuto agli X-Men per indagare e, vedendoselo negato, decide di fare da s\u00e9 scoprendo che per tutto il tempo in cui Tyrone era stato via da Utopia era ritornato nel suo vecchio quartiere dove era stato catturato da una ragazza di nome Tia che con l'aiuto di una misteriosa milizia lo aveva torturato condizionandolo a non usare i suoi poteri. Soccorsolo con l'aiuto di Anole e Dr. Nemesis i due decidono di ritirarsi dagli X-Men, per riallacciare la loro relazione, dando per\u00f2 la loro disponibilit\u00e0 a ritornare in caso di pericolo.\nPoteri e abilit\u00e0.\nCloak.\nDopo la somministrazione della \"D-Lite\", eroina sintetica che attiv\u00f2 il suo genoma mutante, Cloak acquis\u00ec la capacit\u00e0 di aprire varchi all'interno della dimensione oscura, attraverso i quali teleporta se stesso ed altri per lunghe distanze (fino a cinque miglia). Coloro che vi soggiornano per lungo tempo in questa dimensione, vengono colpiti da attacchi di panico e spesso tornano sulla Terra in stato catatonico. Oltre a ci\u00f2, possiede anche una discreta intangibilit\u00e0, simile a quella di Kitty Pryde e Moonstone. Come effetto collaterale, per\u00f2, \u00e8 costantemente roso da una fame che pu\u00f2 essere saziata solo attraverso il consumo della \"luce\" emessa dall'aura delle persone. Per evitare di far male ad innocenti, Ty preferisce cibarsi della \"luce\" in eccesso di Dagger.\nDagger.\nDagger possiede l'abilit\u00e0 di creare lame di luce psionica, controllate dal proprio pensiero, con le quali ferisce e/o attraversa gli avversari drenando la loro forza vitale; nel caso di macchine, interrompe i loro collegamenti cibernetici, spegnendole. Le sue lame hanno la capacit\u00e0 di curare ed eliminare dipendenze da qualsiasi sostanza, oltre che alleviare la \"fame\" di Cloak. \u00c8 stato dimostrato che i suoi poteri non hanno effetto sugli animali.\nEntrambi hanno una discreta conoscenza delle tecniche di combattimento da strada.\nAltre versioni.\nUltimate.\nSulle pagine di \"Ultimate Spider-Man\", una versione alternativa di Tandy Bowen fa la sua apparizione come direttrice della scuola frequentata da Peter Parker. Ty Johnson non appare in questa realt\u00e0.\nEra di Apocalisse.\nIn questo universo alternativo, Cloak e Dagger, dopo esser stati sottoposti ad un ricondizionamento psichico, entrano a far parte dei Sinistri Sei. Nella battaglia contro gli X-Men, vengono apparentemente uccisi.\nHouse of M.\nDopo il cambiamento di realt\u00e0 operato da Scarlet, una versione di Cloak pi\u00f9 giovane viene mostrato come membro del movimento di resistenza clandestino sotto la guida di Luke Cage. Dagger non appare in questa realt\u00e0."}
{"id": "754139", "revid": "767487", "url": "https://it.wikipedia.org/wiki?curid=754139", "title": "Flags of Our Fathers", "text": "Flags of Our Fathers \u00e8 un film del 2006 diretto da Clint Eastwood e scritto da William Broyles Jr e Paul Haggis. Eastwood ha filmato un secondo film sulla stessa battaglia intitolato \"Lettere da Iwo Jima\", che per\u00f2 ritrae il punto di vista giapponese.\nBasato sull'omonimo libro scritto da James Bradley e Ron Powers, descrive la battaglia di Iwo Jima dal punto di vista dei marines statunitensi. \u00c8 la ricostruzione di come tre di sei marines che furono fotografati nell'atto di innalzare la bandiera americana sul suolo giapponese di Iwo Jima siano stati fagocitati dalla macchina di propaganda americana come simbolo tangibile della imminente vittoria sul nemico ed al contempo per raccogliere fondi da destinare ai disastrosi bilanci della guerra.\nTrama.\nLa trama del film ruota intorno alla celebre fotografia scattata dal Premio Pulitzer Joe Rosenthal durante la battaglia di Iwo Jima, foto che ritrae cinque marines ed un marinaio intenti ad issare una bandiera statunitense sul monte Suribachi. Lo scrittore James Bradley, figlio di uno degli uomini che alzarono la bandiera americana (l'infermiere della marina John \"Doc\" Bradley), decide di cercare altri reduci di quella spedizione militare e chiedere loro cosa realmente fosse successo in quei giorni.\nBradley constata presto che molte delle cose che il mondo crede di sapere sulla foto e sulla battaglia sono sbagliate, soprattutto perch\u00e9 essa fu assunta come simbolo della vittoria mentre in realt\u00e0 fu scattata solamente durante il quinto di quaranta giorni di sanguinosa battaglia. Il dipartimento militare che vision\u00f2 la foto, fortemente simbolica, ritenne di poterla usare come potente mezzo di propaganda.\nIn poco tempo chiese di identificare gli uomini ritratti nella foto e di trovare dove essi fossero, ma solo Ira Hayes, Ren\u00e9 Gagnon e, appunto, John \"Doc\" Bradley furono localizzati; gli altri erano nel frattempo gi\u00e0 morti. I tre furono subito riportati negli USA per dar vita ad un massiccio tour in tutti gli States, in modo da poter far fronte alla necessit\u00e0 di raccogliere contributi economici popolari.\nProduzione.\nIn un'intervista del 2006, Paul Haggis ha dichiarato che Clint Eastwood ha girato il film, costato 55 milioni di dollari, in circa cinquanta giorni. Il film \u00e8 una produzione Malpaso Productions, Amblin Entertainment e DreamWorks Pictures, distribuito dalla DreamWorks Pictures in tutto il mondo e dalla Warner Bros. Pictures negli Stati Uniti.\nDistribuzione.\n\"Flags of Our Fathers\" \u00e8 uscito nelle sale italiane il 10 novembre 2006, in quelle giapponesi il 9 dicembre e in quelle americane il 20 dicembre.\nRiconoscimenti.\nNel 2006 \"Flags of Our Fathers\" \u00e8 stato inserito nella lista dei migliori dieci film dell'anno dal National Board of Review of Motion Pictures. Il regista Clint Eastwood \u00e8 stato nominato come miglior regista ai Golden Globe 2007. Inoltre il film \u00e8 stato nominato per due Premi Oscar 2007: miglior sonoro e miglior montaggio sonoro."}
{"id": "754141", "revid": "785863", "url": "https://it.wikipedia.org/wiki?curid=754141", "title": "Film di Pippo", "text": ""}
{"id": "754142", "revid": "109875557", "url": "https://it.wikipedia.org/wiki?curid=754142", "title": "Jang Bahadur Rana", "text": "Portava i titoli di \"Maharaja\" di Kaski e Lambjang ed il grado di generale. Ha ottenuto la carica di Primo ministro mediante un colpo di Stato nel 1846, consentendo alla sua discendenza di governare il paese fino al 1951, dopo aver relegato il Sovrano ad un ruolo puramente rappresentativo.\nBiografia.\nProveniente da un'influente famiglia di tradizione militare di Gurkha, Jang Bahadur Rana acquis\u00ec un'elevata posizione alla Corte di Kathmandu grazie alla sua scaltrezza politica ed alle amicizie influenti. Deciso a prendere personalmente le redini del potere, nella notte tra il 14 ed il 15 settembre 1846 fece sterminare i principali cortigiani e comandanti dell'esercito in quello che \u00e8 stato poi ricordato come massacro di Kot. Dopo questo episodio depose il re Rajendra ed insedi\u00f2 Surendra, dal quale si fece nominare \"\u015ar\u012b \u015ar\u012b \u015ar\u012b Mah\u0101r\u0101ja\" (Tre volte grande Re), con la garanzia della trasmissione del titolo ai discendenti. Tra il 1850 ed il 1851 intraprese un viaggio in Gran Bretagna, da cui trasse ispirazione per i primi tentativi di modernizzazione del paese. In politica interna govern\u00f2 con il pugno di ferro, ed in politica estera ebbe rapporti di collaborazione con l'India Britannica. Nel 1856, intenzionato a ritirarsi dalla vita politica, cedette il potere al fratello Bam Bahadur che per\u00f2 mor\u00ec dopo pochi mesi. Jang Bahadur riassunse quindi la carica fino alla sua morte, avvenuta nel 1877."}
{"id": "754145", "revid": "62004", "url": "https://it.wikipedia.org/wiki?curid=754145", "title": "Campionati europei di calcio 2004", "text": ""}
{"id": "754147", "revid": "102893225", "url": "https://it.wikipedia.org/wiki?curid=754147", "title": "Procapra przewalskii", "text": "La gazzella di Przewalski (Procapra przewalskii) \u00e8 un membro della famiglia dei Bovidi endemica della Cina.\nDescrizione.\nLa colorazione di questo animale \u00e8 bruno-giallastra con macchie bianche sulla groppa. La lunghezza del corpo \u00e8 di 100\u00a0cm, quella della coda 7-10 cm e il suo peso si aggira intorno ai 21-32\u00a0kg. Le corna, con le punte incurvate verso l'interno, sono presenti solo nei maschi.\nDistribuzione e habitat.\nUna volta era molto diffusa ma ora il suo areale si \u00e8 ridotto a 4 popolazioni nelle vicinanze del lago Qinghai.\nAbita le aree pianeggianti, i bacini tra le montagne e le zone semidesertiche intorno ai laghi.\nEtologia.\nLa dieta principale \u00e8 composta da carici, erba e da altre piante. Solitamente si spostano in gruppi di circa 10 esemplari, che diventano molto pi\u00f9 grandi d'inverno, quando le condizioni si fanno pi\u00f9 estreme. Da maggio a giugno nasce un solo piccolo per figliata.\nConservazione.\nI pericoli che minacciano questa specie sono molti. Competono per i pascoli con il bestiame domestico, il loro habitat si \u00e8 ridotto notevolmente a causa dello sviluppo degli insediamenti umani e inoltre la frammentazione e la recinzione dei pascoli hanno impedito le migrazioni per la ricerca di pascoli migliori. Criticamente minacciate, ne rimangono solamente 250 esemplari e negli ultimi anni \u00e8 stato stimato un declino del 25%. Devono venir prese delle misure di conservazione per scongiurare l'estinzione di questa specie."}
{"id": "754149", "revid": "289247", "url": "https://it.wikipedia.org/wiki?curid=754149", "title": "Marco Antonio Sim\u00f5es Caneira", "text": ""}
{"id": "754152", "revid": "767487", "url": "https://it.wikipedia.org/wiki?curid=754152", "title": "Lettere da Iwo Jima", "text": "Lettere da Iwo Jima (\"Letters from Iwo Jima\") \u00e8 un film del 2006 diretto da Clint Eastwood, che affronta il tema della battaglia di Iwo Jima durante la seconda guerra mondiale dal punto di vista dell'esercito giapponese.\nIl film \u00e8 complementare alla precedente opera del regista, \"Flags of Our Fathers\", che considera la stessa battaglia dal punto di vista delle truppe statunitensi. Il soggetto \u00e8 tratto dal romanzo \"Picture Letters from Commander in Chief\" di Tadamichi Kuribayashi. \"Lettere da Iwo Jima\" e \"Flags of Our Fathers\" rappresentano l'omaggio che Eastwood ha voluto dedicare ai caduti di entrambi gli schieramenti.\nTrama.\n2005. Un gruppo di archeologi giapponesi che stanno eseguendo degli scavi nelle grotte dell'isola di Iwo Jima ritrovano una sacca militare sotterrata nella sabbia.\n1944. Il generale Tadamichi Kuribayashi viene inviato a comandare il piccolo contingente giapponese sull'isola di Iwo Jima, da poco divenuta linea di confine dopo la perdita dei domini giapponesi nel sud del Pacifico. Del contingente fanno parte molti giovani soldati, la maggior parte dei quali arruolati con la forza e senza quasi nessuna esperienza di combattimento; tra questi ci sono il soldato Saigo, un giovane panettiere che ha lasciato a casa la moglie incinta, e il suo amico Kashiwara. Mentre scavano le trincee destinate a proteggere la spiaggia, Saigo e Kashiwara si fanno sfuggire alcuni commenti poco appropriati sul corso della guerra e sulla necessit\u00e0 di dare la vita per difendere un'isola all'apparenza di cos\u00ec scarso valore; bollati come antipatriottici, vengono bastonati dal loro superiore, ma sono salvati da ulteriori punizioni dall'intervento del generale.\nKuribayashi, uomo di grande levatura morale e con un profondo rispetto tanto del nemico quanto della vita dei suoi uomini, \u00e8 consapevole del fatto che ormai la guerra \u00e8 perduta, ma da soldato dell'imperatore \u00e8 determinato a difendere l'isola il pi\u00f9 a lungo possibile, cos\u00ec da dare modo alle retrovie di fortificare l'arcipelago in vista di una probabile imminente invasione statunitense del Giappone. Il generale, da acuto stratega, ordina di abbandonare lo scavo delle trincee per concentrarsi invece sulla creazione di grotte sotterranee destinate a collegare tra di loro tutti i punti di Iwo Jima e a garantire, oltre ad una rapida e sicura mobilit\u00e0, anche la possibilit\u00e0 di tendere continue imboscate ai soldati statunitensi. Il fulcro delle operazioni giapponesi sull'isola sar\u00e0 il monte Suribachi, che viene pesantemente fortificato e alla difesa del quale viene assegnato, tra gli altri, anche Saigo, che nel frattempo vede il suo amico Kashiwara morire a causa della dissenteria di cui soffrono molti soldati.\nIl comando delle forze corazzate, per la maggior parte vecchi Type 95 e Type 97 mezzi sgangherati, viene affidato al carismatico tenente colonnello Takeichi Nishi, che aveva precedentemente informato Kuribayashi che la marina, uscita sconfitta dalle recenti battaglie, non ha alcuna intenzione di inviare a Iwo Jima rinforzi, distanti oltre 1000\u00a0km in campo nemico. A rinfoltire un po' i ranghi dell'esercito stanziato sull'isola arriva uno sparuto gruppo di uomini, i soli che il comando di Tokyo abbia accettato di inviare; tra questi vi \u00e8 il sostituto di Kashiwara, Shimizu, che in quanto membro della Kempeitai \u00e8 sospettato dai compagni di essere stato inviato l\u00ec onde disincentivare, in vista dell'imminente battaglia, fenomeni di codardia e diserzione: in seguito si scoprir\u00e0 che Shimizu \u00e8 stato cacciato dalla polizia militare e mandato al fronte perch\u00e9, durante la sua prima ronda, non aveva avuto cuore di uccidere un cane di una famiglia che, a detta del suo superiore, disturbava le comunicazioni con il suo abbaiare.\nIl 19 febbraio del 1945 inizia la battaglia. La tattica di Kuribayashi inizialmente sembra funzionare, con migliaia di marines falcidiati dalle postazioni nemiche nascoste sottoterra o abilmente mimetizzate; alla lunga per\u00f2 la superiorit\u00e0 numerica degli statunitensi e l'incessante bombardamento aeronavale finiscono per logorare le difese giapponesi, specialmente sul Suribachi. Il generale ordina ai pochi soldati rimasti a difesa della montagna di ritirarsi, ma il comandante della divisione e molti suoi uomini rifiutano di arretrare e compiono il suicidio rituale con delle granate. Solo Saigo, Shimizu e pochi altri obbediranno all'ordine, riuscendo, dopo una lunga e difficile traversata di notte, a riunirsi con il grosso delle restanti forze giapponesi.\nNei giorni che seguono si compiono i destini di molte altre persone, mentre i giapponesi si vedono sempre pi\u00f9 annientati. Il luogotenente Ito, disobbedendo agli ordini del generale, che bolla come \"simpatizzante degli statunitensi\", reso folle dalla sua determinazione, cerca di compiere un attacco banzai assieme ai suoi uomini, che tuttavia si rifiutano di sprecare la loro vita in modo tanto insensato, e al termine della battaglia, oltre a non essere riuscito nei suoi propositi, subir\u00e0 anche l'umiliazione della cattura; il tenente colonnello Nishi, che durante la battaglia aveva anche tentato di salvare la vita ad un giovane soldato statunitense ferito intrattenendo con lui un breve e commovente colloquio prima di vederlo morire, rimane accecato dallo scoppio di una granata e si toglie la vita dopo aver ordinato ai suoi uomini di ripiegare.\nShimizu, dopo aver raccontato la sua storia, riesce a disertare e si consegna al nemico, ma viene ucciso a tradimento dallo stesso marines assegnato a sorvegliarlo. Per un tragico scherzo del destino i loro corpi, rinvenuti da una pattuglia di cui fa parte anche Saigo, verranno usati come monito per mostrare a tutti quale sia il destino che gli statunitensi riservano a chi si arrende, disincentivando ulteriori diserzioni e spingendo anzi i giapponesi a combattere con pi\u00f9 determinazione e foga di prima.\nIl 26 marzo la battaglia \u00e8 ormai perduta. Il generale Kuribayashi, conscio del fatto che tutto \u00e8 ormai finito ma determinato ad adempiere fino all'ultimo al proprio dovere, con tutti i soldati rimasti comanda un gigantesco attacco banzai contro la principale base statunitense; la carica dei giapponesi \u00e8 valorosa e determinata, e li porta quasi ad irrompere nella base, ma alla fine vengono quasi tutti massacrati. All'alba Kuribayashi, ferito e morente, chiede al suo attendente Fujita di aiutarlo a compiere il seppuku, ma - prima di poter esaudire il desiderio del suo comandante - Fujita viene ucciso da un cecchino.\nPoco dopo sopraggiunge Saigo, sopravvissuto all'attacco banzai perch\u00e9 lasciato nelle grotte a distruggere documenti e altro materiale, che dopo aver assistito alla morte del generale ne seppellisce il corpo. Nel mentre un gruppo di marines raggiunge la spiaggia, e quando Saigo si accorge che uno di loro ha preso come un trofeo la pistola del generale, un regalo che Kuribayashi aveva ricevuto durante una visita ufficiale negli Stati Uniti, ha una reazione violenta; i marines tuttavia non lo uccidono, limitandosi a tramortirlo, per poi portarlo nel loro ospedale da campo assieme ai pochi altri giapponesi sopravvissuti.\nLa scena torna quindi al presente, dove gli archeologi, aperta la sacca (che lo stesso Saigo aveva sotterrato poco prima della cattura), vi trovano dentro le centinaia di lettere scritte dai soldati giapponesi ai propri cari in patria.\nProduzione.\nIl film \u00e8 quasi interamente girato in lingua giapponese, ma \u00e8 di produzione statunitense. Anche in Italia, come negli Stati Uniti, \u00e8 stato distribuito con i sottotitoli. Nella versione DVD \u00e8 stato aggiunto il doppiaggio in italiano.\nColonna sonora.\nLa colonna sonora di \"Lettere da Iwo Jima\", intitolata \"Letters from Iwo Jima\", \u00e8 stata pubblicata il 7 gennaio 2007 dalla Milan Records ed \u00e8 composta da Kyle Eastwood e Michael Stevens."}
{"id": "754153", "revid": "785863", "url": "https://it.wikipedia.org/wiki?curid=754153", "title": "Filmografia di Paperino", "text": "Il seguente elenco contiene tutte le apparizioni di Paperino in film e cartoni animati Disney. Sono esclusi dalla seguente lista le apparizioni in produzioni per la televisione.\nCinema.\nIl seguente elenco contiene tutti i film in cui \u00e8 apparso Paperino. La maggior parte dei film dal 1937 al 1956 sono cortometraggi della serie \"Donald Duck\"; quelli che non ne fanno parte sono caratterizzati da una nota posta dopo un trattino che ne identifica la serie di appartenenza o, se sono fuori serie o lungometraggi, il tipo. Poich\u00e9 non tutti i corti sono stati pubblicati in DVD, alcuni di essi possono presentare il titolo originale pur essendo stati trasmessi in TV nel caso in cui non sia possibile reperirne il titolo italiano."}
{"id": "754154", "revid": "1160255", "url": "https://it.wikipedia.org/wiki?curid=754154", "title": "Leandro Romagnoli", "text": "Caratteristiche tecniche.\nNel 2001 \u00e8 stato inserito nella lista dei migliori calciatori stilata da Don Bal\u00f3n.\nCarriera.\nClub.\nSan Lorenzo de Almagro.\nLeandro ha cominciato la sua carriera professionistica nel 1998, a 17 anni, nelle file del San Lorenzo, squadra di Buenos Aires con sede nel quartiere di Boedo. Con la maglia rosso-blu del San Lorenzo ha vinto il Campionato Clausura nel 2001 e la Coppa Sudamericana nel 2002.\nVeracruz e prestito allo Sporting Clube de Portugal.\nNel gennaio 2005, dopo sette stagioni in Argentina, si \u00e8 trasferito in Messico, al Veracruz. Nel gennaio 2006 \u00e8 andato in prestito per un anno e mezzo allo Sporting. Con la squadra di Lisbona nel maggio 2006 \u00e8 giunto secondo in campionato e nel 2007 ha vinto la Coppa di Portogallo.\nRitorno al San Lorenzo de Almagro.\nSuccessivamente torna nel San Lorenzo e vince la coppa libertadores il 13 agosto 2014.\nNazionale.\nNel 2001 ha partecipato con la nazionale argentina ai Mondiali Under-20, vinti proprio dai giovani \"albi-celestes\", che in finale hanno battuto il Ghana. Nel 2003 ha debuttato con la Nazionale maggiore."}
{"id": "754155", "revid": "37401", "url": "https://it.wikipedia.org/wiki?curid=754155", "title": "Adam van Koeverden", "text": "Ha rappresentato il ai Giochi olimpici di , vincendo la medaglia d'oro nel K1 500 metri e quella di bronzo nel K1 1000 metri, ed ai Giochi di , dove si \u00e8 classificato al secondo posto nel K1 500 metri.\nAlle elezioni federali canadesi del 2019, \u00e8 stato eletto alla Camera dei comuni, in rappresentanza del distretto elettorale di Milton, come membro del Partito Liberale del Canada."}
{"id": "754163", "revid": "73632", "url": "https://it.wikipedia.org/wiki?curid=754163", "title": "Stazione di Genova Principe", "text": ""}
{"id": "754168", "revid": "287204", "url": "https://it.wikipedia.org/wiki?curid=754168", "title": "Giusto di Gand", "text": "Biografia.\nDi lui si hanno notizie dal 1460 al 1475.\nNel 1460 entr\u00f2 nella gilda di Anversa e dal 1464 al 1469 \u00e8 certo che ha lavorato come libero maestro a Gand. Tra il 1471 e il 1472 si trasfer\u00ec in Italia, dapprima soffermandosi a Roma poi, su invito di Federico da Montefeltro, si spost\u00f2 presso la corte di Urbino, dove risulta presente fino all'ottobre 1475 e dove pot\u00e9 entrare in contatto con l'opera di Piero della Francesca e di Melozzo da Forl\u00ec, dal quale ultimo rimane influenzato al punto che il suo \"processo di italianizzazione [...] si svolge in modi melozziani\".\nSono sicuramente anteriori al suo soggiorno in Italia, l\"Adorazione dei Magi\" (1464 \u2013 1470 circa), conservato al Metropolitan Museum di New York, e il \"Trittico del Calvario\", custodito nella Cattedrale di San Bavone a Gand (1465 circa); costituito dalla \"Crocifissione\" al centro e nei pannelli laterali da due scene bibliche, il \"Mos\u00e8 fa scaturire l'acqua dalla roccia\" e il \"Serpente di bronzo\". Da ambedue i dipinti gi\u00e0 scaturisce una personalit\u00e0 matura, il cui linguaggio rivela una certa famigliarit\u00e0 e varie analogie con l'arte di Rogier Van der Weyden e di Dieric Bouts.\nNel \"Trittico\" di Gand lo stile utilizzato sembra anticipare certe soluzioni di Hugo Van der Goes. Ancora \u00e8 aperto il problema circa i rapporti professionali e di amicizia tra Giusto e Van der Goes; \u00e8 probabile che il predominio del pi\u00f9 anziano Giusto su Goes sia durato poco, poich\u00e9 presto avrebbe subito il sopravvento del giovane come appare dalle opere realizzate da Wassenhove in Italia.\nUn accentuato patetismo si nota nei volti della \"Comunione degli apostoli\" di Urbino (conservata presso la Galleria Nazionale delle Marche), eseguita da Giusto di Gand per la confraternita del Corpus Domini tra il 1473 e il 1474. Nel dipinto risaltano la delicata sensibilit\u00e0 d'artista per i rapporti luminosi e la sua predilezione per preziosi accostamenti di toni rari. L'impianto grandioso e monumentale dell'opera rivela anche contatti con l'aristocratico ambiente artistico della corte di Urbino, dominato dalla personalit\u00e0 austera di Piero della Francesca.\nPer Federico da Montefeltro, Giusto esegu\u00ec alcune delle ventotto tavole con effigie di uomini illustri destinate allo studiolo di Federico: \"San Gregorio, Sant'Ambrogio, Sant'Agostino, Mos\u00e8, Salomone, il cardinale Bessarione, Virgilio, Euclide\" conservate al Louvre e alla Galleria Nazionale delle Marche. Altre tavole furono iniziate da Giusto (\"Alberto Magno, Seneca, Tolomeo\") e portate a termine da Pedro Berruguete."}
{"id": "754170", "revid": "39884", "url": "https://it.wikipedia.org/wiki?curid=754170", "title": "Nathan Baggaley", "text": "Ha vinto due medaglie d'argento alle Olimpiadi di Atene 2004, una nel K1 500m e l'altra nel K2 500m in coppia con Clint Robinson. Ha inoltre vinto tre titoli mondiali nel K1 500m."}
{"id": "754171", "revid": "14", "url": "https://it.wikipedia.org/wiki?curid=754171", "title": "Costellazione del Cancro", "text": ""}
{"id": "754174", "revid": "33689", "url": "https://it.wikipedia.org/wiki?curid=754174", "title": "Umidit\u00e0 del legno", "text": ""}
{"id": "754176", "revid": "30610", "url": "https://it.wikipedia.org/wiki?curid=754176", "title": "Margaret Lockwood", "text": "Biografia.\nVisse per i primi anni nella natia Karachi, India Britannica (ora Pakistan), ma ancora bambina ritorn\u00f2 nel Regno Unito con la sua famiglia.\nDebutt\u00f2 sul palcoscenico all'et\u00e0 di 12 anni ed entr\u00f2 alla Royal Academy of Dramatic Art di Londra, dove venne scoperta da un talent scout. Nel 1935 apparve in una versione cinematografica di \"Lorna Doone\" e, nel 1938, interpret\u00f2 il ruolo di Jenny Sunley, la moglie frivola ed egocentrica del personaggio impersonato da Michael Redgrave, nel film \"E le stelle stanno a guardare\" (1938). Il suo film di maggiore successo del periodo fu \"La signora scompare\" (1938) di Alfred Hitchcock, in cui recit\u00f2 nuovamente con Redgrave.\nContinu\u00f2 nel contempo a lavorare sulle scene teatrali, recitando anche al Gate Theatre di Dublino, dove accidentalmente diede fuoco al proprio camerino.\nNei primi anni quaranta cambi\u00f2 la propria immagine sullo schermo, iniziando a interpretare ruoli di donna scellerata e diventando una delle attrici di maggior richiamo dell'epoca sugli schermi britannici. Il suo maggior successo del decennio fu come protagonista nel film \"La bella avventuriera\" (1945), un'opera controversa che all'uscita suscit\u00f2 accese polemiche ma che diede alla Lockwood un vasto ritorno pubblicitario.\nContinu\u00f2 a recitare fino agli ultimi anni settanta. Una delle sue maggiori interpretazioni fu nella serie televisiva \"Justice\". Nel 1980 venne insignita della CBE e la cerimonia alla quale si present\u00f2 fu la sua ultima apparizione pubblica.\nVisse gli ultimi anni della sua esistenza in un isolamento volontario e mor\u00ec a Kensington (Londra), di cirrosi epatica, all'et\u00e0 di 73 anni. Le \u00e8 sopravvissuta una figlia, l'attrice Julia Clark (nata Margaret Julia de Leon)."}
{"id": "754178", "revid": "12290", "url": "https://it.wikipedia.org/wiki?curid=754178", "title": "Storia d'Italia a fumetti", "text": ""}
{"id": "754179", "revid": "63945", "url": "https://it.wikipedia.org/wiki?curid=754179", "title": "Lynx (astronomia)", "text": ""}
{"id": "754181", "revid": "46291", "url": "https://it.wikipedia.org/wiki?curid=754181", "title": "Vallisneria", "text": "Vallisneria \u00e8 un genere di piante acquatiche d'acqua dolce appartenente alla famiglia Hydrocharitaceae.\nEtimologia.\nIl nome scientifico \u00e8 stato scelto da Linneo in onore del medico naturalista Antonio Vallisneri (1661\u20131730).\nDescrizione.\n\u00c8 una specie erbacea acquatica, sommersa, con fusti brevi e foglie tutte basali, lunghissime e sottili, quasi come nastri trasparenti; i fiori sono dioici, i maschili disposti in spighe tozze avvolte da brattee, quelli femminili isolati su lunghi peduncoli avvolti a spirale e protetti da una brattea tubulosa e bifida.\nBiologia.\nSommersi al pari del resto della pianta, i fiori si sviluppano sul fondo delle acque stagnanti o di lento corso ed una volta raggiunta la maturit\u00e0 si portano alla superficie di queste con diversa modalit\u00e0: nei pistilliferi infatti il peduncolo a spirale si allunga sempre pi\u00f9 fino a far sporgere sul pelo dell'acqua la corolla del fiore, mentre quelli maschili si distaccano e giungono anch'essi alla superficie aprendosi come tante barchette costituite dai petali, dal cui bordo sporgono gli stami carichi di polline.\nLe correnti dell'acqua e dell'aria permettono prima o poi che alcuni di tali stami impollinino i fiori femminili facilmente urtati da questi galleggianti singolari. Compiuta la fecondazione il peduncolo dei fiori femminili si ritrae nuovamente sott'acqua, accorciandosi, e porta con s\u00e9 l'ovario fecondato, da cui maturer\u00e0 un minuscolo frutto di forma subcilindrica.\nTassonomia.\nIl genere comprende le seguenti specie:"}
{"id": "754184", "revid": "991694", "url": "https://it.wikipedia.org/wiki?curid=754184", "title": "Provincia Enna", "text": ""}
{"id": "754185", "revid": "984922", "url": "https://it.wikipedia.org/wiki?curid=754185", "title": "Ian Wynne", "text": "Ha vinto una medaglia di bronzo alle Olimpiadi di nel K1\u00a0500\u00a0m."}
{"id": "754189", "revid": "1652635", "url": "https://it.wikipedia.org/wiki?curid=754189", "title": "Lamiera", "text": "Una lamiera \u00e8 una lastra ottenuta dalla laminazione di bramme a loro volta ottenute mediante una colata continua di metallo liquido. Il suo spessore, dimensioni, tipo e qualit\u00e0 possono variare in base alle lavorazioni a cui sono destinate.\nTipologia.\nEsistono vari tipi di lamiere e i pi\u00f9 diffusi sono:\nLamiere in nastri tra cui:\nLamiere laminate a caldo.\nProdotti derivati.\nDai Coils (HRC) UNI EN 1030 a basso tenore di carbonio per imbutitura o piegamento a freddo, derivano prodotti piani (in nastri o in lamiere a misura).\nLamiere laminate a freddo.\nL'evoluzione tecnologica delle lavorazioni.\nI prodotti derivati dai Rotoli di acciaio si prestano alla formatura mediante piegatura o stampaggio e sono atti ai trattamenti superficiali, quali fosfatazione, zincatura per immersione o rivestimenti elettrolitici (galvanici ed elettronici) come ad esempio la cromatura.\nEsiste la possibilit\u00e0 infine di ottenere dei Rotoli di acciaio preverniciati in qualsiasi colore detti Color Coated Steel Coil, che sono altri tipi di coil prodotti da fornitori internazionali.\nLamiere non ferrose.\nLe lamiere laminate a freddo rivestite possono essere di zinco puro o di altre leghe (zinco-ferro e zinco-alluminio) e con due tipi di lavorazione, per elettrolisi o per immersione a caldo.\nLe lamiere possono presentarsi con diverse lavorazioni:\nAspetto superficiale.\nSono previste due tipologie di aspetti superficiali:\nA: sono consentiti difetti quali pori, leggere intaccature, piccoli risalti, leggere graffiature o una leggera colorazione che non pregiudichino l\u2019attitudine alla formatura e l\u2019aderenza dei rivestimenti superficiali.\nB: la superficie migliore, per pezzi a vista, deve essere esente da difetti che possano compromettere l\u2019aspetto uniforme di una verniciatura di qualit\u00e0 o di un rivestimento applicato per via elettrolitica, l\u2019altra superficie deve essere almeno conforme all\u2019aspetto superficiale di tipo A.\nFinitura superficiale.\nSono a disposizione diversi tipi di superfici definite in base al valore di rugosit\u00e0 della lamiera:\nBrillante comune (b) : Ra \u2264 0.40 \u00b5m;\nSemi brillante (g) : Ra \u2264 0.90 \u00b5m;\nNormale (m) : 0.60 \u2264 Ra \u2264 1.90 \u00b5m;\nRugosa (r) : Ra \u2264 1.60 \u00b5m."}
{"id": "754190", "revid": "111319", "url": "https://it.wikipedia.org/wiki?curid=754190", "title": "Adam van Koederven", "text": ""}
{"id": "754195", "revid": "1924342", "url": "https://it.wikipedia.org/wiki?curid=754195", "title": "Adam's Song", "text": "Adam's Song \u00e8 un singolo dei Blink-182 del 2000, estratto dall'album \"Enema of the State\". \u00c8 una delle canzoni pi\u00f9 conosciute della band. Ha raggiunto le pi\u00f9 alte posizioni di classifica in tutta Europa e USA (1st Hot 100 e 1st Rock 100).\nNel brano vengono trattati i delicati temi della solitudine e del suicidio, motivo per cui ha sollevato numerose polemiche da parte della critica, soprattutto a seguito di un tragico episodio che ha visto un giovane togliersi la vita proprio mentre ascoltava questa canzone.\nLa canzone cita in alcune frasi Come As You Are, il celebre brano dei Nirvana presente nel CD Nevermind.\nDescrizione.\nLa canzone riprende il testo della lettera scritta alla famiglia da un ragazzo che si era suicidato ma la genialit\u00e0 dei Blink sta nel fatto che nella terza ed ultima strofa cambiano quello che \u00e8 il testo della lettera inserendo: \"\"Tomorrow holds such better days, days when i still feel alive\" cio\u00e8 \"il domani racchiude giorni migliori, giorni in cui potr\u00f2 sentirmi ancora vivo\"\" parlando al futuro dando un messaggio di speranza facendo intendere che tutto si risolver\u00e0 nel migliore dei modi e la vita continuer\u00e0 a scorrere nel modo giusto. Cos\u00ec facendo i Blink-182 fanno diventare la canzone come un inno contro il suicidio.\nNel 2000 uno studente diciassettenne, Greg Barnes, scampato al massacro della Columbine High School fu ritrovato impiccato nel garage di casa con \"Adam's Song\" in ripetizione nello stereo ma, Mark Hoppus quando lo seppe si arrabbi\u00f2 moltissimo perch\u00e9 la canzone non aveva quel fine ma bens\u00ec proprio il contrario e non fu pi\u00f9 cantata live ai concerti per un lungo periodo. D'altro canto il cantante ha rivelato anche di avere ricevuto delle mail da alcuni fan che avevano contemplato il suicidio, per poi riconsiderare la situazione dopo avere ascoltato la canzone.\nVideo musicale.\nNel video musicale il trio suona in una stanza tappezzata di vecchie foto. Durante la canzone da ogni foto parte un flashback che mostra scorci di vita quotidiana della band, mentre intorno qualcuno lascia intravedere problemi che sfuggirebbero ad un occhio poco attento.\nIn realt\u00e0 il video generalizza il tema trattato, senza focalizzarsi sulla vita di un teenager ma pi\u00f9 in generale, su tutti i problemi che ognuno ha, ma che stenta o non vuole mostrare."}
{"id": "754200", "revid": "1345938", "url": "https://it.wikipedia.org/wiki?curid=754200", "title": "Alfred Marshall", "text": "Nel suo libro pi\u00f9 famoso, \"Principi di economia\" (1890) \u2013 base dell'economia politica neoclassica a lungo rimasto in Inghilterra il testo di riferimento per l'economia \u2013 Marshall mette a sistema in maniera coerente i concetti di domanda e offerta, utilit\u00e0 marginale e costo della produzione. \nNel corso della sua vita, egli insegn\u00f2 economia all'Universit\u00e0 di Oxford e successivamente in quella di Cambridge. Tra le sue opere pi\u00f9 importanti anche il testo \"Industria e commercio\" (1919).\nBiografia.\nCresciuto nel sobborgo londinese di Clapham, Marshall si laure\u00f2 in matematica all'Universit\u00e0 di Cambridge. Quantunque il suo intento iniziale fosse quello di intraprendere la carriera ecclesiastica, come da espresso desiderio del padre, i successi conseguiti all'Universit\u00e0 di Cambridge lo portarono a proseguire la carriera accademica divenendo nel 1868 professore di politica economica. Marshall desiderava migliorare le basi matematiche dell'economia rendendo la stessa una scienza rigorosa. Nel decennio del 1870 Marshall scrisse alcuni trattati sul commercio internazionale ed i problemi del protezionismo; nel 1879 buona parte di tali lavori fu assemblata in un unico testo intitolato \"Teoria pura del commercio estero: teoria pura del valore nazionale\" (\"The Pure Theory of Foreign Trade: The Pure Theory of Domestic Values\") e, sempre nello stesso anno, Marshall pubblic\u00f2, insieme alla moglie Mary Paley Marshall, il testo \"Economia industriale\" (\"The Economics of Industry\").\nSebbene Marshall volesse portare la scienza economica ad un pi\u00f9 alto rigore matematico, non voleva per\u00f2 che la matematica eclissasse l'economia rendendola non fruibile per il profano: pertanto Marshall adatt\u00f2 il testo dei propri scritti in modo che potesse essere compreso anche dai profani e espose le notazioni matematiche delle proprie teorie nelle note e nelle appendici di tali scritti.\nMarshall, che ne era stato professore di politica economica a Cambridge, spos\u00f2 Mary Paley nel 1877. Tale fatto lo costrinse, in ossequio alle regole universitarie relative al celibato, a lasciare la propria posizione. Divenuto preside presso lo University College di Bristol continu\u00f2 le lezioni e le conferenze di politica economica.\nAvendo revisionato il proprio \"Economia industriale\" lo pubblic\u00f2 in forma di vademecum economico: sebbene semplificato nella forma del testo lo stesso si basava su complesse basi teoriche. Marshall acquis\u00ec buona fama proprio grazie a tale testo e, a seguito della scomparsa di William Jevons nel 1881, divenne il pi\u00f9 importante economista britannico del tempo della scuola scientifica.\nMarshall torn\u00f2 a Cambridge per assumere la cattedra di politica economica all'universit\u00e0 di Cambridge nel 1884 a seguito della morte di Henry Fawcett. A Cambridge si impegn\u00f2 per la creazione di un nuovo corso di laurea in scienze economiche, ma lo ottenne soltanto nel 1903. Sino ad allora l'economia era insegnata alla facolt\u00e0 di storia e scienze morali che non riusciva a formare il tipo di studente energico e specializzato da lui desiderato.\nMarshall inizi\u00f2 la sua opera fondamentale, i \"Principi di Economia\", nel 1881 e spese la maggior parte del decennio successivo lavorando al trattato. Il suo progetto si estese gradualmente a una compilazione in due volumi dell'intero pensiero economico; il primo volume fu pubblicato nel 1890 e riscosse unanime plauso in tutto il mondo acclamandolo come uno dei pi\u00f9 importanti economisti della sua epoca. Il secondo volume, al quale lavor\u00f2 nei due decenni seguenti, trattava del commercio estero, della moneta, delle oscillazioni negli scambi commerciali, della tassazione e del collettivismo, ma non fu mai pubblicato: la sua inflessibile attenzione ai dettagli e l'ambizione di completezza gli impedirono di dominare la lunghezza dell'opera. Come questo anche molti altri scritti minori che aveva iniziato nel 1890 - per esempio un memorandum sulla politica del commercio per il cancelliere dello scacchiere - rimasero incompleti per le stesse ragioni.\nI suoi problemi di salute erano gradualmente peggiorati dal 1880 e, nel 1908, lasci\u00f2 l'universit\u00e0. Sper\u00f2 di continuare il lavoro dei suoi \"Principi\" ma la sua salute continu\u00f2 a deteriorarsi e il progetto continu\u00f2 a crescere ad ogni ulteriore indagine. Lo scoppio della I Guerra Mondiale, nel 1914, lo incoraggi\u00f2 a rivedere i suoi studi sull'economia internazionale e nel 1919, all'et\u00e0 di 77 anni, pubblic\u00f2 \"Industria e Commercio\". Quest'opera era un trattato pi\u00f9 empirico dei \"Principi\", in gran parte teorici e per questa ragione non ottenne l'unanime consenso degli economisti teorici. Nel 1923, pubblic\u00f2 \"Moneta, Credito e Commercio\", un'ampia combinazione di precedenti idee economiche, pubblicate ed inedite.\nGli allievi di Marshall a Cambridge, tra i quali John Maynard Keynes e Arthur Cecil Pigou, divennero figure di spicco della scienza economica: il suo maggior contributo fu proprio quello di rendere quella dell'economista una professione rispettata, accademica e basata sul metodo scientifico.\nMarshall mor\u00ec nella propria casa, Balliol Croft, a Cambridge, il 13 luglio 1924 ad ottantun anni. Il corpo \u00e8 tumulato nel cimitero Ascension Parish Burial Ground, sempre a Cambridge.\nContributi teorici.\nMarshall \u00e8 considerato tra gli economisti pi\u00f9 influenti della propria epoca e le sue idee hanno condizionato il pensiero economico prevalente per i successivi cinquant'anni. Sebbene il suo pensiero sia stato visto come un'estensione ed un raffinamento del lavoro di Adam Smith, Ricardo, Malthus e Stuart Mill, Marshall spost\u00f2 l'oggetto degli studi economici dal focus classico sull'economia di mercato, rendendoli invece popolari come studi sul comportamento umano.\nMarshall tese a minimizzare i contributi di altri economisti, come quelli di L\u00e9on Walras, Vilfredo Pareto e Jules Dupuit, relativi al suo lavoro e solo a malincuore riconobbe l'influenza di William Jevons stesso.\nL'influenza di Marshall nella teorizzazione del pensiero economico \u00e8 innegabile: rese popolare l'utilizzo delle funzioni di domanda e offerta come strumenti per la determinazione del prezzo, gioc\u00f2 un ruolo importante nella \"rivoluzione marginalista\"; un altro dei suoi contributi fu l'idea che i consumatori tendano a eguagliare i prezzi alla loro utilit\u00e0 marginale e la stessa nozione di elasticit\u00e0 della domanda rispetto al prezzo veniva presentata da Marshall come estensione di tali concetti. Ulteriore contributo di Marshall fu la suddivisione del benessere economico tra surplus del produttore e surplus del consumatore; egli us\u00f2 poi l'idea di surplus per analizzare in maniera rigorosa gli effetti delle modifiche del livello dei prezzi e della pressione fiscale sul benessere del mercato.\nWilliam Smart fu influenzato da Marshall."}
{"id": "754204", "revid": "484362", "url": "https://it.wikipedia.org/wiki?curid=754204", "title": "Villa Spada", "text": "Villa Spada \u00e8 una villa settecentesca con annesso parco, costruita in stile neoclassico, che si trova a Bologna, in via Saragozza, all'angolo con via Casaglia. Sorge nella zona pedecollinare della citt\u00e0, e il suo parco \u00e8 uno dei pi\u00f9 frequentati di Bologna e del Quartiere Saragozza.\nStoria.\nFu costruita nel Settecento per volere di Jacopo Zambeccari che ne affid\u00f2 il progetto, in stile neoclassico, all'architetto italo-svizzero Giovanni Battista Martinetti (Bironico, 24 dicembre 1764\u2013Bologna, 10 ottobre 1830), che cur\u00f2 anche il giardino all'italiana. \nLa propriet\u00e0 rimase alla famiglia Zambeccari fino al 1811 e nel 1820 fu acquistata dalla marchesa Beaufort, sposata con il principe romano Clemente Spada Veralli, che complet\u00f2 il complesso annettendo al parco anche l'area che attualmente costeggia via Saragozza. Nel 1849 divenne la sede del quartier generale austriaco. \nAgli inizi degli anni venti del Novecento la propriet\u00e0 \u00e8 stata acquisita da un ramo della famiglia Pisa, attivo a Bologna in campo industriale;\ndurante il secondo conflitto mondiale la parte centrale ha subito gravissimi danni, con uno squarcio di circa 10 mq, dal tetto, a tutti i solai sottostanti fino ai sotterranei; probabilmente per una grossa bomba di aereo inesplosa; \nnegli anni sessanta la villa e il parco furono acquistati dal Comune di Bologna e pochi anni dopo furono anche aperti al pubblico, prima la parte del parco e del giardino e solo parecchi anni dopo anche l'edificio restaurato.\nLuoghi di interesse.\nIl parco.\nLa villa \u00e8 circondata da un parco, dell'estensione di sei ettari, preesistente alla costruzione della villa.\nNei pressi sorge il giardino all'italiana, disegnato dallo stesso Martinetti, ornato di statue, che funge da collegamento tra la villa e il parco circostante. \nNella parte meridionale del giardino all'italiana \u00e8 presente il memoriale alle 128 vittime partigiane della provincia di Bologna, realizzato nel 1975.\nOltre all'ingresso principale, posto all'incrocio tra via Saragozza e via di Casaglia, il parco di Villa Spada ne possiede un altro al quale si arriva proseguendo su via di Casaglia in direzione del Santuario della Madonna di San Luca; una volta superata la biblioteca, la strada curva a destra e, dopo circa 200\u00a0m, proprio sulla seconda curva (questa volta a sinistra) si vede chiaramente l'ingresso del parco posto ai piedi di una collina alta circa 50\u00a0m, dalla cui cima si pu\u00f2 godere di una bellissima e ampia vista (quasi a 360\u00b0) del centro storico bolognese.\nAi pi\u00f9 la zona \u00e8 nota col nome informale di \"Curvone\", divenuto con gli anni posto di ritrovo e aggregazione dei giovani, provenienti dal quartiere Costa-Saragozza o da fuori.\nMuseo e biblioteca.\nDal 1990 la villa ospita il Museo della tappezzeria (oggi \"Museo del Tessuto e della Tappezzeria \"Vittorio Zironi\"\"), mentre nell'edificio antistante \u00e8 presente la biblioteca del quartiere Saragozza, intitolata allo storico locale Oriano Tassinari (1936-1995).\nDa segnalare, nella parte superiore la zona antistante la Biblioteca, un lucernario che ha preso il nome di \"il Terrazzino\", in quanto trasformato in \"solarium\" dagli utenti della Biblioteca, nelle pause dello studio durante il periodo estivo."}
{"id": "754206", "revid": "1573940", "url": "https://it.wikipedia.org/wiki?curid=754206", "title": "Eirik Ver\u00e5s Larsen", "text": "Ha vinto una medaglia d'oro nel K1\u00a01000\u00a0m, e una di bronzo nel K2\u00a01000\u00a0m (in coppia con Nils Olav Fjeldheim ai Giochi olimpici di Atene 2004. Inoltre \u00e8 stato campione europeo e mondiale in pi\u00f9 occasioni.\n\u00c8 sposato con Mira Ver\u00e5s Larsen, anch'essa canoista specializzata nel K1."}
{"id": "754207", "revid": "2056951", "url": "https://it.wikipedia.org/wiki?curid=754207", "title": "Rada (nautica)", "text": "La rada \u00e8 un'estensione di mare pi\u00f9 o meno vasta (generalmente una insenatura naturale o artificiale), circondata da coste, dove le imbarcazioni e le navi possono ancorare e sostare in sicurezza al riparo dai venti e dalle correnti.\nAlla lettera, luogo dove pu\u00f2 allestirsi o apparecchiarsi una nave.\nInsenatura naturale od artificiale di consistente ampiezza, riparata dall'azione dei venti e dalla violenza delle mareggiate e tale da poter consentire una buona garanzia per la stabilit\u00e0 dell'ancoraggio del naviglio e una sufficiente sicurezza nell'esecuzione delle operazioni di sbarco ed imbarco delle merci da trasportare e di rifornimento e di bunkeraggio di quanto potr\u00e0 servire per la navigazione. \nIn generale le rade costituiscono l'avamporto naturale dei maggiori porti mercantili."}
{"id": "754217", "revid": "529641", "url": "https://it.wikipedia.org/wiki?curid=754217", "title": "Eneti", "text": "Gli Eneti vengono citati da Omero come guerrieri a fianco dei Troiani contro gli Achei di Agamennone. Dopo la morte in battaglia del loro comandante Pilemene secondo i N\u00f3stoi, da questo popolo originario della Paflagonia sarebbero discesi i Veneti: fuggiti insieme ad Antenore e al giovane principe di Meonia Mestle trovarono una nuova patria nelle attuali Venezie intorno al 1100/1200 a.C., fondando Padova nel 1183 a.C.. Quasi mille anni pi\u00f9 tardi entrarono gradualmente e pacificamente nell'orbita romana.\nVerso la fine della prima guerra mitridatica (85 a.C.), il consolare Lucio Cornelio Silla, in attesa di ricevere una risposta da Mitridate VI sulla sua resa, condusse contro di loro e le vicine popolazioni di Dardani e Sinti, una campagna militare, devastandone i loro territori, poich\u00e9 in passato avevano invaso i territori romani della vicina provincia di Macedonia."}
{"id": "754227", "revid": "647919", "url": "https://it.wikipedia.org/wiki?curid=754227", "title": "Donald and Goofy", "text": ""}
{"id": "754230", "revid": "104458", "url": "https://it.wikipedia.org/wiki?curid=754230", "title": "CASTA", "text": ""}
{"id": "754231", "revid": "765341", "url": "https://it.wikipedia.org/wiki?curid=754231", "title": "Griso", "text": "Il Griso \u00e8 uno dei personaggi del romanzo \"I promessi sposi\" di Alessandro Manzoni.\n\u00c8 il capo dei \"bravi\" al servizio di Don Rodrigo, del qual gode la massima fiducia e di cui \u00e8 complice in molti crimini e malefatte. Il personaggio del Griso viene tratteggiato come un essere amorale, incapace di moti di compassione, a differenza de il Nibbio dell'Innominato nei confronti della rapita Lucia. Pur godendo della fiducia del padrone, il Griso non esita a tradirlo quando Don Rodrigo si ammaler\u00e0 di peste: chiamati i \"monatti\" affinch\u00e9 lo portino al lazzaretto, il Griso deruber\u00e0 il padrone per poi fuggire ma, ammalatosi a sua volta di peste, morir\u00e0 prima di Don Rodrigo.\nDescrizione.\nLa prima apparizione del Griso nel romanzo avviene nel VII capitolo mentre viene ordito e organizzato il rapimento di Lucia Mondella. Il Manzoni non ne d\u00e0 una descrizione fisica, ma piuttosto una morale: il Griso viene infatti descritto come colui al quale \"s'imponevano le imprese pi\u00f9 rischiose e pi\u00f9 inique\" a sottolineare la sua natura violenta e opportunistica. Dopo aver ucciso un uomo, egli \u00e8 fuggito dalla giustizia mettendosi sotto l'ala protettiva di Don Rodrigo, dal quale prende ed esegue ordini. La figura del Griso, sottolinea Manzoni, serve soprattutto come immagine per dare dimostrazione del potere di Don Rodrigo.\nPresenza nel romanzo.\nLa figura del Griso appare in diversi capitoli de \"I promessi sposi\":\nEtimologia.\nIl nome \"Griso\" (dal lombardo \"gris\", bigio, grigio) molto probabilmente fa riferimento ad una sua caratteristica fisica legata al colore grigio dei capelli. Ci\u00f2 non esclude tuttavia come con \"grigio\" il Manzoni pensasse a una caratteristica morale come \"maligno\", di poco chiaro e non definito, che aiuterebbe il lettore a classificarlo tra i malvagi del romanzo."}
{"id": "754233", "revid": "1986974", "url": "https://it.wikipedia.org/wiki?curid=754233", "title": "Isacco Comneno (figlio di Giovanni II)", "text": "Biografia.\nNato nel 1113, Isacco era il terzogenito dell'imperatore bizantino Giovanni II Comneno. Come i suoi tre fratelli, cominci\u00f2 a seguire il padre durante le sue frequenti campagne militari non appena fu in grado di farlo. In giovane et\u00e0, insieme agli altri tre fratelli fu nominato sebastocratore. Proprio durante una campagna militare in Cilicia, nella primavera del 1142, il primogenito di Giovanni ed erede al trono Alessio mor\u00ec di una malattia sconosciuta. Giovanni ordin\u00f2 ad Isacco e al secondogenito Andronico di portare il corpo dello sfortunato fratello a Costantinopoli perch\u00e9 fosse degnamente sepolto, ma durante il viaggio verso la capitale anche Andronico mor\u00ec, forse a causa dello stesso morbo che aveva colpito Alessio. Infine, nel marzo del 1143, mor\u00ec anche il padre di Isacco, l'imperatore, a causa di una ferita ad una mano che si era infettata; tuttavia Giovanni, poco prima di morire, nomin\u00f2 suo successore il quartogenito Manuele I Comneno, che considerava pi\u00f9 equilibrato caratterialmente.\nAl momento della morte del padre, tuttavia, Manuele si trovava con lui nella lontana Cilicia, mentre il fratello si trovava nella capitale, con la possibilit\u00e0 di prendere il potere. Il giovane imperatore mand\u00f2 allora a Costantinopoli Giovanni Axuch, gi\u00e0 validissimo collaboratore di suo padre, con l'ordine di fare arrestare Isacco e di fare in modo che Manuele fosse incoronato imperatore senza difficolt\u00e0 da parte del clero.\nAxuch raggiunse rapidamente Costantinopoli, dove la notizia della morte dell'Imperatore non era ancora pervenuta ed esegu\u00ec efficacemente entrambi gli ordini: fece arrestare Isacco e suo zio (anch'egli di nome Isacco) e promise ai pi\u00f9 importanti ecclesiastici di Costantinopoli (al momento il patriarcato era vacante) una donazione annua di cento piastre d'argento alla chiesa di Santa Sofia se avessero incoronato Manuele imperatore. Quest'ultimo, dopo essersi trattenuto in Cilicia per celebrare i funerali del padre e far costruire un monastero nel luogo dove era morto, arriv\u00f2 nella capitale nell'agosto del 1143. Qui nomin\u00f2 patriarca Michele Curcuas (un monaco del monastero di S. Michele Arcangelo ad Oxeia, sul Bosforo) e si fece da lui incoronare imperatore a Santa Sofia; diede poi ordine di liberare il fratello e lo zio, che non costituivano pi\u00f9 un pericolo per lui.\nDal 1145 al 1146 Isacco partecip\u00f2 a una campagna militare contro i Turchi Selgiuchidi in Anatolia. Durante questa campagna una sera mentre era a tavola dell'imperatore scoppi\u00f2 un acceso dibattito, in cui si confrontavano le qualit\u00e0 marziali di Manuele e di suo padre. Axuch esalto grandemente il suo amico defunto Giovanni II Comneno a scapito di Manuele, questa affermazione fu sostenuta a gran voce da Isacco. Gli animi in fretta si infiammarono e Isacco tent\u00f2 di colpire con la spada il cugino Andronico Comneno (futuro imperatore), il colpo fu per\u00f2 deviato dall'imperatore con l'aiuto di un altro parente.\nAnche se il rapporto fra i due fratelli non fu molto semplice, non ci fu mai un conflitto aperto e Isacco godette della dignit\u00e0 di corte e del titolo di sebastokrat\u014dr. Le unioni delle figlie di Isacco con altri re di altri stati servirono per la politica di alleanze straniere di Manuele.\nFamiglia.\nDalla sua prima moglie, Teodora, Isacco ebbe cinque figli:\nDalla sua seconda moglie, Irene Synadene, Isacco ebbe tre figlie:"}
{"id": "754236", "revid": "36426", "url": "https://it.wikipedia.org/wiki?curid=754236", "title": "Palazzo Grifoni-Budini Gattai", "text": ""}
{"id": "754241", "revid": "1155", "url": "https://it.wikipedia.org/wiki?curid=754241", "title": "Cryothenia amphitreta", "text": "Cryothenia amphitreta \u00e8 una specie di pesce d'acqua salata della famiglia Nototheniidae.\nEtimologia.\nIl nome scientifico della specie descrive la particolare conformazione del cranio, che presenta una fossa interorbitale con due orifizi.\nDistribuzione e habitat.\nSi conosce molto poco di questa specie, pescata nel Mare di Ross, nell'Oceano Antartico.\nLa scoperta.\nQuesta specie \u00e8 stata scoperta per caso, nel 2004, durante una spedizione di ricerca nel Mare di Ross per raccogliere esemplari di \"Gymnodraco acuticeps\" e comprendere il funzionamento di una proteina antigelo nel sangue di questo pesce. Descritta alla fine del 2006 \u00e8 quindi poco conosciuta. "}
{"id": "754242", "revid": "1745361", "url": "https://it.wikipedia.org/wiki?curid=754242", "title": "Esilio babilonese", "text": "Esilio o cattivit\u00e0 babilonese \u00e8 definita la deportazione a Babilonia dei Giudei di Gerusalemme e del Regno di Giuda al tempo di Nabucodonosor II. Dal punto di vista cronologico (la questione \u00e8 comunque controversa) pu\u00f2 essere indicato un periodo di massima compreso tra il VII e il VI secolo a.C..\nL'Esilio nella Bibbia.\nSono direttamente collegati a questo avvenimento i seguenti libri biblici:\nMa l'importanza dell'Esilio nella Bibbia \u00e8 molto pi\u00f9 grande. Alcuni studiosi oggi pensano che tutta la Bibbia sia stata messa per iscritto, o almeno ritoccata (per le sue parti pi\u00f9 antiche), al tempo dell'Esilio e in funzione sua (senza dubbio nei due secoli seguenti, piuttosto che durante). L'Esilio sarebbe stato, cos\u00ec sembra, un grande trauma per gli esiliati, che avrebbero dovuto reinterpretare la loro identit\u00e0 e la loro religione senza tempio, senza re e senza terra.\nCronologia.\n\"Tabella cronologica basata su Rainer Albertz, \"Israel in Exile: The History and Literature of the Sixth Century B.C.E.\", p. xxi . Date alternative sono possibili.\"\nL'Esilio dei Giudei.\nSecondo la versione tramandata dalla Bibbia, solo nella trib\u00f9 di Giuda era sopravvissuto il culto di YHWH, dopo la distruzione del Regno del Nord ad opera degli Assiri. (Ci\u00f2 contrasta con i dati storici e archeologici, che vedono la persistenza nell'ex Regno del Nord, divenuto la Samaria, del culto di YHWH anche in epoca successiva, arrivando addirittura alla costruzione d'un Tempio rivale sul Monte Garizim, che offici\u00f2 sotto un sacerdozio legittimamente aronnico fino alla sua distruzione da parte dei Giudei sotto gli Asmonei (con Giovanni Ircano, nel 123 a.C.). \nMa per i redattori biblici solo il culto di Gerusalemme era legittimo, pertanto il culto samaritano non meritava d'essere preso in considerazione).\nPi\u00f9 di cent'anni dopo, \u00e8 invece il Regno del Sud ad essere invaso, ma, nonostante ci\u00f2, \u00e8 questa frazione minoritaria della popolazione israelitica ad elaborare la versione della religione ebraica che avrebbe dato vita al giudaismo, e quindi all'ebraismo cos\u00ec come lo conosciamo oggi.\nNella Bibbia, la cui redazione definitiva \u00e8 opera di questo gruppo religioso, questi fedeli superstiti son chiamati Resto d'Israele.\n\u00c8 in questo periodo che iniziano ad assimilarsi le parole \"ebrei\" e \"giudei\", \"ebraismo\" e \"giudaismo\", sebbene non propriamente simili.\nLa deportazione a Babilonia.\nLa deportazione dell'\u00e9lite dei Giudei \u00e8 avvenuta in tre momenti (cfr. Geremia ).\nLa prima si verific\u00f2 al tempo di Ioiachin (597 a.C.) a seguito della sconfitta del Regno di Giuda a causa dei Babilonesi; il Tempio di Gerusalemme fu parzialmente distrutto ed alcuni cittadini, scelti tra i pi\u00f9 importanti, furono esiliati.\nUndici anni pi\u00f9 tardi (587 a.C.), dopo una rivolta contro l'impero al tempo del regno di Sedecia, la citt\u00e0 di Gerusalemme fu completamente rasa al suolo e vi fu una nuova deportazione. Termina cos\u00ec il Regno di Giuda.\nInfine, cinque anni pi\u00f9 tardi, sempre secondo Geremia, un terzo esilio complet\u00f2 i precedenti. \nVa per\u00f2 tenuto presente che a Babilonia fu deportata l'\u00e9lite religiosa, politica ed economica, e non la popolazione rurale, che rimase, sia al Nord che al Sud. \nLa Bibbia la conosce col nome collettivo di \"am ha'aretz\" (variamente tradotto come \"genti della terra\", \"popoli del Paese\", \"genti del Paese\"), ma testimonia che fra i rimasti un qualche tipo di culto di YHWH prosegu\u00ec anche nel periodo di assenza dell'\u00e9lite. Al punto che \u00e8 la Bibbia a testimoniare come le \"genti del paese\" proposero ai \"ritornati\" di riedificare il Tempio ed officiare assieme, ricevendone in cambio uno sdegnoso e intransigente rifiuto.\nIl ritorno.\nDopo la presa di Babilonia da parte dei Persiani, Ciro diede ai Giudei il permesso di ritornare nel loro paese di origine (539 a.C.) e di ricostruirvi il Tempio di Gerusalemme (515 a.C.); si dice che pi\u00f9 di quarantamila approfittarono del permesso. Ma i libri biblici testimoniano anche che molti restarono a Babilonia: essi costituiranno il primo nucleo della Diaspora, ed erano amministrati come comunit\u00e0 religiosa dall'Esilarca.\nI Persiani avevano una concezione politica differente rispetto a quella dei Babilonesi e degli Assiri nell'amministrazione dei territori vinti: essi facevano governare la popolazione locale da persone del luogo.\nTempo prima, anche le \u00e9lite delle trib\u00f9 del Regno di Israele (il nord del paese) erano state deportate dagli Assiri e non avevano fatto pi\u00f9 ritorno; quindi i sopravvissuti all'Esilio babilonese erano, ai propri occhi, tutto quello che restava dei \"figli di Israele\".\nI due esili.\nIl periodo dell'Esilio fu di importanza fondamentale per la religione ebraica e di conseguenza per le religioni che ad essa si ispirano, come il cristianesimo e l'Islam.\nPrivati del culto del Tempio, ormai distrutto, i sacerdoti giudei e gli intellettuali deportati assieme ad essi elaborarono una versione della loro religione (meno legata al rituale del culto e maggiormente legata ai valori interiori e spirituali) molto innovativa, tale da permetterle di sopravvivere alla catastrofe ed anzi da uscirne rafforzata. Al punto da riuscire ad imporsi come \"vera\" interpretazione del culto di YHWH non solo agli \"am ha'aretz\" di Giuda, ma addirittura ai fedeli di YHWH di Samaria, che arrivarono ad adottare come canonica la redazione del Pentateuco elaborata durante e dopo l'Esilio (ovviamente sostituendo sistematicamente la menzione del Monte del Tempio come unico luogo legittimo di culto con quella del loro Monte Gherizim).\nNella versione tramandata dal testo biblico, che \u00e8 opera di questo gruppo d'intellettuali (che lo studioso Morton Smith ha battezzato efficacemente \"partito di Yahweh-solo\", per sottolinearne l'intransigente monoteismo), le innovazioni da loro prodotte si configurano come restaurazione dell'autentico culto tradizionale.\nIl \"partito di Yhwh-solo\" si presenta in altre parole nel testo biblico non come il gruppo innovatore e rivoluzionario che fu, bens\u00ec come il \"resto\", anzi, come l'\"unico\" resto che si era \"salvato\" dalla catastrofe dell'Esilio, della religione pre-esilica. Per questo motivo la Bibbia, soprattutto nei Libri di Esdra\" e di \"Neemia, presenta l'azione innovativa di questo partito come un'azione di semplice restaurazione del passato.\nNella realt\u00e0 storica e archeologica, invece, s'individua una serie di innovazioni importantissime, che caratterizzarono da quel momento in poi il giudaismo:\nAl di l\u00e0 delle diverse \"letture\" del fenomeno, resta il fatto che l'Esilio fu elemento fondante e di massima importanza per la religione giudaica, al punto che gli storici parlano concordemente di \"epoca pre-esilica\" e \"post-esilica\".\nAltri usi del termine.\nL'espressione \"Esilio babilonese\" \u00e8 anche usato in riferimento ai seguenti avvenimenti storici:"}
{"id": "754243", "revid": "599013", "url": "https://it.wikipedia.org/wiki?curid=754243", "title": "Garba Lawal", "text": "Carriera.\nHa disputato 35 partite internazionale con la Nazionale nigeriana, segnando 4 gol e disputando due Mondiali, quello di Francia 1998 e quello di Corea del Sud-Giappone 2002.\nHa fatto parte della nazionale vincitrice del campionato del mondo Under-17 nel 1993; con la selezione del suo paese ha inoltre vinto la medaglia d'oro alle Olimpiadi di Atlanta 1996.\nA livello di club ha raggiunto i maggiori successi con il Roda, nei Paesi Bassi."}
{"id": "754244", "revid": "2056951", "url": "https://it.wikipedia.org/wiki?curid=754244", "title": "Paradosso dell'uovo e della gallina", "text": "Il paradosso dell'uovo e della gallina pu\u00f2 essere riassunto nella domanda retorica: \u00ab\u00c8 nato prima l'uovo o la gallina?\u00bb, che esemplifica la difficolt\u00e0 insite nella formulazione di spiegazioni semplici a questioni inerenti alla cosmogonia e l'origine della vita. \nL'illogicit\u00e0 del paradosso si basa sulla semplice constatazione comune che le galline depongono le uova: quindi l'uovo non pu\u00f2 esistere senza la gallina che l'ha deposto. Dalle stesse uova nascono altre galline, non possono perci\u00f2 esistere galline senza presupporre l'uovo. Ripetendo il ragionamento all'infinito, si giunge all'impossibilit\u00e0 di stabilire chi possa aver avuto origine per primo tra l'uovo e la gallina, poich\u00e9 nessuno dei due soggetti pu\u00f2 esistere in assenza dell'altro. Sebbene a questa apparente illogicit\u00e0 la scienza abbia da lungo tempo trovato una risposta, il paradosso rimane ancora valido per alcune delle questioni pi\u00f9 interessanti della biologia moderna, e che concernono i rapporti tra DNA e proteine come rileva lo scrittore Francis Hitching: \u00e8 sempre in gioco la riproduzione e la moltiplicazione.\nTale frase, pi\u00f9 in generale, divenuta proverbiale ed entrata nell'immaginario collettivo, viene anche utilizzata, per estensione, come esempio di rompicapo logico o di ragionamento circolare. La frase viene inoltre utilizzata per enfatizzare l'inutilit\u00e0 o la futilit\u00e0 di un discorso o di una discussione, o in alternativa, l'incapacit\u00e0 di giungere a una conclusione concreta.\nStoria del paradosso.\nIl paradosso viene gi\u00e0 citato dagli antichi filosofi greci quali Aristotele e Plutarco.\nMa il primo che lo formula nel modo in cui lo conosciamo oggi \u00e8 Ambrogio Teodosio Macrobio nella sua opera \"Saturnalia\" in cui prova a darne una risposta motivata:\nPer una maggiore completezza di informazioni riguardo alla problematica dell'origine della vita e della cosmologia, nonch\u00e9 della natura stessa del paradosso, affrontata dalla filosofia greca, occorre approfondire la conoscenza di Parmenide e dei paradossi di Zenone che corrispondono all'antecedente filosofico dei gi\u00e0 citati Aristotele e Plutarco.\nRisposta scientifica al paradosso.\nDa un punto di vista strettamente scientifico, considerando che il quesito parla di \"uovo\" in senso generale, e non dell'uovo di gallina, la risposta alla domanda da cui scaturisce il paradosso \u00e8 piuttosto semplice, e non pu\u00f2 essere altro che \"l'uovo\". Per comprendere questa risposta, occorre considerare che, da un punto di vista evoluzionistico, gli uccelli (e dunque anche le galline) derivano da determinati ceppi di rettili, animali a sangue freddo dotati della capacit\u00e0 di deporre uova. Il diretto predecessore degli uccelli, perci\u00f2, deponeva gi\u00e0 le uova, pur non essendo ancora, in senso stretto, un uccello n\u00e9 tanto meno una gallina.\nPer ragioni evoluzionistiche non pu\u00f2 avvenire un cambiamento di specie durante la vita di un individuo (\u201cun particolare organismo non pu\u00f2 cambiare specie durante il corso della sua vita\u201d, ha sostenuto Roy A. Sorensen); ne consegue che la prima gallina sicuramente tale, nata dall'uccello (gallinaceo) che si \u00e8 mutato in gallina, \u00e8 nata da un uovo, il primo della sua specie, che viene quindi prima della gallina.\nRiformulazioni moderne del paradosso.\nUna moderna versione del paradosso dell'uovo e della gallina pu\u00f2 essere trovata in una questione che per diversi decenni ha occupato gli scienziati genetisti ed evoluzionisti: l'impossibilit\u00e0 di capire se, nei processi che hanno portato all'origine della vita come noi la conosciamo, sia comparso prima il DNA o prima le proteine. Il DNA \u00e8 il depositario dell'informazione genetica degli esseri viventi, e queste informazioni (costituite da una sequenza di molecole dette basi) sono essenziali per la produzione di proteine, molecole responsabili della gran parte delle funzioni che sono alla base dei processi conosciuti come \"vita\". Perch\u00e9 possa avvenire la produzione di proteine a partire dal DNA, tuttavia, \u00e8 necessaria la contemporanea presenza di altre proteine (dette enzimi) senza le quali tale processo, detto traduzione, non pu\u00f2 avvenire. Inoltre, in condizioni normali, il DNA stesso degrada in fretta se non \u00e8 legato a specifiche proteine, e la sua replicazione \u00e8 di fatto impossibile. Per contro, la questione verte su come possano esistere le proteine se non sintetizzate in base alle informazioni codificate nel DNA. Questo paradosso ha impegnato gli scienziati per molti anni, e una possibile soluzione \u00e8 giunta solo in tempi recenti, con la scoperta dei ribozimi, molecole di RNA capaci di immagazzinare informazione genetica al pari del DNA, ma dotate anche di capacit\u00e0 catalitiche proprie degli enzimi. Questa scoperta potrebbe aver risolto anche questo paradosso, aprendo inoltre la strada alla teoria del mondo a RNA \u2013 precedente al DNA e alla nascita stessa della vita \u2013 una teoria che, seppur convincente, \u00e8 ancora allo studio da parte degli scienziati.\nIn ogni caso in natura esistono forme di vita ermafrodite che possono dare un'ulteriore risposta a questo quesito.\nRisposta creazionista al paradosso.\nDa un punto di vista creazionista ebraico-cristiano si pu\u00f2 procedere ad un'esegesi letterale degli eventi descritti nella genesi biblica, comprendendo gli uccelli fra gli esseri creati \"il quinto giorno\". Poich\u00e9 la Bibbia non menziona le uova, ne deriverebbe una creazione degli uccelli in forma gi\u00e0 adulta: da un punto di vista creazionista, quindi, il paradosso ammette un'immediata soluzione, che prevede la \"nascita\" prioritaria della gallina rispetto all'uovo."}
{"id": "754246", "revid": "287204", "url": "https://it.wikipedia.org/wiki?curid=754246", "title": "Kohtla-J\u00e4rve", "text": "Kohtla-J\u00e4rve () \u00e8 una citt\u00e0 dell'Estonia nord-orientale, nella contea di Ida-Virumaa, fondata nel 1924 e decretata municipalit\u00e0 nel 1946. Con circa 34.000 abitanti, la citt\u00e0 ha un volto principalmente industriale, attraverso le attivit\u00e0 connesse all'utilizzo delle scisti bituminose ed al largo processo di trasformazione delle stesse in vari prodotti petroliferi.\nIn realt\u00e0, ora la citt\u00e0 \u00e8 costituita da cinque centri non confinanti tra loro, ed \u00e8 quindi un agglomerato amministrativo di cinque zone non comunicanti, talvolta piuttosto distanti e intervallate da un'altra citt\u00e0 (J\u00f5hvi).\nIn ordine di dimensioni, Kohtla-J\u00e4rve \u00e8 la quarta citt\u00e0 estone.\nStoria.\nLa storia di Kohtla-J\u00e4rve \u00e8 strettamente legata alle vicende relative all'estrazione dello scisto bituminoso, il principale minerale di cui \u00e8 ricca l'Estonia.\nAd ogni modo sono rimaste le tracce di insediamenti esistenti nel territorio della moderna Kohtla-J\u00e4rve sin dall'alto medioevo. Nelle mappe danesi, i villaggi di J\u00e4rve e Kukruse sono stati menzionati nel 1241 con i nomi di \"Jeruius\" e \"Kukarus\", ed il villaggio di Sompa nel 1420 con \"Soenpe\".\nGli abitanti locali conoscevano le propriet\u00e0 infiammabili dello scisto sin dai tempi antichi, anche se in Estonia l'estrazione industriale \u00e8 iniziata solo nel diciannovesimo secolo.\nNel 1916 vennero eseguite analitiche ricerche e venne scoperto che lo scisto bituminoso poteva essere utilizzato sia come combustibile sia come materiale d'impiego per l'industria chimica, e l'attivit\u00e0 estrattiva inizi\u00f2 proprio vicino al villaggio di J\u00e4rve. Nel 1919 la Compagnia industriale state dell'olio di scisto venne fondata ed inizi\u00f2 l'attivit\u00e0 estrattiva. Insediamenti abitativi per lavoratori iniziarono ad apparire nelle adiacenze nelle miniere.\nNel 1924 l'impianto di trasformazione delle scisto bituminoso venne realizzato vicino alla stazione di Kohtla, e nelle immediatezze l'insediamento chiamato Kohtla-J\u00e4rve inizi\u00f2 a crescere.\nDurante la Seconda guerra mondiale il valore dei depositi estoni di scisto bituminoso crebbe. I tedeschi, occupata l'Estonia, lo consideravano un'importante risorsa di combustibile.\nAd ogni modo, fallirono nel tentativo di avviare una estrazione su larga scala.\nAl termine della guerra, lo scisto bituminoso inizi\u00f2 ad essere richiesto in quantit\u00e0 crescente dalle industrie della parte nord-occidentale dell'Unione Sovietica e la sua estrazione si allarg\u00f2 notevolmente. Kohtla-J\u00e4rve, come centro principale dell'area estrattiva, ricevette lo status di citt\u00e0 il 15 giugno 1946.\nDal quel momento, durante i successivi venti anni, iniziava un processo di amalgamazione amministrativa con gli insediamenti nelle vicinanze di Kohtla-J\u00e4rve. Kohtla e Kukruse erano in citt\u00e0 nel 1949; J\u00f5hvi, Ahtme e Sompa nel 1960; Kivi\u00f5li, Oru, P\u00fcssi e Viivikonna nel 1964. Dunque, Kohtla-J\u00e4rve notevolmente ingranditasi, raggiunse i 90.000 abitanti nel 1980.\nNel 1991 il numero dei distretti cittadini diminu\u00ec, e J\u00f5hvi, Kivi\u00f5li e P\u00fcssi tornarono ad essere citt\u00e0 separate. I volumi estrattivi dello scisto ed i relativi processi diminuirono drammaticamente durante gli anni novanta e molti abitanti di Kohtla-J\u00e4rve si spostarono a Tallinn o in Russia, visto l'alto tasso di disoccupazione in Ida-Virumaaa.\nDopo la riforma amministrativa del 2017, il comune \u00e8 composta non pi\u00f9 da sei, ma da cinque distretti amministrativi, avendo rinunciato il distretto di Viivikonna.\nPopolazione.\nLa citt\u00e0 \u00e8 inoltre composta da diverse etnie: comprende circa 40 gruppi etnici e solo il 21% della popolazione \u00e8 estone. Nel dopoguerra, durante l'occupazione sovietica molti degli estoni sfollati non poterono rientrare nelle loro case, altri dovettero forzatamente adottare il russo come lingua madre anche se, dal 1991, con la ritrovata indipendenza del Paese, l'estone \u00e8 tornato ad essere l'unica lingua ufficiale e quindi ora largamente utilizzato, soprattutto dai giovani.\nAmministrazione.\nLa citt\u00e0 \u00e8 suddivisa in cinque distretti amministrativi:"}
{"id": "754251", "revid": "17654", "url": "https://it.wikipedia.org/wiki?curid=754251", "title": "Jimmy Finlayson", "text": ""}
{"id": "754253", "revid": "547034", "url": "https://it.wikipedia.org/wiki?curid=754253", "title": "Hockey Club CourmAosta", "text": "L'Hockey Club CourmAosta (HC Courmayeur-Aosta) \u00e8 stata una squadra di hockey su ghiaccio di Courmayeur.\nStoria.\nL'Hockey Club Courmayeur, questo il nome al momento della fondazione, \u00e8 stata una delle pi\u00f9 antiche societ\u00e0 d'Italia essendo stata fondata nel lontano 1933. Conobbe un periodo di notoriet\u00e0 con l'avvento dell'imprenditore Carlo Rivetti alla guida della societ\u00e0. Un cammino cominciato nel 1990 e finito nel 1995. Tra sogni di gloria, polemiche e scontri epici.\nScomparve nel 1999 con la denominazione \"Hockey Club Lions CourmAosta\", non prima di aver conquistato l'unico trofeo vinto della sua lunga storia: la Coppa Italia 1998 contro l'HC Fassa; il massimo risultato raggiunto in serie A sono 2 terzi posti (1993-94, 1994-95).\nPalmar\u00e8s.\n1998\n1992-93"}
{"id": "754255", "revid": "647919", "url": "https://it.wikipedia.org/wiki?curid=754255", "title": "H.C. Courmaosta", "text": ""}
{"id": "754256", "revid": "363629", "url": "https://it.wikipedia.org/wiki?curid=754256", "title": "Penetranza", "text": "La penetranza, in genetica, indica la frequenza con cui un allele si manifesta fenotipicamente all'interno di una popolazione: essa dipende sia dal genotipo (ad esempio la presenza di geni epistatici o di altri geni) sia dall'influenza dell'ambiente. In altre parole la penetranza corrisponde alla frequenza con cui, dato un certo genotipo, si manifesta il fenotipo corrispondente (ad esempio una malattia).\nLa penetranza determina la possibilit\u00e0 di prevedere in maniera pi\u00f9 o meno certa il fenotipo associato alla mutazione. Solo test genetici basati sull'analisi di mutazioni legate a fenotipi molto penetranti permettono una predizione certa del fenotipo.\nSpesso, inoltre, possono verificarsi particolari fenomeni quali l'espressivit\u00e0 variabile.\nPenetranza completa.\nLa penetranza \u00e8 completa (100%) quando tutti gli omozigoti recessivi manifestano un fenotipo recessivo e tutti gli omozigoti dominanti e gli eterozigoti mostrano il fenotipo dominante. Ad esempio, se tutti gli individui che portano un allele mutato dominante manifestano il fenotipo mutato, l'allele \u00e8 completamente penetrante. \nMolti geni mostrano penetranza completa: ne sono esempi le sette coppie alleliche usate da Mendel negli esperimenti, gli alleli del gruppo sanguigno AB0 umano.\nPenetranza incompleta.\nSi ha invece penetranza incompleta se meno del 100% degli individui con un particolare genotipo manifesta il fenotipo atteso (se l'80% degli individui portatori di un certo allele manifesta il fenotipo corrispondente la penetranza \u00e8 dell'80%).\nUn esempio di penetranza incompleta \u00e8 offerto dalla brachidattilia e da numerose altre malattie genetiche."}
{"id": "754260", "revid": "94902", "url": "https://it.wikipedia.org/wiki?curid=754260", "title": "L'uovo e la gallina", "text": ""}
{"id": "754265", "revid": "767487", "url": "https://it.wikipedia.org/wiki?curid=754265", "title": "Vicenza Calcio 1992-1993", "text": "Stagione.\nNella stagione 1992-1993 il ritorn\u00f2 in Serie B grazie alla miglior difesa del campionato (con soli 18 gol subiti) e al minor numero di sconfitte (3) come il Ravenna capolista."}
{"id": "754266", "revid": "108682", "url": "https://it.wikipedia.org/wiki?curid=754266", "title": "Densit\u00e0 demografica", "text": ""}
{"id": "754268", "revid": "287204", "url": "https://it.wikipedia.org/wiki?curid=754268", "title": "Ponte sul Brandivino", "text": ""}
{"id": "754269", "revid": "1711941", "url": "https://it.wikipedia.org/wiki?curid=754269", "title": "Traghetto di Buckburgo", "text": "Il Traghetto di Buckburgo \u00e8 un guado di Arda, l'universo immaginario fantasy creato dallo scrittore inglese J. R. R. Tolkien, situato nella regione dell'Eriador e per la precisione nella Contea, nei pressi della citt\u00e0 di Buckburgo. La citt\u00e0 disponeva anche di un ponte, situato per\u00f2 pi\u00f9 a nord, il Ponte sul Brandivino.\nIl traghetto permetteva di attraversare il Brandivino, il fiume che divideva la Contea dalla Terra di Buck. Era per\u00f2 malvisto dagli Hobbit della Contea, perch\u00e9 essi non amavano n\u00e9 l'acqua n\u00e9 le barche."}
{"id": "754270", "revid": "5245", "url": "https://it.wikipedia.org/wiki?curid=754270", "title": "Guadi di Sarn", "text": ""}
{"id": "754277", "revid": "767487", "url": "https://it.wikipedia.org/wiki?curid=754277", "title": "Holy Diver", "text": "Holy Diver \u00e8 il primo album del gruppo musicale heavy metal Dio, uscito nel maggio 1983 per l'etichetta discografica Mercury Records.\nNel giugno del 2017 la rivista \"Rolling Stone\" ha collocato l'album alla sedicesima posizione dei 100 migliori album metal di tutti i tempi."}
{"id": "754279", "revid": "103483", "url": "https://it.wikipedia.org/wiki?curid=754279", "title": "Omogeneo", "text": ""}
{"id": "754282", "revid": "767487", "url": "https://it.wikipedia.org/wiki?curid=754282", "title": "Killing the Dragon", "text": "Killing the Dragon \u00e8 il nono album in studio della heavy metal band statunitense Dio, pubblicato il 21 maggio 2002 per l'etichetta discografica Spitfire Records.\nQuesto album si differenzia rispetto ai precedenti perch\u00e9 lascia le sonorit\u00e0 cupe, e con il nuovo chitarrista Doug Aldrich, attinge addirittura influenze dal rock 'n' roll, mantenendo comunque una considerevole velocit\u00e0 esecutiva."}
{"id": "754283", "revid": "99089", "url": "https://it.wikipedia.org/wiki?curid=754283", "title": "Ioachim Florensis", "text": ""}
{"id": "754285", "revid": "1086846", "url": "https://it.wikipedia.org/wiki?curid=754285", "title": "Vicenza Calcio 1991-1992", "text": "Stagione.\nNell'annata 1991-1992 arriv\u00f2 dalla Fidelis Andria il capitano Giovanni Lopez, e dopo quasi 11 anni ritorn\u00f2 alla guida della squadra Renzo Ulivieri. Al termine del campionato la squadra biancorossa si piazz\u00f2 quarta con 40 punti, a 5 punti di distacco dalla promozione nella serie cadetta."}
{"id": "754287", "revid": "765341", "url": "https://it.wikipedia.org/wiki?curid=754287", "title": "Sirenetta", "text": "La sirenetta \u00e8 un personaggio protagonista dell'omonima fiaba di Hans Christian Andersen.\nStoria originale.\nVive sul fondo del mare con suo padre, il Re del Mare, rimasto vedovo, sua nonna, e cinque sorelle maggiori. A quindici anni, secondo la tradizione delle sirene, le viene concesso di nuotare fino in superficie per guardare il mondo sopra il mare. La Sirenetta ha cos\u00ec modo di osservare una nave comandata da un bellissimo principe, di cui s'innamora. La nave viene travolta da una terribile tempesta, ma la Sirenetta riesce a salvarlo e portarlo in salvo su una spiaggia vicino a un tempio; il principe ha perso conoscenza e non ha modo di vederla. La Sirenetta passa i giorni che seguono sospirando e sognando di lui, e desiderando di avere un'anima e una vita eterna come gli esseri umani; il suo destino di sirena, infatti, \u00e8 quello di dissolversi in schiuma marina. Alla fine, grazie alla Strega del Mare, riesce ad acquistare una pozione che le consentir\u00e0 di trasformare la sua pinna in gambe come gli umani, ma in cambio della voce, cos\u00ec le taglia la lingua; inoltre nel camminare sar\u00e0 come essere trapassata dai coltelli, per cui non potr\u00e0 pi\u00f9 tornare ad essere una sirena. Per\u00f2 se il principe s'innamorer\u00e0 di lei e la sposer\u00e0, la Sirenetta otterr\u00e0 un'anima; se sposer\u00e0 un'altra, al sorgere del sole del giorno dopo le nozze la Sirenetta morir\u00e0 di crepacuore trasformandosi in schiuma di mare. La Sirenetta beve la pozione ed incontra il principe, che \u00e8 attratto dalla bellezza e dalla grazia della fanciulla. La Sirenetta purtroppo non pu\u00f2 parlare, per cui l'affetto del principe per lei non si trasforma in vero amore. Un giorno il principe si reca in un regno vicino in cerca di una moglie. Si scopre che la figlia del re di quel regno \u00e8 una ragazza che aveva trovato il principe sulla spiaggia dopo il naufragio. Il principe si ricorda di lei come di colei che l'aveva salvato, se ne innamora e presto le nozze vengono annunciate. La Sirenetta \u00e8 disperata. Quando giunge la notte di nozze, le sue sorelle le consegnano un pugnale magico acquistato per lei dalla Strega del Mare in cambio dei loro capelli. Se la Sirenetta, con quel pugnale, uccider\u00e0 il principe e bagner\u00e0 i propri piedi col suo sangue, prima del sorgere del sole, potr\u00e0 sopravvivere e tornare ad essere una sirena. La Sirenetta, (per via dell'amore che prova per il principe), si rifiuta di ucciderlo, e, al sorgere del sole si lancia in mare, dissolvendosi in schiuma. La sua bont\u00e0 viene per\u00f2 premiata; anzich\u00e9 morire, la Sirenetta diventa una figlia dell'aria, un essere invisibile, con la promessa di ottenere un'anima e volare in Paradiso dopo 300 anni di buone azioni. Per ogni bambino buono che riuscir\u00e0 a trovare le verr\u00e0 risparmiato un anno di attesa; per ogni bambino cattivo invece pianger\u00e0, e aggiunger\u00e0 un giorno per ogni lacrima.\nVersione Disney.\nNel classico Disney \"La sirenetta\", del 1989, la principessa si chiama Ariel, ed \u00e8 doppiata in originale da Jodi Benson e in italiano da Simona Patitucci. Nelle successive opere correlate viene sempre doppiata in originale dalla Benson; in italiano le parti parlate sono affidate a Paola Valentini, mentre quelle cantate a Tanaquilla Leonardi (\"La sirenetta - Le nuove avventure marine di Ariel\"), Renata Fusco (\"La sirenetta II - Ritorno agli abissi\") e Giulia Luzi (\"La sirenetta - Quando tutto ebbe inizio\").\nAriel appare anche in videogiochi ispirati all'opera di cui \u00e8 protagonista e nella saga \"Kingdom Hearts\", nelle serie televisive \"House of Mouse - Il Topoclub\" (come ospite), \"C'era una volta\" (interpretata da Joanna Garc\u00eda) e nel quarto episodio speciale di \"Sofia la principessa\". Compare inoltre nello speciale TV \"The Little Mermaid Live!\" (interpretata da Auli\u02bbi Cravalho) e nel film \"Ralph spacca Internet\". Halle Bailey le prester\u00e0 il volto nel remake live-action omonimo, diretto da Rob Marshall nel 2020.\nFa parte del franchise \"Principesse Disney\", inserita al quarto posto nell'elenco ufficiale dopo \"Aurora\" e prima di \"Belle\".\nCreazione.\nA realizzare l'aspetto di Ariel \u00e8 stato Glen Keane, noto animatore americano della Disney e creatore di altri personaggi quali Aladdin, Pocahontas nell'omonimo Classico Disney e la Bestia per \"La bella e la bestia\". In un'intervista lasciata nei contenuti extra del dvd di Pocahontas, Keane ha rivelato ironicamente di essersi ispirato a sua moglie per la caratterizzazione grafica di Ariel.\nCaratteristiche.\nAriel \u00e8 la pi\u00f9 giovane delle sette figlie di re Tritone e della regina Atena, una bellissima sirena adolescente con una figura a clessidra, pelle chiara e occhi blu acqua. Indossa come reggiseno una coppia di conchiglie color lavanda legate con un laccio. La caratteristica distintiva di Ariel sono i suoi lunghi capelli rossi fluenti, folti e luminosi. Dalla vita in gi\u00f9, ha una coda di pesce color verde marino con scaglie, pinne trasparenti e una linea di cintura a forma di V che ricorda le labbra di un pesce e rivela il suo ombelico. Viene quasi sempre vista in compagnia di Flounder, il suo migliore amico, e Sebastian, il granchio consigliere di suo padre che \u00e8 spesso incaricato di tenerla d'occhio. \nAriel \u00e8 spesso ribelle, vaga da sola per esplorare l'ambiente circostante e spesso disubbidisce agli ordini di suo padre o di Sebastian, causando conflitti tra i personaggi. Nel primo film, \u00e8 raffigurata come disposta a fare qualsiasi cosa per stare con il principe Eric, rinunciando persino alla sua voce per diventare umana. Ron Clements la descrisse come una tipica adolescente, incline a errori di giudizio. \u00c8 anche caratterizzata da un'incredibile curiosit\u00e0, che la porta spesso in situazioni pericolose. Indipendentemente dai difetti, Ariel \u00e8 gentile e premurosa. Ha dimostrato di essere estremamente compassionevole e amorevole verso quasi tutti gli esseri viventi, pi\u00f9 platonicamente che romanticamente. Ci\u00f2 \u00e8 visto in particolare attraverso la sua amicizia con il suo compagno pi\u00f9 vicino, Flounder, e persino con il compositore di corte di suo padre Sebastian che, nonostante sia contrario all'avventatezza e alla natura eccessivamente avventurosa di Ariel, riceve una quantit\u00e0 considerevolmente grande di amore e rispetto dalla principessa, che \u00e8 spesso ricambiato. Nella serie televisiva e nel primo film, Ariel \u00e8 affascinata dal mondo umano e spesso va alla ricerca di manufatti umani che espone in una grotta segreta. Nonostante la sua solita ingenuit\u00e0 e impulsivit\u00e0, Ariel ha dimostrato in molte occasioni di essere seria, attenta e molto intuitiva. Non ha paura di dire la sua ed \u00e8 anche molto vivace, dalla mente aperta, allegra e molto coraggiosa. Prima di incontrare Eric, era molto raramente interessata alle relazioni sentimentali. Odia la violenza e il male: nella maggior parte delle circostanze, preferisce usare parole, logica e soluzioni pacifiche. Tuttavia, se deve assolutamente proteggere s\u00e9 stessa o qualcuno a cui tiene da un nemico, non esita a ricorrere alla violenza e si mostra una principessa abbastanza impressionante. Tuttavia, il suo tratto pi\u00f9 notevole \u00e8 il suo profondo amore e fascino per gli umani, avendo desiderato diventare umana durante il primo film, anche prima di incontrare il suo futuro marito, Eric. Tuttavia, non ha sempre avuto questo tratto; fino all'et\u00e0 di 15 anni (quindi tra la serie animata e il terzo film direct-to-video), ha espresso una profonda paura degli umani simile al pregiudizio di Tritone nei confronti degli umani, sebbene la sua testimonianza di un essere umano che salva un delfino spiaggiato ha cambiato le sue opinioni sulla questione. Ironia della sorte, l'umano responsabile del salvataggio del delfino era Eric, anche se non lo sapeva. I suoi colori preferiti sono il verde smeraldo, il rosa e il blu.\nPoteri e abilit\u00e0.\nIn qualit\u00e0 di sirena, Ariel ha poteri come la respirazione subacquea, l'acquapatia (\u00e8 in grado di parlare con la fauna acquatica, dato che pu\u00f2 capire e comunicare con le creature marine e conserva questa capacit\u00e0 anche in forma umana) e la termoregolazione (\u00e8 altamente resistente alle temperature e agli ambienti freddi e caldi). Ha anche durata e velocit\u00e0 sovrumane, visto che \u00e8 in grado di sopportare le pressioni subacquee e muoversi incredibilmente veloce nell'acqua.\n\u00c8 adattabile (pu\u00f2 padroneggiare abilit\u00e0 o apprendere molto rapidamente, come imparare ad alzarsi in piedi e correre in pochi minuti dopo essere diventata umana tramite la pozione magica di Ursula), oltrech\u00e9 un'eccellente cantante, ballerina, nuotatrice, cavallerizza e musicista (nel film prequel \u00e8 capace di suonare la chitarra, il pianoforte, un tamburo bongo e l'arpa con ammirevole abilit\u00e0).\nBiografia del personaggio.\n\"La sirenetta\".\nNel film \"La sirenetta\", Ariel \u00e8 la pi\u00f9 giovane delle sette figlie di Re Tritone, recalcitrante a seguire le regole del padre. Ha una grande passione per il mondo degli umani, derivante dal suo segreto sogno di una vita terrestre, e un giorno, contravvenendo agli ordini di suo padre, si reca in superficie e salva un giovane ragazzo dal naufragio della nave su cui stava celebrando il suo compleanno. Il giovane, un principe di nome Eric, si innamora di lei, ma ne ricorda solo la voce melodiosa. Anche Ariel \u00e8 si \u00e8 innamorata di Eric, per questo viene convinta da Ursula a scambiare la sua voce per un paio di gambe. Se entro tre giorni Ariel riesce a farsi baciare da Eric, diverrebbe per sempre umana. Se invece non ci fosse riuscita, sarebbe stata sua prigioniera. Ariel firma il contratto e si trova sulla spiaggia. Eric la vede, ma essendo completamente muta, non riconosce la sua salvatrice, nonostante ci\u00f2 l'accoglie a palazzo. Nei primi due giorni i giovani stringono una bella amicizia, ma il bacio non arriva. Ursula, spaventata dal fatto che potrebbe perdere il controllo su Ariel se diventasse umana, si trasforma in una giovane e affascinante ragazza di nome Vanessa, e, con la voce di Ariel ipnotizza il principe Eric, che grazie ad un colpo di fulmine, organizza immediate le nozze. Aiutata dagli amici del mare, Ariel riesce a fermare il matrimonio e recuperare la voce, ma il sole tramonta sul terzo giorno e la ragazza ritorna sirena. Ormai intrappolata da Ursula dal contratto firmato, Ariel viene salvata da Tritone che firma al suo posto, divenendo un'anima perduta. Ursula \u00e8 la regina di Atlantica e, dopo aver minacciato la vita della sirena con il tridente di Tritone, tenta di uccidere Ariel ed Eric con lo strumento del sovrano prendendone le fattezze e diventando gigantesca. Mentre \u00e8 impegnata ad uccidere Ariel, Eric trapassa la strega con il bompresso della nave, e cos\u00ec Ursula muore sciogliendo i contratti che tenevano imprigionate le anime di Tritone e di altre creature del mare. Tritone torna a regnare sui mari, e dona alla figlia un paio di gambe, cos\u00ec da poter coronare il suo sogno d'amore con il principe Eric. I due si sposano in nave e tutto il popolo del mare assiste al loro matrimonio.\n\"La sirenetta II - Ritorno agli abissi\".\nNel secondo film, Ariel ora ha una figlia, Melody. Durante una cerimonia viene presentata al nonno Tritone e al popolo del mare. Il re regala alla sua nipotina una conchiglia che evoca un'immagine del palazzo reale di Atlantica. Nel corso dei festeggiamenti la svitata sorella di Ursula, la strega Morgana, fa il suo ingresso per vendicare la sorella uccisa. Inizialmente riesce a prendere la bambina, ma grazie ad Eric, Ariel e Tritone viene respinta, sta per essere catturata, ma riesce a fuggire, giurando vendetta sulla piccola Melody. Il re comanda ai suoi tritoni di cercare la strega; nel frattempo Ariel comunica al padre che, finch\u00e9 Morgana \u00e8 libera, la piccola Melody non si avviciner\u00e0 al mare: intorno al palazzo di Eric vengono erette possenti mura che ostacolano l'accesso al mare, e il regalo di Tritone viene restituito al mittente. La storia riprende dodici anni dopo, quando sono in atto i preparativi per il compleanno di Melody, ma la bambina per una volta si azzarda a nuotare con Sebastian e Scuttle, contravvenendo agli ordini della madre, con cui lei non riesce a parlare, poich\u00e9 lei sembra non capire la sua passione per il mare. Durante la nuotata trova la conchiglia che le aveva regalato suo nonno, chiede spiegazioni alla madre, ma lei non le risponde. Offesa, rema in mare aperto e offre a Morgana l'occasione che a lungo aspettava.\nMelody si fa trasformare da Morgana in sirena e viene inviata dalla strega ad Atlantica convincendola a sottrarre il tridente a Tritone (che non sa essere suo nonno). Ariel, spaventata e preoccupata dalla sparizione della figlia, si fa nuovamente trasformare dal padre in sirena per cercare la figlia scomparsa. Le due si incontrano poco prima che Melody consegni il tridente a Morgana: Ariel tenta di convincere la figlia dell'errore, ma la ragazzina, delusa per le bugie della madre, esaudisce il desiderio della strega, consegnandogli il tridente. Cos\u00ec Morgana, imprigiona Melody in una grotta di ghiaccio. Quando tutto sembrava perduto, Melody, tornata umana, riesce a liberarsi dalla grotta di ghiaccio e resasi conto dell'errore, strappa dalle mani il tridente alla strega, riconsegnandolo al nonno. Morgana viene intrappolata definitivamente in un blocco di ghiaccio, e la muraglia tra terra e mare viene finalmente abbattuta permettendo al popolo del mare e al regno di Eric di vivere finalmente insieme.\n\"La sirenetta: Quando tutto ebbe inizio\".\nAriel compare poi nel secondo seguito \"La sirenetta - Quando tutto ebbe inizio\", uscito nel 2008 e prequel dell'intera storia. Ariel e le sue sei sorelle vivono felici e spensierate con il padre, re Tritone, e la madre regina Athena. Durante una spensierata giornata in superficie, una nave di pirati urta gli scogli dove si trovavano i cittadini di Atlantica; la regina Athena, rimasta indietro per recuperare un carillon che le aveva poco prima donato il marito, viene uccisa.\nColpito profondamente dal lutto, il re vieta la musica in ogni sua forma, e in tutto il suo regno, chiudendosi in un burbero atteggiamento, e allontanandosi dalle sue stesse figlie, la cui cura viene affidata alla tata governante, Marina del Rey. Dieci anni dopo le principesse sono cresciute e Ariel soffre molto dell'isolamento in cui vive il padre. Molto disubbidiente, Ariel una sera scopre, grazie al nuovo amico Flounder, un club segreto in cui si canta e suona, diretto dallo stesso segretario del re, Sebastian. Eccitata dalla scoperta, riesce a coinvolgere le stesse sorelle, dato che tutte hanno ereditato dalla madre la passione per i balli ed il canto. Una sera, Marina del Rey segue le principesse, e, scoperto il loro segreto, riferisce tutto al re, sperando di ottenere il posto di segretario che apparteneva a Sebastian. Il re infuriato vieta alle figlie di uscire dal palazzo, imprigiona il granchio, Flounder e la band, cos\u00ec Marina ottiene l'incarico tanto agognato. Di nuovo senza musica, Ariel decide di aiutare i prigionieri ad evadere, e lasciare con loro il triste palazzo di Atlantica. Durante la marcia degli evasi in un deserto marino, Ariel, quasi per miracolo, viene attratta dalla voce lieve della madre che la conduce dove si trova il carillon; la sirenetta vuole portarlo al padre per provare a farlo ragionare. Marina, accompagnata dai suoi scagnozzi, tenta di fermare la principessa, che rischia di essere uccisa. Tritone riesce a fermare la sua segretaria, la imprigiona, e, riconciliatosi con la figlia, annulla il divieto della musica riportando gioia e amore nel regno di Atlantica.\nAccoglienza.\nAriel ha ricevuto un'accoglienza mista da parte della critica; alcune pubblicazioni come \"Time\" la criticano per essere troppo devota a Eric, mentre altre, come \"Empire\" lodano il personaggio per la sua personalit\u00e0 ribelle, un allontanamento dai ruoli delle precedenti Principesse Disney.\nRoger Ebert, del \"Chicago Sun-Times\", ha elogiato il personaggio, scrivendo che \"Ariel \u00e8 un personaggio femminile pienamente realizzato che pensa e agisce in modo indipendente, anche ribelle, invece di ciondolare attorno passivamente mentre il fato decide il suo destino\". James Bernardelli di \"Reelviews\" ha scritto che Ariel pu\u00f2 essere vista come un modello per i futuri eroi ed eroine Disney. Ha anche elogiato la performance vocale di Jodi Benson per il personaggio. In un articolo per \"Empire\", Levi Buchanan ha affermato che Ariel \u00e8 \"potente e autosufficiente\". Janet Maslin del \"New York Times\" si \u00e8 complimentata con Ariel, affermando che \"gli adolescenti apprezzeranno l'eroina ribelle della storia\" e ha continuato lodando l'arguzia di Ariel. Il critico John Puccio ha detto che \"Ariel \u00e8 forse il personaggio animato pi\u00f9 sexy che gli artisti Disney abbiano mai disegnato\". Nella sua recensione di \"La sirenetta - Quando tutto ebbe inizio\", James Plath ha scritto: \"Per le bambine, Ariel \u00e8 una delle principesse Disney pi\u00f9 amate e occupa anche un posto caldo nel cuore dei genitori\". Tamara Weston di \"Time\" ha scritto che Ariel \u00e8 meno passiva e pi\u00f9 volitiva delle principesse Disney precedenti, come Biancaneve, Cenerentola e Aurora. Gran parte delle recensioni negative vengono per la troppa devozione al principe Eric, come il fatto che abbia rinunciato alla sua voce per perseguire la sua storia d'amore mettendo in pericolo il regno del padre, e l'apparente scarso femminismo; hanno portato l'allora presidente della Disney Animation Jeffrey Katzenberg a decidere di aggiungere una \"svolta femminista\" al prossimo adattamento delle fiabe Disney, \"La bella e la bestia\", e per estensione rendere la protagonista femminile del film, Belle, una femminista, oltre che assumere Linda Woolverton come sceneggiatrice principale del film.\nNonostante la sua accoglienza critica mista, Ariel rimane popolare tra il pubblico ed \u00e8 considerata uno dei personaggi animati pi\u00f9 iconici e amati della Disney, con la sua specifica combinazione di colori di capelli rossi, conchiglie lavanda e coda verde che la rendono \"distintamente identificabile\". Un sondaggio nell\"'Internet Movie Database\" ha mostrato che Ariel \u00e8 il secondo personaggio animato pi\u00f9 sexy e affascinante dopo Jessica Rabbit. Nell'agosto 2011, Jodi Benson \u00e8 stata premiata come Disney Legend per il suo lavoro come Ariel e altri suoi progetti alla Disney. \n\"BuzzFeed\" ha classificato Ariel come la quarta principessa Disney pi\u00f9 popolare. Un sondaggio simile condotto da \"Comingsoon.net\" ha classificato Ariel come la quarta migliore principessa Disney, con il 9% dei voti. Ariel \u00e8 la quinta principessa Disney pi\u00f9 venduta su eBay nel 2013."}
{"id": "754288", "revid": "6923", "url": "https://it.wikipedia.org/wiki?curid=754288", "title": "Sacca Sessola", "text": "Sacca Sessola (\"Saca Seso\u0142a\" in dialetto veneziano), \u00e8 fra le isole pi\u00f9 grandi (16,03 ettari) e pi\u00f9 giovani della Laguna di Venezia. Isola artificiale, realizzata nella Laguna Sud, sulla Codas di Reziol, un ramo del Canale Rezzo, nel 1870 con il materiale degli scavi per il porto commerciale di Santa Marta. Sacca Sessola venne destinata a deposito di combustibili e quindi convertita a fini agricoli, con orti e vigneti. Una \"sacca\" \u00e8 appunto un'isola artificiale, creata tramite l'interramento di un bacino acqueo (ricordiamo anche Sacca Fisola e Sacca San Biagio), mentre \"sessola\" deriva dal fatto che essa assunse una forma simile a quello di uno strumento tipico veneziano per eliminare l'acqua dalle barche."}
{"id": "754289", "revid": "33689", "url": "https://it.wikipedia.org/wiki?curid=754289", "title": "Home page", "text": "L'home page (letteralmente \"pagina di casa\"), anche chiamata inizio, pagina d'inizio, pagina iniziale o pagina principale \u00e8 solitamente la prima pagina di un sito web o un'applicazione web o la prima pagina quando si apre un browser che si pu\u00f2 anche richiamare con apposita opzione o tasto \"home\" del browser (se correttamente impostata) o di alcune tastiere multimediali.\nDescrizione.\n\u00c8 presente in tutti i siti web del mondo ed \u00e8 quella che viene aperta quando si digita l'indirizzo web (URL) del dominio senza indicare una pagina in particolare. Potrebbe anche essere definita pagina di \"default\".\nVisivamente si tratta di una schermata che permette la visione e/o l'utilizzo, attraverso sottoinsiemi, dell'intero sito, pu\u00f2 inoltre contenere link per l'accesso immediato ad altri siti.\nLa \"Home Page\", nei sistemi UNIX-based, deve essere nominata obbligatoriamente \"index\" con la possibilit\u00e0 di usufruire di pi\u00f9 estensioni. Le pi\u00f9 comuni sono:\nPagine di benvenuto.\nNegli anni 90 e 2000 c'era l'abitudine piuttosto diffusa di introdurre l'homepage con una pagina \"di benvenuto\" (o pagine \"intro\") che permetteva di scegliere la lingua e/o la tecnologia da utilizzare. Questa abitudine venne man mano abbandonata poich\u00e9 molti utenti non sapevano la differenza tra HTML e Adobe Flash (ora obsoleto) e rimanevano indecisi nella scelta. In quel caso il progettista eseguiva sia il sito in HTML che in Flash. \nAltre pagine di benvenuto avevano solamente una frase di benvenuto, il logo aziendale e a volte qualche foto di presentazione. Molti progettisti arrivarono alla conclusione che questo ulteriore passaggio prima di arrivare alla homepage fosse inutile.\nNei siti esclusivamente in Flash era frequente trovare pagine di benvenuto con animazioni che, una volta concluse, portavano alla homepage in modo automatico o tramite click. Molte volte l'animazione serviva a intrattenere l'utente mentre il sito in formato SWF si caricava.\nCon l'arrivo di CSS3 sarebbe ancora possibile tuttavia fare una pagina di intro ma normalmente le animazioni di benvenuto si usano direttamente nella homepage.\nAccessibilit\u00e0 e usabilit\u00e0.\nUna homepage, come l'intero sito, deve essere accessibile e usabile.\nL'accessibilit\u00e0 \u00e8 la caratteristica di un dispositivo, di un servizio, di una risorsa o di un ambiente d'essere fruibile con facilit\u00e0 da una qualsiasi tipologia d'utente.\nIl termine \u00e8 comunemente associato alla possibilit\u00e0 anche per persone con ridotta o impedita capacit\u00e0 sensoriale, motoria, o psichica (ovvero affette da disabilit\u00e0 sia temporanea, sia stabile), di accedere e muoversi autonomamente in ambienti fisici (per cui si parla di accessibilit\u00e0 fisica), di fruire e accedere autonomamente a contenuti culturali (nel qual caso si parla di accessibilit\u00e0 culturale) o fruire dei sistemi informatici e delle risorse a disposizione tipicamente attraverso l'uso di tecnologie assistive o tramite il rispetto di requisiti di accessibilit\u00e0 dei prodotti.\nL'usabilit\u00e0 \u00e8 definita dall'ISO (\"International Organization for Standardization\"), come \"l'efficacia, l'efficienza e la soddisfazione con le quali determinati utenti raggiungono determinati obiettivi in determinati contesti\". In pratica definisce il grado di facilit\u00e0 e soddisfazione con cui si compie l'interazione tra l'uomo e uno strumento (console, leva del cambio, interfaccia grafica, ecc.)\nIl problema dell'usabilit\u00e0 si pone quando il modello del progettista (ovvero le idee di questi riguardo al funzionamento del prodotto, che trasferisce sul \"design\" del prodotto stesso) non coincide con il modello dell'utente finale (ovvero l'idea che l'utente concepisce del prodotto e del suo funzionamento). Il grado di usabilit\u00e0 si innalza proporzionalmente all'avvicinamento dei due modelli (modello del progettista, e modello dell'utente).\nTecniche di progettazione.\nUna homepage, come l'intero sito, pu\u00f2 essere creata in HTML e CSS con l'ausilio di linguaggi lato server come PHP e ASP.NET. \nSi pu\u00f2 creare senza dover scrivere il codice a mano tramite i CMS."}
{"id": "754291", "revid": "1534511", "url": "https://it.wikipedia.org/wiki?curid=754291", "title": "Fiumi della Terra di Mezzo", "text": "La Terra di Mezzo, un luogo di Arda, l'universo immaginario fantasy creato dallo scrittore inglese J.R.R. Tolkien, contiene molti fiumi. I pi\u00f9 importanti di questi sono elencati qui sotto.\nF.\nNasce sugli Ered Mithrin, scorrendo poi a sud-est, attraversando la foresta per la maggior parte del suo corso. Vicino alle caverne di Thranduil si unisce al Fiume Incantato, e da qui continua verso est fino a sfociare nel Lago Lungo.\nI.\nHa la sorgente sui \"Monti del Bosco Atro\", e incontra il Fiume della Foresta poco lontano dalle Caverne di Thranduil."}
{"id": "754292", "revid": "123623708", "url": "https://it.wikipedia.org/wiki?curid=754292", "title": "Master of the Moon", "text": "Master of the Moon \u00e8 il decimo ed ultimo album in studio della heavy metal band statunitense Dio, pubblicato il 7 settembre 2004 per l'Etichetta discografica Sanctuary Records.\nTracce.\nTutte le canzoni sono state scritte da Ronnie James Dio."}
{"id": "754304", "revid": "767487", "url": "https://it.wikipedia.org/wiki?curid=754304", "title": "Laura Nyro", "text": "Sebbene in vita non abbia mai ottenuto ampio riscontro commerciale, i suoi brani sono stati portati al successo da altri artisti quali Blood, Sweat &amp; Tears con When I Die, The Fifth Dimension con Wedding Bell Blues, Stoned Soul Picnic e Sweet Blindness, Barbra Streisand con Stoney End, Three Dog Night con Eli's Comin'. A partire dall'album Eli And The Thirteenth Confession ha ottenuto l'attenzione della critica ed oggi \u00e8 considerata una vera e propria \"artista di culto\" che, a detta di Claudio Fabretti, \"ha proiettato sulle successive generazioni una influenza straordinaria. Da Joni Mitchell, Suzanne Vega, Rickie Lee Jones, Fiona Apple, quasi tutte le cantautrici di l\u00ec a venire le saranno, pi\u00f9 o meno consapevolmente, debitrici.\"\nNel 2012 \u00e8 stata introdotta, con la presentazione di Bette Midler, nella Rock and Roll Hall of Fame di Cleveland.\nBiografia.\nLaura Nyro (vero cognome Nigro) nasce a New York nel 1947 da una famiglia italo-ebrea. Il padre Louis \u00e8 un trombettista jazz, mentre la madre Gilda \u00e8 contabile per l'Associazione Americana di Psicoanalisi. Laura cresce nel Bronx e frequenta la High School of Music and Art di Manhattan. Comincia a esibirsi nei locali della zona con un repertorio che mescola diverse influenze. A 12 anni inizia a suonare la tastiera e a 17 vende la sua prima canzone \"And When I Die\" a Peter, Paul and Mary.\nNel 1967, a 19 anni, pubblica anche il suo album di debutto, \"More Than a New Discovery\". Il disco ha un esito commerciale deludente, ma i suoi brani sono portati al successo da altri artisti: i The Fifth Dimension incidono \"Wedding Bell Blues\" e \"Blowin' Away\", mentre Barbra Streisand porta al successo altre tre canzoni, tra cui \"And When I Die\".\nNel 1968, l'allora talent-scout David Geffen la ingaggia per la sua etichetta. Il contratto con la Geffen Records le permette di realizzare \"Eli and the Thirteenth Confession\" prima e \"New York Tendaberry\" poi.\nCon il primo di questi due album, Laura si prefigge di diventare una cantautrice completa, dal momento che il suo \u00e8 un concept album sull'evoluzione di una ragazza. Il disco \u00e8 stato definito un audace amalgama di jazz, soul, funky e rock, con melodie raffinate e arrangiamenti eleganti. Pur non raggiungendo il grande successo, l'album impone l'artista all'attenzione della critica e, come al solito, fa le fortune altrui: due brani saranno reinterpretati dai Fifth Dimension, mentre \"Eli's Comin\"' sar\u00e0 proposta dai Three Dog Night.\n\"New York Tendaberry\" (1969, prodotto da Roy Halee) prosegue su questa falsariga e propone una destrutturazione della canzone alla maniera di Miles Davis, che Laura aveva conosciuto in occasione dei concerti organizzati da Bill Graham al Fillmore West. I temi sono perlopi\u00f9 sociali: riguardano la povert\u00e0, l'alienazione nella metropoli di New York e le riflessioni personali dell'autrice.\nNel frattempo, per\u00f2, Laura diventa sempre pi\u00f9 insofferente nei confronti della \"macchina\" discografica: scioglie il contratto con la Geffen Records, ma rimane alla Columbia Records. Nel 1970 pubblica \"Christmas And The Beads Of Sweat\", a cui collaborano Barry Beckett, Roger Hawkins, Eddie Hinton e Duane Allman.\nSegue il primo disco \"non originale\", ossia \"Gonna Take a Miracle\", che viene registrato con Kenny Gamble e Leon Huff. L'album contiene tributi alla Motown e al doo-wop.\nA 24 anni, in preda a crisi personali e artistiche, annuncia il ritiro. Sposa il falegname David Bianchini (dal quale avr\u00e0 un figlio) e si trasferisce da Manhattan a un cottage nel Massachusetts. Il suo matrimonio per\u00f2 dura poco, in quanto nel 1975 divorzia dal marito. Inoltre sua madre Gilda muore di tumore alle ovaie all'et\u00e0 di 49 anni.\nNel 1976 decide di ritornare in studio e registra \"Smile\" (pubblicato nello stesso anno), che coniuga brani originali a cover. Seguono il live \"Season of Lights\" (1977) e \"Nested\" (1978). Dopodich\u00e9 Laura si concede una nuova lunga pausa, durante la quale abbraccia l'universo lesbico e femminista. Incontra nel 1977 la pittrice Maria Desiderio, insieme alla quale vivr\u00e0 per 17 anni nel Connecticut, dove alleva anche il figlio Gil Bianchini.\nNel 1984 torna con \"Mother's Spiritual\" che, come dice gi\u00e0 il titolo, \u00e8 dedicato alla madre scomparsa. Dopo cinque anni pubblica \"Live at the Bottom Line\" (1989), registrato proprio al Bottom Line di New York.\nNel 1993 \u00e8 la volta della prima raccolta di materiale inedito. Esce \"Walk the Dog and Light the Light\", con la produzione affidata a Gary Katz (gi\u00e0 con Steely Dan). Nel 1994 si esibisce gi\u00e0 malata in Giappone, prima di ritirarsi ai Power Station Studio di New York con diversi musicisti.\nMuore per un cancro ovarico, proprio come la madre, nell'aprile 1997. Nel frattempo aveva chiesto alla sua famiglia di piantare un acero giapponese fuori dalla finestra della sua stanza, che sarebbe cresciuto durante la sua agonia.\nSubito dopo la sua morte viene diffusa l'antologia \"Stoned Soul Picnic - The Best of Laura Nyro\", contenente brani scelti da lei stessa. \nNel 2001 viene pubblicata la raccolta di inediti e rarit\u00e0 \"Angel in the Dark\". In sua memoria, inoltre, viene organizzato un concerto-tributo a cui partecipano Patti LaBelle, Phoebe Snow, Sandra Bernhard, Cyndi Lauper. Inoltre Michele Kort pubblica una sua biografia intitolata \"Soul Picnic: The Music and Passion of Laura Nyro\" in cui tratta anche dell'impegno femminista e animalista dell'ultima Laura Nyro.\nNel 2012 \u00e8 stata inserita nella Rock and Roll Hall of Fame."}
{"id": "754305", "revid": "122315", "url": "https://it.wikipedia.org/wiki?curid=754305", "title": "Ruminante", "text": ""}
{"id": "754306", "revid": "122963224", "url": "https://it.wikipedia.org/wiki?curid=754306", "title": "Oxfam", "text": "Oxfam (\"Oxford Committee for Famine Relief,\" il nome esteso in inglese) \u00e8 una confederazione internazionale di organizzazioni non profit che si dedicano alla riduzione della povert\u00e0 globale, attraverso aiuti umanitari e progetti di sviluppo. Ne fanno parte 18 organizzazioni di paesi diversi che collaborano con quasi 3.000 partner locali in oltre 90 nazioni per individuare soluzioni durature alla povert\u00e0 e all'ingiustizia.\nIl nome \"Oxfam\" si riferisce solo alla confederazione internazionale, di cui fanno parte varie ONG affiliate, presenti in molti paesi, spesso denominate con il nome \"Oxfam\" seguito da quello del paese. La denominazione Oxfam International, invece, si utilizza con esclusivo riferimento al Segretariato internazionale.\nAttivit\u00e0.\nOxfam \u00e8 impegnata soprattutto su tre fronti:\nPunti di interesse Oxfam.\nDella confederazione internazionale Oxfam fanno parte le seguenti ONG:\nOxfam Italia.\nIn Italia, dal 1\u00ba agosto 2010, \u00e8 attiva Oxfam Italia, ONG parte della confederazione. Tale organizzazione nasce dall'esperienza di Ucodep, organizzazione non governativa italiana fondata ad Arezzo nel 1990 sulla scia di altre esperienze di volontariato risalenti alla fine degli anni settanta. Dal 2012 \u00e8 passata da membro osservatore a membro effettivo del board di Oxfam International.\nAd oggi Oxfam Italia lavora in Italia, Bosnia ed Erzegovina, Etiopia, Sudafrica, Haiti, Marocco, Palestina, Sri Lanka, Tunisia, Filippine, Giordania, Libano, Liberia.\nPersonaggi pubblici.\nA livello internazionale Oxfam conta sul di importanti personalit\u00e0; il premio Nobel Amartya Sen, l'ex Alto commissariato delle Nazioni Unite per i diritti umani Mary Robinson, l'arcivescovo Desmond Tutu e, nel mondo dello spettacolo, artisti come Annie Lennox, i Coldplay, Helen Mirren, Kristin Davis e molti altri. Sono ambasciatrici di Oxfam Italia Malika Ayane, Margherita Buy, Ilaria D'Amico, Diamante D'Alessio, e Alessandra Appiano, anche la conduttrice televisiva Nadia Toffa, scomparsa il 13 agosto 2019, lo fu dal 2012 sino alla morte.\nScandali sessuali 2018.\nIl 9 febbraio 2018 un'inchiesta del New York Times rivel\u00f2 un grande scandalo sessuale che coinvolgeva l'ONG britannica. Alcuni dipendenti dell'organizzazione pagarono delle prostitute in cambio di favori sessuali ad Haiti nel 2011. Vennero fuori altre dichiarazioni di un dipendente Oxfam in Ciad secondo cui nel 2006 anche nel paese africano vi furono episodi analoghi a quelli accaduti ad Haiti. Nel 2011 per quanto accaduto invece nell'isola caraibica si dimise Roland van Hauwermeiren. La numero 2 dell'organizzazione Penny Lawrence si dimise a seguito dello scandalo. Non si dimise invece il numero 1 della ONG Mark Goldring che venne accusato di essere a conoscenza degli scandali."}
{"id": "754317", "revid": "12582", "url": "https://it.wikipedia.org/wiki?curid=754317", "title": "Loiri", "text": ""}
{"id": "754318", "revid": "283141", "url": "https://it.wikipedia.org/wiki?curid=754318", "title": "Rotazione (informatica)", "text": "La rotazione \u00e8, in informatica, un procedimento attuato su un albero binario di ricerca per renderlo bilanciato senza intaccare le regole di ordinamento degli elementi o nodi dell'albero.\nScopo.\nLa rotazione opera spostando volta per volta un nodo pi\u00f9 sopra e un nodo pi\u00f9 sotto nella struttura dell'albero. \u00c8 usata per cambiare la forma dell'albero e in particolare per diminuirne l'altezza al fine di migliorare il bilanciamento dell'albero stesso. Ci\u00f2 avviene spostando sottoalberi pi\u00f9 piccoli in posizioni pi\u00f9 basse e sottoalberi pi\u00f9 grandi in posizioni pi\u00f9 alte. I benefici di tale procedimento si avvertono in molte operazioni comuni negli alberi binari di ricerca (ad esempio inserimento e rimozione).\nRegole di ordinamento.\nAssegnato il valore della radice e dato un nodo contenente un valore x da inserire nell'albero, se i nodi dell'albero contengono numeri le regole di ordinamento di un albero binario di ricerca sono le seguenti: si parte dalla radice e si va a sinistra se x \u00e8 minore della radice e a destra se x \u00e8 maggiore della radice. Effettuato questo passaggio, si procede allo stesso modo finch\u00e9 si incontra un nodo che non ha entrambi i figli. A quel punto si posiziona il nodo contenente il dato x e il processo termina."}
{"id": "754320", "revid": "6146953", "url": "https://it.wikipedia.org/wiki?curid=754320", "title": "Radice (informatica)", "text": ""}
{"id": "754326", "revid": "131358", "url": "https://it.wikipedia.org/wiki?curid=754326", "title": "Luis Cesar Prates", "text": ""}
{"id": "754332", "revid": "198277", "url": "https://it.wikipedia.org/wiki?curid=754332", "title": "Frank Stephenson", "text": "Biografia.\nLaureato presso l'Art Center College of Design a Pasadena, California, Stephenson ha lavorato per 11 anni alla BMW dove ha lavorato alla creazione della BMW X5 e a quella della nuova Mini.\nDa luglio 2002 si \u00e8 trasferito al Gruppo Fiat, chiamato alla Ferrari, dove getta le basi e contribuisce ai progetti relativi alle F430, Ferrari 599 GTB Fiorano, 612 Scaglietti e FXX e alla creazione di alcuni modelli Maserati, la Quattroporte e la MC12. Alcuni di questi modelli sono stati portati a termine con la collaborazione di Pininfarina.\nIl 22 febbraio 2005, chiamato a tale incarico dalla nuova direzione di Sergio Marchionne, ha assunto la direzione del Centro Stile Fiat e Lancia a Torino, mentre Donato Coco ha preso il suo posto quale responsabile del \"design\" alla Maserati. Uno tra i suoi primi e pi\u00f9 importanti incarichi in Fiat \u00e8 stato quello di coordinare la progettazione della Nuova Bravo. Da giugno 2007 \u00e8 passato alla direzione dello stile dell'Alfa Romeo. Dal 28 aprile 2010 \u00e8 passato alla McLaren Automotive, dove collabora alla realizzazione della McLaren MP4-12C del 2011 e la McLaren P1."}
{"id": "754333", "revid": "124458223", "url": "https://it.wikipedia.org/wiki?curid=754333", "title": "Francesco Saverio de M\u00e9rode", "text": "Fu protagonista della prima fase dell'urbanizzazione della citt\u00e0 di Roma a seguito della sua proclamazione a capitale d'Italia.\nBiografia.\nFiglio del conte F\u00e9lix de M\u00e9rode, ministro di Leopoldo I del Belgio, fu educato dapprima presso il collegio gesuita di Namur poi all'oratorio di Juilly. Nel 1839 entr\u00f2 nell'Accademia militare di Bruxelles. Nel 1844, attratto dalla carriera delle armi, ottenne di servire nella Legione straniera francese come ufficiale presso lo stato maggiore particolare del generale Thomas Robert Bugeaud in Algeria e si distinse nei combattimenti della Cabilia e nell'Aur\u00e8s ottenendo la decorazione della Legione d'Onore. In questa occasione conobbe Christophe Louis L\u00e9on Juchault de Lamorici\u00e8re. Verso la fine del 1845 rientr\u00f2 in Belgio con il grado di tenente.\nNel 1848 scelse per\u00f2 la carriera ecclesiastica: prese gli ordini, e, caduta la breve Repubblica romana del 1849, partecip\u00f2 attivamente alla restaurazione dello Stato pontificio. Cappellano militare dei francesi, si fece notare da papa Pio IX che lo cre\u00f2 cameriere segreto e monsignore, utilizzandolo molto nei rapporti con la Francia del Secondo Impero, alla quale per nascita e per cultura il Merode era legato.\nIn quegli anni '50-'60 lo Stato pontificio era \"protetto\" da Napoleone III contro le spinte risorgimentali e sembrava ancora possibile la restaurazione del papa-re e una qualche modernizzazione dello Stato della Chiesa. A quest'ultima M\u00e9rode era particolarmente interessato, avendo come modello i grandi rivolgimenti - e i grandi affari - che Haussmann stava apportando a Parigi. Nel 1871 fonda l'Istituto scolastico De Merode, presso il palazzo Altemps, poi trasferito nei pressi di Piazza di Spagna.\nCol tempo il suo ascendente sul Papa crebbe, nonostante il conflitto sempre vivo con il cardinale Antonelli: questi, man mano che si stringeva l'accerchiamento del Regno d'Italia e si affievoliva la protezione francese, rappresentava nelle gerarchie vaticane le posizioni pi\u00f9 moderate e trattatiste, mentre monsignor de Merode - sostenuto dai Gesuiti - rappresentava le posizioni pi\u00f9 conservatrici del potere temporale.\nIl politico.\nMerode fu comunque nominato, il 18 aprile 1860, pro-ministro delle Armi, incarico che tenne fino al 20 ottobre 1865, sostenendo la guerriglia dei sanfedisti della Campagna e Marittima ed una politica di dura repressione interna di ogni movimento liberale. Notava Gregorovius alla fine del 1863:\nMa era ormai evidente che il dominio temporale era agli sgoccioli: ci voleva maggior duttilit\u00e0, per trattare con i governi dei Savoia, e alla fine Merode fu sostituito, proprio su richiesta dei francesi, e con dispiacere del papa, che continu\u00f2 ad utilizzarlo come proprio rappresentante personale e il 22 giugno 1866 lo cre\u00f2 arcivescovo titolare di Mitilene. Fu consacrato dal cardinale Costantino Patrizi Naro, assistito dai vescovi Louis-Edouard-Fran\u00e7ois-Desir\u00e9 Pie e Giuseppe Berardi.\nL'immobiliarista.\nLe delusioni politiche non impedirono comunque al Merode di perseguire il proprio progetto di \"hausmaniser Rome\", progetto al quale si dedic\u00f2 anzi totalmente, una volta libero dagli incarichi politici.\nLe sue principali operazioni immobiliari furono condotte nell'area tra le Terme di Diocleziano e la vallata di San Vitale. Alle Terme di Diocleziano l'arcivescovo ottenne - ancora regnante Pio IX - di far attestare la nuova stazione centrale di Roma (aperta nel 1863) e acquist\u00f2 Villa Strozzi, sui cui terreni sorse poi il Teatro dell'Opera. Lungo la valle di San Vitale fu tracciato il collegamento tra la stazione ferroviaria e il centro direzionale dell'epoca (via del Corso).\nLe prime strade urbanizzate in questa zona furono Via Torino, Via Firenze, Via Napoli e Via Modena, e per quest'area il nuovo Comune di Roma fece propria, nel marzo 1871, la convenzione edilizia gi\u00e0 stipulata con il Merode. L'urbanizzazione di questa zona fu quindi l'oggetto della prima convenzione urbanistica approvata a Roma dal nuovo Stato sabaudo. L'arteria (oggi via Nazionale), fino all'altezza di via dei Serpenti sulla sinistra e di via della Consulta sulla destra, si chiam\u00f2 per i primi anni, appunto, via de Merode, come tutto il quartiere intensivo costruito attorno.\nL'altra importante operazione immobiliare dell'arcivescovo fu ai Prati di Castello, di fronte al Porto di Ripetta, dove Merode, in societ\u00e0 con altri, acquist\u00f2 nel 1870 Villa Altoviti e altri terreni. La convenzione relativa a questa urbanizzazione fu firmata nel 1873. Per favorire il popolamento del quartiere la societ\u00e0 fece anche costruire a proprie spese un nuovo ponte di ferro, che avrebbe dovuto essere provvisorio ma che dur\u00f2 fino al 1901, quando fu aperto Ponte Cavour.\nDei propri progetti urbanistici Merode, venuto a morte nel 1874, non pot\u00e9 vedere che l'avvio.\nGenealogia episcopale.\nLa genealogia episcopale \u00e8:"}
{"id": "754337", "revid": "1573940", "url": "https://it.wikipedia.org/wiki?curid=754337", "title": "Muntiacus putaoensis", "text": "Il muntjak di Putao (Muntiacus putaoensis ), noto anche come muntjak foglia, \u00e8 una piccola specie di muntjak. Venne scoperto nel 1997 dal biologo Alan Rabinowitz durante una ricerca sul campo nell'isolata cittadina di Naungmung, in Myanmar. Rabinowitz scopr\u00ec la specie esaminando la piccola carcassa di un cervo che inizialmente ritenne essere un esemplare giovane di un'altra specie; tuttavia, riusc\u00ec a provare che la spoglia apparteneva a una femmina adulta. Riusc\u00ec successivamente a ottenere altri esemplari di questo animale, la cui analisi del DNA rivel\u00f2 essere una nuova specie di cervo. I cacciatori locali la conoscono molto bene e la chiamano \"phet gyi\", \u00abcervo-foglia\u00bb, poich\u00e9 il suo corpo pu\u00f2 essere completamente avvolto in un'unica grande foglia.\nDescrizione.\nUn muntjak di Putao adulto misura appena 50 cm di altezza al garrese e pesa meno di 11 kg. Il mantello \u00e8 di colore marrone chiaro. I maschi presentano palchi non ramificati che misurano circa 2,5 cm di lunghezza. A parte la presenza di questi ultimi, maschi e femmine sono identici. Rispetto agli altri Cervidi questa specie \u00e8 piuttosto insolita, poich\u00e9 i piccoli non presentano il tipico manto macchiato. Inoltre, si differenzia dagli altri muntjak per il fatto di presentare canini pronunciati sia nei maschi che nelle femmine.\nDistribuzione e habitat.\nIl muntjak di Putao vive unicamente nelle fitte foreste birmane della Valle di Hukwang, una regione situata a nord-est di Putao, citt\u00e0 dalla quale tale specie prende il nome, e a sud del ramo di Nam Tamai del fiume Mai Hka. Si incontra ad altitudini comprese tra i 450 e i 600 m, cio\u00e8 attorno alla zona di transizione tra foreste tropicali e temperate. La sua esistenza in India venne confermata per la prima volta nel Distretto di Lohit, nell'Arunachal Pradesh orientale. Nel 2002 venne scoperto anche all'interno della Riserva delle Tigri di Namdapha, anch'essa situata nello stesso Stato indiano. \u00c8 stato inoltre avvistato nella regione compresa tra Lohit e Changlang e nei pressi di Noklak, nel Nagaland. Probabilmente abita in ogni zona di habitat disponibile lungo l'intera dorsale dei Monti P\u0101tkai Bum e Kumon Taungdan. Recentemente, \u00e8 stato registrato in alcune nuove aree dell'Aranuchal Pradesh dove non era mai stato visto precedentemente.\nBiologia.\nConduce un'esistenza solitaria ed \u00e8 attivo sia di giorno che di notte, alternando precisi periodi di veglia e di riposo. Si nutre principalmente di frutta.\nConservazione.\nNonostante sia di scarso interesse per la caccia a causa della piccola taglia, pu\u00f2 cadere accidentalmente nelle trappole poste per altri animali. La perdita dell'habitat rappresenta un ulteriore pericolo per l'esistenza della specie, che non ha ancora ricevuto uno status preciso dall'IUCN."}
{"id": "754339", "revid": "122761805", "url": "https://it.wikipedia.org/wiki?curid=754339", "title": "Banca d'affari", "text": "Una banca d'affari \u00e8 un istituto di credito il quale (diversamente delle banche commerciali) non permette depositi, ma offre servizi di consulenza alle societ\u00e0 e gestisce i grandi patrimoni privati.\nStoria.\nLe istituzioni finanziarie ora denominate \"Banche d'affari\" o \u201cMerchant Bank\u201d sono, in effetti, le \u201cbanche\u201d originali. Alcune banche d'affari tuttora esistenti possono in effetti vantare di discendere da famiglie di banchieri del Cinquecento (la Berenberg Bank, i vari rami dei Warburg), del Settecento (i Rothschild e i Barings), o del primo Ottocento (gli Schroders).\nL'espressione francese \"banque d'affaire\" (da cui l'italiano \"banca d'affari\") e quella inglese \"merchant bank\" nacquero, per\u00f2, solo nell'Ottocento, per distinguere le tradizionali banche private dalle nuove banche in forma di societ\u00e0 per azioni, che si rivolgevano al grande pubblico, raccogliendone i depositi. Queste seconde si chiamarono \"banques de d\u00e9p\u00f4t\" in francese e \"commercial banks\" in inglese.\nDopo la crisi del 1929 la separazione in due categorie di banche, almeno in alcune nazioni, fu imposta anche dalla legge.\nNegli Stati Uniti il Glass-Steagall Act del 1933 impose la divisione fra \"commercial banks\" che raccoglievano i depositi, ma li potevano reimpiegare solo in titoli di stato, e \"Investment banks\" che potevano operare liberamente su titoli e partecipazioni societarie, ma non potevano raccogliere depositi. La storica banca d'affari JP Morgan scelse di diventare una banca commerciale, mentre si affermarono come \"merchant banks\" Morgan Stanley, First Boston, Kuhn Loeb &amp; Co., Dillon Read, Salomon Brothers, Goldman Sachs, Lehman Brothers, Merrill Lynch.\nCaratteristiche.\nNei diversi Stati del mondo e nei diversi periodi storici si sono usate espressioni diverse per indicare i diversi aspetti. In molti paesi il termine ricomprende tutte le Banche di investimento, che viene percepito come un sinonimo. In altre invece le banche di investimento non sono separate rigidamente dalle banche d'affari, in un sistema di \"banca mista\" tipica della Germania dell'inizio del Novecento.\nI campi d'azione sono:\nNel mondo.\nItalia.\nIn Italia il titolo VI della legge bancaria del 1936 impose la separazione fra \"banche di credito ordinario\" che raccoglievano presso la clientela e prestavano solo a breve termine (credito per liquidit\u00e0), e gli \"istituti di credito a medio e lungo termine\", specializzati nel credito per investimenti. Questi ultimi erano controllati dalle banche di credito ordinario. Fra di essi Mediobanca, nel periodo che va dagli anni Sessanta all'inizio degli Ottanta, sotto la guida di Enrico Cuccia ebbe un ruolo di \"arbitro\" dell'economia italiana per alcuni decenni.\nRegno Unito.\nNel Regno Unito le banche d'affari sono anche note come \u201csociet\u00e0 di emissione di titoli di credito e accettazione\u201d.\nStati Uniti d'America.\nNegli Stati Uniti sono altres\u00ec conosciute come \u201cbanche di investimento\u201d. Lo sviluppo tumultuoso delle banche d'affari \u00e8 andato in crisi con il fallimento della Lehman Brothers, quarta banca d'affari in ordine di importanza, avvenuto nel settembre 2008. Poich\u00e9 anche le altre banche d'affari hanno presentato gravi sofferenze, \u00e8 entrato in crisi l'intero modello di banca d'affari che si sta evolvendo con una assimilazione sempre pi\u00f9 marcata con le banche tradizionali, avvicinandosi cos\u00ec alla figura della \"banca universale\"."}
{"id": "754340", "revid": "88740", "url": "https://it.wikipedia.org/wiki?curid=754340", "title": "Pardo", "text": ""}
{"id": "754362", "revid": "110157", "url": "https://it.wikipedia.org/wiki?curid=754362", "title": "Wenger", "text": "Wenger \u00e8 un'azienda svizzera produttrice di orologi e articoli in licenza dopo aver prodotto per 120 anni, sino al 2013, coltellini multiuso. Questa attivit\u00e0 \u00e8 stata assorbita nel 2013 dalla Victorinox, l'azienda che l'ha acquisita nel 2005 e anch'essa produttrice di coltellini multiuso.\nStoria.\nFondata nel 1893 da Paul Bo\u00e9chat sotto il nome di \"Paul Bo\u00e9chat &amp; Cie\" ha la sua prima sede a Court\u00e9telle, nel Canton Giura. Due anni dopo (1893) la societ\u00e0 cambia nome e diventa \"Fabrique suisse de coutellerie S.A \". \nIl trasferimento della sede a Del\u00e9mont, sempre nello Giura, avviene nel 1900 con Theo Wenger nominato nel frattempo direttore. Nel 1901 l'azienda fornisce i primi coltelli da tasca all'esercito svizzero.\nTheo Wenger acquista la societ\u00e0 nel 1907 e le d\u00e0 il nome \"Wenger &amp; Co. S.A.\". \u00c8 solo nel 1922, dopo avere gi\u00e0 comprato un produttore di posate, che assume il nome definitivo \"Wenger SA\".\nNel 1908 l'esercito svizzero, per evitare frizioni tra i cantoni che ospitano gli unici due fornitori di coltellini multiuso, Wenger e Victorinox (rispettivamente Canton Giura di lingua francese e Canton Svitto di lingua tedesca), opta per un compromesso fissando a met\u00e0 la quota di acquisti da effettuare da ciascuna azienda.\nCon la morte di Theo Wenger, avvenuta nel 1929, le redini dell'azienda vengono rette da Kaspar Oertli e dai suoi eredi per pi\u00f9 di 70 anni.\nDopo gli attacchi dell'11 settembre a New York, la Wenger entra in difficolt\u00e0. La modifica delle norme di sicurezza aeroportuali che impedisce il trasporto di coltelli tascabili produce un forte calo nelle vendite (anche del 30-40% del fatturato) dei coltellini svizzeri nei negozi duty-free. Nel mese di aprile 2005 la societ\u00e0 \u00e8 acquistata dalla sua diretta concorrente Victorinox ma le due imprese continuano ad esistere in modo distinto dal punto di vista legale. I coltellini Wenger sono pubblicizzati come \"Genuine Swiss Army Knife\", i coltellini Victorinox come \"Original Swiss Army Knife\".\nWenger, che continua sempre a realizzare posate, inizia anche a sviluppare nuovi prodotti, principalmente strumenti multifunzionali per attivit\u00e0 all'aria aperta, utilizzando come testimonial Ueli Steck e Mike Horn (in pratica l'azienda fornisce ai due i materiali per le loro rispettive sfide). Inoltre Wenger collabora con l'imbarcazione Alinghi fornendo ai marinai uno strumento multifunzionale adatto, in un secondo tempo fornisce supporto alla Patagonia Expedition Race.\nAll'inizio del 2013 l'azienda smette di produrre (dopo 120 anni) coltelli da tasca con il proprio nome (sono integrati nella gamma dei prodotti Victorinox come la \"collezione Del\u00e9mont\") concentrandosi esclusivamente sulla produzione di orologi e articoli in licenza come zaini, trolley e cinture.\nNel marzo 2016, durante l'Expo di Baselworld, al marchio Wenger viene assegnato il compito di indicare prodotti con valori svizzeri ad un prezzo ragionevole. Cambia anche slogan: \"Una societ\u00e0 svizzera dal 1893\" dopo avere utilizzato per decenni \"Maker of the genuine Swiss Army Knife\". Nel 2017 Victorinox lancia un modello di coltellino svizzero chiamato \"Wenger Red\", con il logo e il nome Wenger e consegnato in una scatola con il logo e il nome Victorinox.\nI loghi.\nLa differenza tra i coltellini multiuso per l'esercito svizzero delle due aziende \u00e8 data dai loghi, entrambi croce bianca in campo rosso. Ma la croce della Victorinox \u00e8 racchiusa in uno scudo con simmetria bilaterale, la croce della Wenger \u00e8 rinchiusa in un diamante arrotondato con simmetria quadrilaterale. Nel gennaio 2017 \u00e8 entrata in vigore in Svizzera la legge che consente di proteggere i marchi. Dando vita ad una battaglia legale sui loghi tra Victorinox-Wenger da una parte e Swissgear dall'altra. Swissgear \u00e8 un'azienda fondata nel 2014 a Baar, nel Canton Zugo, di propriet\u00e0 di un cinese, Hunter Lee, e con un croce bianca in campo rosso nel logo molto simile a quella della Wenger."}
{"id": "754376", "revid": "339392", "url": "https://it.wikipedia.org/wiki?curid=754376", "title": "Alcelaphus lichtensteinii", "text": ""}
{"id": "754391", "revid": "762947", "url": "https://it.wikipedia.org/wiki?curid=754391", "title": "Il crociato in Egitto", "text": "Il crociato in Egitto \u00e8 un melodramma eroico in due atti di Giacomo Meyerbeer, su libretto di Gaetano Rossi. Debutt\u00f2 con successo alla Fenice di Venezia il 7 marzo 1824.\nComposizione e prime rappresentazioni.\nIl ruolo del protagonista, Armando, fu scritto espressamente per il castrato Giovanni Battista Velluti; successivamente Meyerbeer decise di affidare il ruolo a un soprano: il primo soprano a vestire i panni di Armando d'Orville fu Giuditta Pasta nel successo del 25 settembre 1825 al Th\u00e9\u00e2tre de la com\u00e9die italienne di Parigi con Domenico Donzelli.\nA Venezia il ruolo di Palmide \u00e8 stato eseguito da Henriette M\u00e9ric-Lalande, quello di Aladino da Luciano Bianchi, Felicia da Brigida Lorenzani e quello di Adriano da Gaetano Crivelli.\nAl Her Majesty's Theatre di Londra avviene la prima il 3 giugno 1825 con stesso cast veneziano ed il 23 giugno successivo nella seconda versione come \"Le crois\u00e9 en \u00c9gypte\" con Maria Malibran.\nLa terza versione ebbe la prima al Teatro alla Scala di Milano il 2 marzo 1826 diretta dal compositore con Carolina Bassi e Crivelli, il 26 settembre al Teatro San Carlo di Napoli con la M\u00e9ric-Lalande, la Lorenzani e Giovanni David ed al Teatro Comunale di Bologna il 14 ottobre successivo con Nicola Tacchinardi, il 26 dicembre al Teatro Regio di Torino diretta da Giovanni Battista Polledro con la Bassi, il 25 aprile 1828 al Teatro Nacional de S\u00e3o Carlos di Lisbona diretta dal compositore, il 12 aprile 1830 al Teatro della Canobbiana di Milano con Clorinda Corradi e Giovanni Battista Verger ed il 13 luglio a Livorno con Giulia Grisi.\nNella stagione di carnevale-quaresima 1834-1835 di Venezia torna con successo con Domenico Cosselli, Domenico Donzelli e Giuditta Grisi."}
{"id": "754405", "revid": "2184720", "url": "https://it.wikipedia.org/wiki?curid=754405", "title": "Mousse T.", "text": "\u00c8 noto principalmente per la collaborazione con Tom Jones nella canzone \"Sex Bomb\", estratta dall'album \"Reload\".\nBiografia.\nUno dei primi produttori di musica house in Germania, insieme ai colleghi Boris Dlugosch, DJ Tonka, Ian Pooley e Jam &amp; Spoon, Mousse T. ha iniziato la sua carriera nel 1990 come tastierista in una piccola band conosciuta come Fun Key B. Nel frattempo, ha fondato il suo studio di registrazione personale e iniziato a fare il DJ ad Hannover. Oltre a lavorare sulle sue produzioni, di solito con i partner Errol Renalls e Boris Dlugosch, Mousse T. ha inoltre scritto e prodotto canzoni per altri artisti. Nel 1993, ha fondato insieme a Renalls, la Peppermint Jam Records, un'etichetta specializzata in house music e acid jazz melodico.\nLa sua produzione del 1998, \"Horny '98\", featuring Hot 'n' Juicy alla voce (e un coro cantato da Inaya Day) ha raggiunto la cima della classifiche \"Billboard dance\" verso la fine degli anni 90 e della \"Top 20\" nel Regno Unito e in Australia. Il suo primo album, \"Gourmet de Funk\", \u00e8 stato pubblicato nel 2001.\nNel 2004 partecipa in veste di produttore della hit di Zucchero Fornaciari \"Il grande Baboomba\" contenuta in \"Zu &amp; Co.\", e vincitrice del \"Festivalbar 2004\", per poi pubblicare in primavera il suo nuovo singolo \"Is It 'cos I'm Cool?\",con la voce di Emma Lanford. Il brano \u00e8 stato una hit in Germania, ottenendo un'ottima programmazione radiofonica (posizione 19 nel Music Control tedesco con 346 Radioplays) e televisiva; in Italia ha raggiunto la posizione n\u00b06 del Music Control ed \u00e8 rimasto per 15 settimane nella Top 10 dei dischi pi\u00f9 suonati e in Inghilterra ha debuttato direttamente n\u00b09 della UK Sales Chart.\nNel gennaio 2005 pubblica l'album \"All Nite Madness\", nel quale figurano ospiti quali Emma Lanford, Inaya Day, Roachford, Cornwell e Amiel e dal quale sono stati estratti altri due singoli, \"Right About Now\" (arrivato fino al numero 1 del Music Control in Italia) e \"Wow\".\nNel 2006, Mousse T. \u00e8 stato scelto come testimonial della Apple per il lancio in Europa del nuovo iPod Nano, del quale \u00e8 stata realizzata una \"Mousse T. Special Edition\".\nSuccessivamente ha pubblicato un mash-up intitolato \"Horny As A Dandy\". La canzone fonde la voce di \"Horny\" un brano che realizz\u00f2 con la collaborazione di Hot 'N' Juicy nel 1998 e la musica di \"Bohemian Like You\" dei The Dandy Warhols.\nIl 19 febbraio 2010 ha partecipato al 60\u00ba Festival di Sanremo durante la serata dei duetti, accompagnando, insieme alla cantante Suzie, Irene Fornaciari e I Nomadi nel brano \"Il mondo piange\".\nIl 30 aprile 2010 esce nelle radio il brano \"Messin' with My Head\", che vede la collaborazione di Mousse T. con Irene Fornaciari.\nHa prodotto brani anche con altri progetti, il pi\u00f9 delle volte non da solista, quali \"Fresh &amp; Fly\", \"F.O.M.\", \"Mind Flavour\", \"Federation X\", \"Booom!\" e \"Peppermint Jam Allstars\".\nAl Festival di Sanremo 2022 dirige l'orchestra per Gianni Morandi con il brano \"Apri tutte le porte\", scritto da Jovanotti."}
{"id": "754415", "revid": "1458600", "url": "https://it.wikipedia.org/wiki?curid=754415", "title": "Selen", "text": "Biografia.\nRomana, figlia di un industriale petrolifero, si trasferisce con la famiglia a Ravenna, dove comincia a esibirsi in locali per adulti fino a quando, all'et\u00e0 di ventisei anni, gira la sua prima pellicola pornografica, in realt\u00e0 poco pi\u00f9 di un video amatoriale diretto da Eugenio De Lorenzi e intitolato \"Orgia di compleanno\". Nei primi anni novanta, partecipa come concorrente a una puntata de \"Il gioco dei 9\", condotto da Raimondo Vianello.\nDopo un intervento chirurgico di mastoplastica, nel 1993 Alex Perry le offre di partecipare al film \"Signore scandalose di provincia\". Selen motiv\u00f2 la decisione di intraprendere la carriera di pornoattrice con la passione per l'esibizionismo e con il piacere di considerare il sesso come un atto di ribellione verso la societ\u00e0 conformista. I genitori disapprovarono imbarazzati la sua scelta professionale.\nIl successo arriva a met\u00e0 degli anni novanta: dal quel momento Selen diventa sempre pi\u00f9 famosa anche al di fuori del mercato del cinema porno. Al massimo della sua popolarit\u00e0 \u00e8 indicata come la pornostar preferita d'Italia. Partecipa a molte edizioni degli Hot d'or (una sorta di Oscar del cinema porno) durante il festival di Cannes e all'Erotica di Torino, vincendo 17 premi in carriera come attrice pornografica nel periodo 1993-1999.\nNel 1994 nasce \"Selen\" (editrice 3ntini), rivista mensile di cultura erotica e fumetti, a cui collabora. In questi anni conduce nuda alcuni programmi notturni dell'emittente Rete Mia. Nella met\u00e0 degli anni novanta incide alcuni singoli dance, tra cui \"Lady of The Night\" e \"It's Raining Again\". Si ritira dal mondo della pornografia nel 1999 con il suo ultimo film \"Millennium\", per darsi alla televisione come ospite in programmi di variet\u00e0 e di intrattenimento, quali \"Maurizio Costanzo Show\", \"Unomattina\", \"Domenica in\", \"I fatti vostri\", \"Ciro, il figlio di Target\", \"Omnibus\". Dichiara che non sarebbe mai pi\u00f9 tornata al porno in futuro, poich\u00e9 non si divertiva pi\u00f9 come una volta e la professione non le piaceva abbastanza per continuare.\nNel novembre 2001 \u00e8 impegnata nello spettacolo \"No, grazie! Faccio sesso\". Nel 2003 partecipa al Festival di Cannes con il film \"B.B. e il Cormorano \"e nel 2004 al reality show \"La fattoria\". Per qualche tempo conduce il programma televisivo \"Hot\", in onda sul canale satellitare Match Music. Nel 2005 appare sul grande schermo assieme a Fabio Troiano e Violante Placido nel film \"Il giorno + bello\" di Massimo Cappelli.\nNel 2006 diventa madre per la seconda volta e torna a vivere a Ravenna. Si ritira temporaneamente dalle scene. Nel 2010 torna nelle vesti di DJ nelle discoteche pi\u00f9 importanti della riviera adriatica con l'appellativo \"DJ Selen\", e incide il singolo dance \"The Star of the Night\" (contenente 5 versioni remixate), accompagnato da un videoclip, che presenta durante le sue serate. Dal novembre 2010 partecipa come co-conduttrice alla trasmissione \"Romagna mia\", dedicata alla cucina italiana, in onda sul canale satellitare Alice. \u00c8 stata sposata con Fabio Albonetti, con cui ha avuto un figlio. Con l'ex calciatore Nicola Zanone ha avuto un secondo figlio. Il 7 luglio 2012 si \u00e8 sposata con Antonino Putort\u00ec, con il quale lavora presso il loro centro di benessere olistico chiamato Luce. I due divorziano nel 2015 subito dopo l'approvazione della legge sul \"divorzio breve\".\nIn un'intervista, rilasciata al \"Corriere della Sera\" nel 2017, parlando del suo passato nel mondo della pornografia ha dichiarato: \u00abScanzonato all'inizio, tutti giovani con gli ormoni a mille. Si \u00e8 rivelato un mondo dark, scuro, quasi gotico. Era brutto vedere le ragazze dell'Est costrette al sesso estremo sei ore di seguito per un capriccio del regista, con una scena guadagnavano la paga di un anno a Budapest. Lo squallore, la droga... Ma circola anche nella tv dove c'\u00e8 pi\u00f9 ipocrisia che nell'hard. Ho fatto tutto alla luce del sole. Avevo un contratto capestro, gli ultimi tempi sono stati una tortura, la trasgressione era diventata un lavoro odioso. Ho dovuto fare film quando volevo smettere, cercando di costruire ci\u00f2 che ho sempre desiderato, una famiglia. Rocco Siffredi? Era violento. Ho avuto un flirt con un attore porno turco, bellissimo\u00bb. Nel 2017 per l'Editore Cairo ha pubblicato l'autobiografia \"Da bambina sognavo di volare\".\nCarriera come pornostar.\nScene di sesso.\nVerso la fine della sua carriera di attrice pornografica Selen ha abbandonato le pratiche estreme e il sesso anale. Negli anni novanta ha dichiarato in un'intervista che, ai tempi della sua massima popolarit\u00e0 come pornostar, nel suo contratto aveva fatto inserire una clausola che escludeva scene hard con neri, transessuali e animali, cos\u00ec come la pratica del pissing.\nRegisti.\nSelen ha recitato in film diretti da celebri registi porno italiani come Alex Perry (\"Signore scandalose di provincia\", \"Divisione di colpi\", \"Tabatha and Her Friends\"), Mario Salieri (\"Dracula\", \"Sceneggiata napoletana\", \"Concetta Licata\"), Silvio Bandinelli (\"Rosso e nero\", \"Cuore di pietra\") e Joe D'Amato (\"Selvaggia\", \"Selen Sahara\", \"Selen regina degli elefanti\"). Occasionalmente si \u00e8 occupata lei stessa della regia di altri film di cui era protagonista.\nVideogiochi.\nSelen compare in tre videogiochi italiani di avventura grafica pornografica, tutti sviluppati dalla GMM Game Over Italia, pubblicati dalla Green Pig Production e distribuiti dalla Giunti Multimedia su CD-ROM:"}
{"id": "754422", "revid": "287204", "url": "https://it.wikipedia.org/wiki?curid=754422", "title": "Dhyana", "text": ""}
{"id": "754424", "revid": "2225653", "url": "https://it.wikipedia.org/wiki?curid=754424", "title": "Arte concettuale", "text": "Si definisce arte concettuale qualunque espressione artistica in cui i concetti e le idee espresse siano pi\u00f9 importanti del risultato estetico e percettivo dell'opera stessa. \nIl movimento artistico che porta questo nome si \u00e8 sviluppato dagli Stati Uniti d'America a partire dalla seconda met\u00e0 degli anni sessanta e si \u00e8 velocemente propagato in quasi tutto il mondo (Italia compresa).\nDefinizione.\nLa definizione di arte concettuale nel contesto dell'arte contemporanea si deve a Joseph Kosuth che lo utilizz\u00f2 verso la met\u00e0 degli anni sessanta per definire il suo obiettivo di un'arte fondata sul pensiero e non pi\u00f9 su un ormai frainteso ed equivoco piacere estetico. \n&lt;br&gt;Nel 1965, infatti, Kosuth realizz\u00f2 l'opera \"Una e tre sedie\" che comprendeva una vera sedia, una sua riproduzione fotografica (a sinistra) ed un pannello su cui era stampata la definizione da dizionario della parola \"sedia\" (a destra): l'artista si proponeva di richiamare lo spettatore a meditare sulla relazione tra immagine e parola, in termini logici e semiotici. Comunque gi\u00e0 nell'anno 1960, e probabilmente all'insaputa l'uno dell'altro, il catalano Joan Brossa aveva concepito il poema-oggetto \"Cerilla\" (fiammifero), che riuniva la parola \"cerilla\", il disegno di un fiammifero e il fiammifero vero e proprio. Il meccanismo logico-semiotico \u00e8 lo stesso in ambedue i casi.\nLa rarefazione dei contenuti emozionali nell'arte perseguita dagli artisti concettuali arriv\u00f2 ben presto anche a determinare la volont\u00e0 di prescindere dall'opera d'arte\nL'arte concettuale fu il punto d'arrivo del percorso che, dall'impressionismo in poi, aveva caratterizzato l'evoluzione dell'arte visiva contemporanea mediante la volont\u00e0 di sottrarre l'arte medesima ai vincoli formali e culturali che ne avevano costituito la tradizione: la scelta di rinunciare addirittura all'opera dopo aver ripudiato in sequenza il naturalismo e la mimesi (post-impressionismo e espressionismo), la prospettiva (cubismo), il passato (futurismo), il valore venale dell'opera (dadaismo), la forma (informale), rappresent\u00f2 senza dubbio il momento pi\u00f9 alto e, nel contempo, l'ultimo possibile offerto alla ricerca e all'ansia di novit\u00e0 delle avanguardie novecentesche (non a caso l'evento forse pi\u00f9 rilevante che segu\u00ec i quindici anni d'oro del concettuale\u00a0\u2013 dal 1965 al 1980 \u2013 fu denominato Transavanguardia e venne caratterizzato dal ritorno all'oggetto e alla pittura). In questo senso possono essere definite \"concettuali\" esperienze molto diverse tra loro ma caratterizzate comunque da un comune denominatore inequivocabile (la Land Art, l'Arte povera, la Body Art, la Narrative Art, ecc.).\nLe prime esperienze \"concettuali\" furono rappresentate dai movimenti Neo Dada e Minimal Art tra gli anni cinquanta e sessanta: il primo, i cui maggiori rappresentanti, come Jasper Johns e Robert Rauschenberg, divennero in seguito esponenti di primo piano della Pop Art, fu caratterizzato dall'uso di oggetti desunti dal quotidiano e inseriti all'interno dell'opera d'arte. Una propensione simile distinguer\u00e0 poco dopo e in senso gi\u00e0 profondamente concettuale anche le provocazioni neo-dadaiste di artisti italiani come Piero Manzoni, noto per i suoi barattoli di \"merda d'artista\", Vincenzo Agnetti, Mario Merz, Maurizio Nannucci, Giulio Paolini.\nAnche la Minimal Art (Minimalismo) ebbe origine negli Stati Uniti e fu contraddistinta dalla produzione di grandi strutture geometriche cromaticamente essenziali e ispirate a fredde modalit\u00e0 puramente costruttive che privilegiavano una fruizione di stampo razionalistico, priva di concessioni all'empatia o al godimento estetico.\nNegli anni successivi le premesse poste da questi due movimenti furono ereditate e ampliate dall'arte concettuale propriamente detta (Joseph Kosuth, Bruce Nauman, Lawrence Weiner, Joseph Beuys, Wolf Vostell, Nam June Paik, Charlotte Moorman ecc.), dall'arte povera italiana (Alighiero Boetti, Giulio Paolini, Mario Merz, Jannis Kounellis, Michelangelo Pistoletto, Luciano Fabro, ecc.) e dalla \"Narrative Art\", profondamente ispirata dallo stesso Kosuth, nella quale il lavoro degli artisti si concretizzava intorno al dualismo narrativo rappresentato dalle immagini e dalla scrittura.\nIn ambito concettuale fiorirono anche due forme di azione artistica come l\"happening\" e la \"performance\" che, nonostante forti ed evidenti analogie, si distinguono invece per la componente d'improvvisazione anche collettiva tipica dell\"happening\" che non ritroviamo nella \"performance\", pi\u00f9 vicina alla pianificazione registica e drammaturgica propria del teatro.\nSe gli antefatti storici di queste ultime esperienze furono sicuramente le \"Serate futuriste\" e il dadaista Cabaret Voltaire, negli anni sessanta il compito di ereditarne la poetica trasferendola all'interno della nuova sensibilit\u00e0 concettuale tocc\u00f2 principalmente alla Body Art, caratterizzata dall'uso del corpo stesso dell'artista per azioni spinte a volte sino ai limiti dell'autolesionismo, come nel caso di Gina Pane, e alla Land Art, nella quale spirito documentaristico e nesso tra azione e territorio esplorarono inusitati ambiti espressivi con risultati artistici spesso molto convincenti (dagli \"impacchettamenti\" del bulgaro Christo, artista proveniente dal Nouveau R\u00e9alisme, agli interventi spettacolari dell'americano Walter De Maria, come \"The Lightning Field\" del 1977, fino alle \"passeggiate\" dell'inglese Richard Long).\nArtisti concettuali.\nDi seguito viene elencata una serie esemplificativa, ma non esaustiva, dei maggiori artisti concettuali."}
{"id": "754437", "revid": "33751", "url": "https://it.wikipedia.org/wiki?curid=754437", "title": "Mousse T", "text": ""}
{"id": "754442", "revid": "339392", "url": "https://it.wikipedia.org/wiki?curid=754442", "title": "Gatto africano", "text": ""}
{"id": "754446", "revid": "1573940", "url": "https://it.wikipedia.org/wiki?curid=754446", "title": "Muntiacus rooseveltorum", "text": "Il muntjak di Roosevelt (Muntiacus rooseveltorum ) \u00e8 una specie di muntjak endemica dei monti del Laos. Venne presentato per la prima volta agli occhi degli scienziati occidentali, nel 1929, al Field Museum di Chicago in seguito ad una spedizione di caccia guidata da Theodore Jr. e Kermit Roosevelt. L'olotipo presenta dimensioni inferiori a quelle del muntjak indiano e le analisi del DNA hanno dimostrato che si tratta di una specie geneticamente distinta da tutte le altre scoperte recentemente nel Sud-est asiatico. Negli ultimi anni vi sono state voci riguardanti una probabile \u00abriscoperta\u00bb della specie, in seguito al ritrovamento di vari crani in possesso di alcuni abitanti dei villaggi dei Monti Truong Son (o Monti Annamiti), al confine tra Laos e Vietnam. In passato, si riteneva fosse una sottospecie di muntjak del Tenasserim separata dalla popolazione principale, diffusa pi\u00f9 a sud-ovest, da vaste distese pianeggianti. Tuttavia, finch\u00e9 non saranno disponibili ulteriori prove, l'esatta posizione sistematica di \"M. rooseveltorum\" rimane incerta.\nDescrizione.\nIl muntjak di Roosevelt presenta dimensioni intermedie tra quelle del muntjak indiano (\"M. vaginalis\"; ca. 57\u00a0cm di altezza al garrese e 18\u00a0kg di peso) e del muntjak della Cina (\"M. reevesi\"; ca. 41\u00a0cm di altezza al garrese e 11\u00a0kg di peso). Il colore del mantello \u00e8 simile a quello di \"M. reevesi\", seppure con toni pi\u00f9 rossastri, ma per gli altri aspetti morfologici somiglia molto di pi\u00f9 a \"M. vaginalis\".\nDistribuzione e habitat.\nSembra che l'areale di questa specie sia ristretto alle foreste pluviali tropicali montane del Laos: l'olotipo venne catturato in una localit\u00e0 posta a 31\u00b030' N e 102\u00b000' E. Pi\u00f9 recentemente \u00e8 stato osservato sui Monti Annamiti, nel nord del Laos, a 19\u00b049' N e 103\u00b045' E, e, in cattivit\u00e0, a Lak Sao, sempre nel nord del Paese, a 18\u00b020' N e 106\u00b000' E.\nBiologia.\nLe abitudini del muntjak di Roosevelt sono sconosciute, ma probabilmente, come tutti gli altri muntjak, \u00e8 solitario e territoriale."}
{"id": "754450", "revid": "262457", "url": "https://it.wikipedia.org/wiki?curid=754450", "title": "Shunyata", "text": ""}
{"id": "754455", "revid": "92719", "url": "https://it.wikipedia.org/wiki?curid=754455", "title": "Ammotragus", "text": ""}
{"id": "754460", "revid": "107805068", "url": "https://it.wikipedia.org/wiki?curid=754460", "title": "Pontificia opera per la preservazione della fede e la provvista di nuove chiese in Roma", "text": "La Pontificia opera per la preservazione della fede e la provvista di nuove chiese in Roma \u00e8 nata il 5 agosto del 1930 per volont\u00e0 di papa Pio XI, che le ha attribuito lo specifico compito di provvedere, \"con la maggiore sollecitudine possibile\", \nIn tre quarti di secolo, sono sorti ben 269 nuovi complessi. Le parrocchie della diocesi, infatti, sono oggi 333, contro le 64 di allora. \nCon la lettera apostolica in forma di Motu propriu del 1\u00ba luglio 1989, Papa Giovanni Paolo II stabil\u00ec di far passare tale istituto sotto la giurisdizione immediata e diretta del Cardinale Vicario Generale per la Citt\u00e0 di Roma, il quale di diritto acquisisce la carica di Presidente e di Rappresentante Legale, dotando l'istituto di un Consiglio di Amministrazione secondo gli Ordinamenti propri. Inoltre, venne mutato il nome dell'istituto in quello di \u00abOpera Romana per la preservazione della Fede e la provvista di nuove Chiese in Roma\u00bb.\nL'attuale presidente \u00e8 il vicario generale di Sua Santit\u00e0 per la diocesi di Roma, S.E. Card. Angelo de Donatis."}
{"id": "754461", "revid": "12582", "url": "https://it.wikipedia.org/wiki?curid=754461", "title": "Gatto americano", "text": ""}
{"id": "754468", "revid": "92719", "url": "https://it.wikipedia.org/wiki?curid=754468", "title": "Budorcas", "text": ""}
{"id": "754471", "revid": "1711941", "url": "https://it.wikipedia.org/wiki?curid=754471", "title": "Ham Gamgee", "text": ""}
{"id": "754472", "revid": "92719", "url": "https://it.wikipedia.org/wiki?curid=754472", "title": "Oreamnos", "text": ""}
{"id": "754473", "revid": "104156598", "url": "https://it.wikipedia.org/wiki?curid=754473", "title": "Gattopardo", "text": ""}
{"id": "754474", "revid": "120643858", "url": "https://it.wikipedia.org/wiki?curid=754474", "title": "Piante C4", "text": "Si definiscono piante C4 alcune specie di piante dei climi caldi ma con ridotta disponibilit\u00e0 idrica, come ad esempio il mais, il sorgo e la canna da zucchero, che usufruiscono di una via differente per la fissazione della CO2 (uno dei passaggi necessari per portare a termine il processo fotosintetico). Queste piante hanno sviluppato una via alternativa al ciclo di Calvin-Benson, organizzata sulla presenza di due tipi di cellule funzionalmente e morfologicamente diverse, le cellule del mesofillo e quelle della guaina del fascio.\nLa fotosintesi C4 \u00e8 perci\u00f2, insieme alla fotosintesi CAM, un adattamento adottato da alcune specie di piante, viventi in climi aridi, per risparmiare acqua nella fase di fissazione del carbonio. Questa via biosintetica fu scoperta nel 1966 da due ricercatori australiani, M. D. Hatch e C. R. Slack, e viene infatti anche indicata come \"via biosintetica di Hatch-Slack\".\nCiclo.\nIn sostituzione del ribulosio-1-5-bifosfato, che le piante con ciclo C3 utilizzano direttamente per questo processo, nelle specie C4 \u00e8 stato riscontrato un diverso composto formato da 3 atomi di carbonio, l'acido fosfoenolpiruvico denominato \"PEP\".\nNelle piante C3 l'enzima Rubisco fissa la CO2 nel 3-fosfatoglicerato: in questo processo a causa dell'attivit\u00e0 della Rubisco una parte del substrato viene ossidata con consumo di energia (fotorespirazione). Le piante C4 hanno sviluppato un meccanismo pi\u00f9 efficiente per far arrivare la CO2 all'enzima Rubisco.\nL'enzima PEPcarbossilasi nelle cellule del mesofillo catalizza la reazione tra CO2 e PEP formando ossalacetato, un composto a 4 atomi di carbonio (che danno il nome al ciclo).\nL'ossalacetato ad opera di una deidrogenasi si riduce a malato che diffonde attraverso i plasmodesmi nelle cellule adiacenti (quelle della guaina del fascio). Qui viene decarbossilato (cede un carbossile al ribulosio-1-5-difosfato). \nQui poi il Ciclo di Calvin fissa per mezzo dell'enzima rubisco la CO2 riducendola a glucosio. \nIl piruvato, formato dalla decarbossilazione dell'ossalacetato, torna alle cellule del mesofillo dove viene fosforilato dall'ATP per formare nuovamente acido fosfoenolpiruvico e mantenere attivo il ciclo. \nIl processo a differenza delle piante a C3 avviene in due cellule differenti collegate fra di loro da una fitta rete di plasmodesmi: nelle cellule del mesofillo, disposte tipicamente a corona intorno alle cellule della guaina del fascio, che presentano l'oxygen evolving system, e quindi possono scindere l'acqua, viene sintetizzato il primo composto a C4 e NADPH, che vengono trasportati nelle cellule della guaina del fascio, dove il composto C4 viene decarbossilato con rilascio di CO2 che entra nel ciclo di Calvin. Queste cellule si differenziano da quelle del mesofillo poich\u00e9 i loro plastidi non presentano l'oxygen evolving system, dunque presentano solo fotosistemi primari che producono ATP e non rilasciano ossigeno all'interno del plastidio. Cos\u00ec facendo si evita la fotorespirazione, che abbasserebbe il rendimento della fotosintesi. A livello delle cellule della guaina del fascio avviene il ciclo di Calvin, la fase buia della fotosintesi. In sostanza, le cellule del mesofillo funzionano da sistema di cattura e pompaggio di CO2 che ne rende pi\u00f9 efficiente la fissazione e fa diminuire il grado di apertura degli stomi necessario per il suo assorbimento, con conseguente riduzione della perdita d'acqua. \nNelle piante di tipo C4 il \"tasso di fotosintesi per unit\u00e0 di area fogliare\" (CO2 assorbita/peso in mg della clorofilla) raggiunge il suo massimo intorno ai 40\u00b0C con elevata intensit\u00e0 luminosa, mentre nelle C3 tale massimale si aggira attorno ai 20\u00a0\u00b0C con moderata intensit\u00e0 luminosa. L'efficienza fotosintetica delle prime \u00e8 maggiore delle seconde, come maggiore \u00e8 il fattore di resistenza alle alte temperature e di conseguenza le potenzialit\u00e0 produttive risultano pi\u00f9 alte.\nMorfologia fogliare.\nLe piante C4 hanno foglie con una particolare anatomia che viene denominata Anatomia Kranz (corona).\nIntorno ai fasci vascolari \u00e8 presente un cerchio di cellule fotosintetiche nei cui cloroplasti \u00e8 contenuta tutto l'enzima RuBisCO della foglia."}
{"id": "754477", "revid": "81646", "url": "https://it.wikipedia.org/wiki?curid=754477", "title": "Insieme Canonico", "text": ""}
{"id": "754485", "revid": "10652", "url": "https://it.wikipedia.org/wiki?curid=754485", "title": "Myxacium", "text": ""}
{"id": "754486", "revid": "287204", "url": "https://it.wikipedia.org/wiki?curid=754486", "title": "Negura Bunget", "text": ""}
{"id": "754488", "revid": "144796", "url": "https://it.wikipedia.org/wiki?curid=754488", "title": "Jeffrey Amherst", "text": ""}
{"id": "754490", "revid": "10652", "url": "https://it.wikipedia.org/wiki?curid=754490", "title": "Phlegmacium", "text": ""}
{"id": "754493", "revid": "287204", "url": "https://it.wikipedia.org/wiki?curid=754493", "title": "Golden Globe 1947", "text": "La 4\u00aa edizione della cerimonia di premiazione dei Golden Globe si \u00e8 tenuta il 26 febbraio 1947 all\"Hollywood Roosevelt Hotel\" di Los Angeles, California.\nNon ci furono nomination ma vennero direttamente designati i vincitori.\nI vincitori del Premio Golden Globe nel 1947 in ordine per categoria sono:"}
{"id": "754494", "revid": "287204", "url": "https://it.wikipedia.org/wiki?curid=754494", "title": "Giuseppe Di Mare (musicista)", "text": "Artefice del ritorno della danza in chiesa (Basilica di San Francesco in Assisi - ottobre 1998) dopo oltre sei secoli di assenza.\nPrimo artista cattolico nominato organista ad honorem da una chiesa luterana europea. Ideatore nel 2000 del primo duo organo e sax nel settore della musica classica in Italia.\nBiografia.\nNel 1967 si \u00e8 diplomato in pianoforte al Conservatorio di San Pietro a Majella di Napoli.\nSuccessivamente, nel 1974 ha conseguito il diploma in organo e composizione organistica al Conservatorio Santa Cecilia di Roma, studiando sotto la guida dei maestri Nazario Carlo Bellandi e Fernando Germani. Inoltre ha studiato composizione con i maestri Domenico Bartolucci e Vieri Tosatti.\nHa effettuato numerose tourn\u00e9e in Europa, Asia, Africa e America, ottenendo diversi riconoscimenti in occasione di congressi, convegni internazionali e manifestazioni umanitarie. Giuseppe di Mare svolge da oltre 40 anni l'attivit\u00e0 di organista, compositore e insegnante.\nSvolge attivit\u00e0 concertistica prevalentemente da solista, anche se a volte lavora assieme a cantanti lirici, attori, danzatori ed altri musicisti.\nL'attivit\u00e0 concertistica \u00e8 seguita dalla stampa quotidiana e periodica, dalla Radio Vaticana e da emittenti radio televisive italiane e straniere, che hanno anche trasmesso sue esecuzioni. Ha inoltre eseguito e registrato per la Rai un programma di musiche prebarocche.\nNel 1998, dopo oltre sei secoli di assenza, il maestro Di Mare ha riportato la danza nella Chiesa Cattolica con il concerto \"Da Nazareth alla Resurrezione\", sua ideazione per organo, voce recitante e danza, dedicato a papa Giovanni Paolo II, che lo ha ricevuto in udienza il 23 giugno 1999. \nIl maestro Di Mare ha eseguito questo concerto anche nella Basilica di S. Antonio in Istanbul durante il Giubileo nel mese di maggio del 2000, alla presenza di Bartolomeo I, patriarca ecumenico di Costantinopoli.\nNel 2000 il maestro Di Mare ha costituito per la prima volta in Italia il duo organo e sax, una formazione fino ad allora inedita nella musica classica.\n\u00c8 anche organista \"Honoris causa\" di numerosi luoghi di culto tra i quali:\nOnorificenze.\nIl 27 dicembre 2000, per la sua attivit\u00e0 artistica, \u00e8 stato insignito dal Presidente della Repubblica Italiana Carlo Azeglio Ciampi dell'onorificenza di Commendatore dell'Ordine al merito della Repubblica italiana per meriti artistici.\nDiscografia.\nI principali progetti realizzati da Giuseppe Di Mare sono:"}
{"id": "754495", "revid": "310967", "url": "https://it.wikipedia.org/wiki?curid=754495", "title": "Chiusella", "text": "Il Chiusella (\"Cius\u00e8la\" in piemontese, \"Chauselle\" in francese) \u00e8 un torrente che scorre lungo la valle a cui d\u00e0 il nome (Valchiusella), in citt\u00e0 metropolitana di Torino, nel Canavese. Nasce dal Monte Marzo, per confluire nella Dora Baltea, dopo un percorso di pi\u00f9 di 40\u00a0km. Il perimetro del suo bacino \u00e8 di 83\u00a0km.\nPaleogeografia.\nSecondo i geologi l'alto bacino idrografico del Chiusella \u00e8 stato oggetto in passato di un fenomeno di \"cattura\" da parte della Dora Baltea. Circa 150.000 anni fa il Chiusella a valle dell'attuale diga della Gurzia doveva infatti scorrere in direzione sud-ovest per andare poi a confluire nell'Orco in sinistra idrografica. Prima dell'ultima glaciazione per\u00f2 le montagne della zona si sollevarono cambiando la configurazione altimetrica dell'area circostante il lago. La maggiore pendenza e la minore resistenza all'erosione delle rocce sul lato orientale del torrente provocarono l'aumento della forza erosiva dei piccoli corsi d'acqua che scendendo in direzione sud-est andavano a confluire nella Dora Baltea. Uno di essi, spostando verso l'alto la testata del proprio piccolo bacino, scav\u00f2 la profonda forra ancor oggi osservabile a valle del Lago Gurzia e fin\u00ec per catturare il Chiusella. Questo venne cos\u00ec incanalato nella marcata ansa a gomito a valle della quale, dirigendosi verso est, va oggi a confluire nella Dora..\nGuje di Garavot.\nA circa 30 km dalla sorgente, un interessante teatro naturale, che si snoda tra i selvaggi boschi tra Meugliano e Alice Superiore, sono sicuramente le \"Goje 'd Garav\u00f2t\" (in piemontese \"Goja/Guja\" vuol dire \"gola\", mentre \"Garav\u00f2t\" \u00e8 il soprannome dialettale del \"diavolo\". La tradizione popolare vuole che il diavolo, appunto, trovasse qui riparo, in mezzo ad una forra torrentizia naturale, che determin\u00f2 altres\u00ec la formazione di due laghetti di acqua cristallina\nPercorso.\nIl Chiusella nasce alle pendici del monte Marzo. Percorre la Valchiusella toccando i comuni di Traversella, Vico Canavese, Meugliano, Alice Superiore. Nei pressi di Issiglio riceve il suo affluente principale, il Torrente Savenca. Attraversa prima le suggestive \"Gole di Garavot\" nel comune di Alice Superiore e quindi, nei pressi di Vidracco, viene sbarrato a scopo idroelettrico dalla diga della Gurzia. A valle dell'invaso il Chiusella transita in un secondo tratto profondamente incassato nella roccia e cambia bruscamente direzione volgendosi verso est e dirigendosi verso la Dora Baltea. Dopo essere stato scavalcato prima dall'autostrada A5, poi dalla SS26 ed infine dalla ferrovia Aosta-Chivasso confluisce nella Dora nelle campagne di Cerone (comune di Strambino) a 223\u00a0m di quota.\nEventi alluvionali.\nNel novembre 2000 insieme alla Dora Baltea e l'Orco diede luogo ad inondazioni e devastazioni anche gravi."}
{"id": "754501", "revid": "198668", "url": "https://it.wikipedia.org/wiki?curid=754501", "title": "Gashapon", "text": " o Gachapon (\u30ac\u30c1\u30e3\u30dd\u30f3) \u00e8 un tipo di gadget (solitamente un pupazzetto di plastica montabile in pochi pezzi ma anche altri tipologie di piccoli oggetti come ciondoli) di origine giapponese, raffigurante un personaggio di anime, manga o videogiochi. Si trovano in capsule di plastica in distributori automatici ed hanno un costo variabile. Il termine \"Gashapon\" \u00e8 una onomatopea composta da due suoni: \"Gasha\" (o \"Gacha\") ovvero il suono causato dalla manovella del distributore automatico e di \"PON\" , il suono della capsula giocattolo nell'atto di cadere nel recipiente.\n\"Gashapon/Gachapon\" pu\u00f2 indicare sia le macchine stesse che i giocattoli da essi ottenuti."}
{"id": "754502", "revid": "1543377", "url": "https://it.wikipedia.org/wiki?curid=754502", "title": "Barbabl\u00f9", "text": "Barbabl\u00f9 \u00e8 una fiaba trascritta da Charles Perrault nel XVII secolo che fece la sua prima apparizione nella raccolta \"Histoires ou contes du temps pass\u00e9\", nella precedente versione manoscritta intitolata \"I racconti di Mamma Oca\", nel 1697.\nBench\u00e9 la versione di Perrault avesse un tono evidentemente pedagogico, che ammoniva i lettori soprattutto a non lasciarsi guidare dalla smodata curiosit\u00e0, la vicenda del sanguinario uxoricida nell'immaginario collettivo fin\u00ec per essere presto associata all'idea del serial killer, al punto che quello di Barbabl\u00f9 divenne il soprannome affibbiato ad alcuni reali assassini seriali, come per esempio Henri Landru.\nTrama.\nBarbabl\u00f9 \u00e8 un uomo ricco, che ha avuto sei mogli, tutte improvvisamente e misteriosamente scomparse. Nonostante il suo passato ombroso, riesce a sposare la figlia pi\u00f9 giovane di una dama sua vicina, anche grazie all'ostentazione delle sue grandi ricchezze. Un giorno, Barbabl\u00f9 annuncia alla moglie di doversi assentare per questioni di lavoro e, prima di partire, la guida attraverso l'intera villa, mettendole a disposizione ogni cosa e consegnandole il mazzo con tutte le chiavi della casa. La giovane \u00e8 libera di usare tutto, di aprire tutto, di andare dappertutto tranne che nella stanza aperta da una particolare chiave che Barbabl\u00f9 le mostra.\nDopo alcuni giorni dalla partenza del marito, la giovane, spinta dalla propria curiosit\u00e0, entra nella stanza proibita e scopre cos\u00ec i corpi delle precedenti mogli appesi al soffitto. Spaventata, la ragazza lascia cadere la chiave che cos\u00ec facendo si sporca di sangue: poich\u00e9 l\u2019oggetto \u00e8 fatato, ogni tentativo di pulizia risulta vano. Tornato dal suo viaggio, Barbabl\u00f9 si fa riconsegnare il mazzo di chiavi dalla moglie, e, una volta notata la macchia di sangue, decide di porre fine alla vita della moglie.\nL'uomo le concede per\u00f2 qualche minuto di raccoglimento per raccomandare l'anima a Dio prima dell'esecuzione. Approfittando del poco tempo, la giovane corre a chiamare la sorella Anna, anche lei ospite nella villa, e la implora di correre in cima alla torre pi\u00f9 alta, in modo da attirare l\u2019attenzione dei loro fratelli, due abili combattenti che sarebbero dovuti presto giungere a trovare la sorella. Proprio quando tutto sembra perduto, all'orizzonte compaiono i due cavalieri che, incitati dai gesti di Anna, irrompono appena in tempo per salvare la sorella pi\u00f9 giovane dalle mani di Barbabl\u00f9. Dopo un rapido combattimento il perfido signorotto ha la peggio e viene ucciso. La giovane si ritrova dunque vedova, nonch\u00e9 legittima erede delle immense ricchezze di Barbabl\u00f9, le quali verranno ora da lei impiegate per costruirsi una vita nuova, migliore della precedente.\nAnalisi della fiaba.\nNel corso degli anni molti esegeti hanno cercato di identificare quale reale personaggio si nascondesse dietro la maschera di \"Barbabl\u00f9\", convinti che alla base della fiaba di Perrault ci fosse un fondo di verit\u00e0. Alcuni vi hanno voluto vedere un'ispirazione ai vari matrimoni del re inglese Enrico VIII, che nella propria vita cambi\u00f2 sei mogli, facendone condannare qualcuna a morte. In effetti nel carattere di Barbabl\u00f9 si potrebbe ben rispecchiare non solo il carattere dispotico e tirannico del sovrano inglese, ma anche la sua crudelt\u00e0 nello sbarazzarsi velocemente delle proprie ex consorti. Altri invece, considerando la \"nazionalit\u00e0\" della tradizione, hanno pensato di mettere in correlazione \"Barbabl\u00f9\" e la leggenda bretone di Conomor il Maledetto e Trifina: anche le ricche mogli di Conomor scomparivano all'improvviso assieme ai loro figli, perch\u00e9 una profezia aveva rivelato all'uomo che sarebbe morto per mano di suo figlio.\nErnesto Ferrero nel libro \"Barbabl\u00f9. Gilles de Rais e il tramonto del Medioevo\" (Einaudi, 2004) pone in relazione la figura fiabesca di Barbabl\u00f9 con Gilles de Montmorency-Laval, barone di Rais, detto appunto \"Barbabl\u00f9\", un nobile francese, proprietario di immense tenute e castelli, che aveva combattuto al fianco della Pulzella d'Orleans. Egli venne accusato e condannato per la tortura, lo stupro e l'uccisione di un gran numero di bambini in occasione di vere e proprie cerimonie pantagrueliche di lusso e lussuria, culminanti col sacrificio di fanciulli adescati tra la povera gente, poi fatti scomparire. Secondo Ferrero, nel corso dei secoli si sarebbe giunti alla stesura della fiaba di \"Barbabl\u00f9\" da parte di Perrault attraverso una trasfigurazione delle vittime della vicenda, perch\u00e9 ritenuta inenarrabile nei suoi termini reali agli uditori bambini, trasfigurazione ad opera dei narratori popolari oppure di Perrault stesso.\nAncora, seguendo suggestioni interne alle tradizioni fiabesche del mondo, c'\u00e8 chi ha ipotizzato un'origine mediorientale per questa fiaba, probabilmente a causa della somiglianza tra il comportamento uxoricida di Barbabl\u00f9 e quello del re Sh\u0101hr\u012by\u0101r de \"Le mille e una notte\". Per esempio alcune bellissime illustrazioni di Edmund Dulac presentano un'evidente atmosfera arabeggiante.\nTuttavia nessuna di queste identificazioni convince la maggioranza degli studiosi, questo sia perch\u00e9 alcuni paralleli risultano tutto sommato opinabili e difficilmente provabili, sia perch\u00e9 il motivo dell'amante assassino e della curiosit\u00e0 punita sono radicati in un patrimonio folklorico ben precedente ad ogni possibile identikit, un patrimonio che risale davvero alla notte dei tempi. In proposito risulta particolarmente interessante l'affinit\u00e0 che esiste tra il tipo fiabesco \"Barbabl\u00f9\", riconosciuto da Aarne-Thompson, e le ballate ascrivibili al tipo \"Lady Isabel and the Elf-Knight\" raccolte da Sir Francis James Child, ballate che raccontano essenzialmente di un seduttore-predatore, spesso dotato di elementi magici, che attira giovani e belle fanciulle in boschi intricati o in scogliere a picco sul mare per poi approfittarsi di loro in vario modo e infine ucciderle. Sebbene la tradizione fiabesca si sia sviluppata in maniera indipendente da quella delle ballate, associando al tema dell'amante-assassino anche quello della curiosit\u00e0 punita, \u00e8 piuttosto evidente che entrambe siano rami connessi allo stesso tronco.\nIn conclusione, la struttura di \"Barbabl\u00f9\" appare bipartita, divisa tra il motivo delle mogli morte e quello del divieto infranto. Senza dubbio Perrault mostra di prediligere il secondo al primo e sottolinea con maggior enfasi, soprattutto nella morale finale, come il punto chiave della fiaba sia il problema della curiosit\u00e0 della moglie impicciona. Questo ha creato una spaccatura tra gli interpreti: \u00e8 innegabile che brutalizzare una donna sia un gesto infinitamente peggiore rispetto ad una semplice disobbedienza, quindi in molti hanno visto nell'atteggiamento di Perrault una certa misoginia di fondo.\nIn realt\u00e0 la domanda fondamentale al riguardo \u00e8: che intenzione ha davvero Barbabl\u00f9? Quando consegna il mazzo di chiavi alla moglie sta semplicemente provando la sua fedelt\u00e0, oppure le sta preparando una trappola? In altre parole, Barbabl\u00f9 avrebbe davvero potuto essere uno sposo generoso e amabile se sua moglie non avesse scoperto il suo segreto, oppure il motivo per cui l'uomo continua a risposarsi \u00e8 semplicemente quello di procacciarsi nuova carne da macellare?\nPurtroppo non \u00e8 possibile dare una risposta a questa domanda, perlomeno fermandosi alla fiaba di Perrault: ampliando il proprio orizzonte e considerando le numerosissime varianti e soprattutto le suggestioni in comune con le ballate, molti studiosi optano per un'immagine di Barbabl\u00f9 tutt'altro che intenzionato a fare il bravo marito, ma si tratta di ipotesi che, in quanto tali, possono essere condivise o meno.\nComunque, qualunque fosse il reale intento di Barbabl\u00f9, Perrault raccont\u00f2 la storia in modo che il motivo della curiosit\u00e0 punita risultasse centrale e il messaggio fu recepito tanto bene che la vicenda ne divent\u00f2 l'emblema per antonomasia, accanto ad altre celeberrime storie come quella di Psiche, di Pandora e di Eva. Addirittura in alcune pubblicazioni inglesi d'epoca la narrazione viene introdotta dal titolo \"The Popular Story of Bluebeard, or Female Curiosity\".\nVarianti.\nLe fiabe considerabili come varianti della storia di \"Barbabl\u00f9\" sono tantissime, anche se le differenze che le distinguono a volte sono tali da far oscillare le catalogazioni e da convincere gli studiosi ad associarle a tipi diversi da quello rappresentato dalla fiaba di Perrault. Tuttavia \u00e8 indubitabile che siano narrazioni correlate tra loro e questo sia la ricorrenza di alcuni elementi decisamente distintivi: lo sposo misterioso, il divieto imposto, la porta proibita che cela qualcosa di orribile, l'oggetto fatato rivelatore, il lieto fine.\nCi\u00f2 che cambia \u00e8 soprattutto la funzione dei personaggi in scena: infatti a volte \u00e8 la protagonista stessa a salvarsi, dimostrando astuzia e sangue freddo, altre invece \u00e8 costretta a ricorrere all'aiuto di parenti, soprattutto fratelli, per mettersi in salvo. Un caso a parte risulta la fiaba \"La figlia della Madonna\" che condivide con \"Barbabl\u00f9\" il motivo del divieto infranto, ma nella quale manca del tutto l'altro tema principale, quello dello sposo-assassino.\nAT 311 - \"The Heroine Rescues Herself and Her Sisters\".\nA questo gruppo appartiene una serie di fiabe nelle quali l'iniziativa della rivalsa finale spetta alla protagonista stessa. \u00c8 il caso, per esempio, della tedesca \"L'uccello strano\" (KHM 046), dell'italiana \"Naso d'Argento\" e della norvegese \"H\u00f8na tripper i berget\". Bench\u00e9 la fiaba norvegese segua uno sviluppo particolare rispetto alle altre due, in questo tipo di fiabe un essere maschile malvagio (uno stregone per i Grimm, un orco per i Norvegesi e il Diavolo in persona per Calvino) adesca con l'inganno tre sorelle una dopo l'altra. Ogni volta attira la prescelta nella propria casa e qui le impone il divieto di curiosare dietro una particolare porta.\nLe prime due sorelle disattendono l'ordine e vengono scoperte a causa di un oggetto rivelatore, un uovo che si rompe o un fiore che si brucia, e vengono massacrate o gettate nell'Inferno. La terza invece \u00e8 sufficientemente accorta da disobbedire senza farsi scoprire. Decisa a salvare se stessa e le sorelle, elabora un piano per gabbarlo: in primo luogo, dopo aver riportato in vita e tratte in salvo le sorelle, le nasconde in una cesta che fa trasportare fino a casa proprio dall'ignaro promesso sposo; poi architetta uno stratagemma, che solitamente prevede un mascheramento, per fuggire a sua volta.\nAT 955 - \"The Robber Bridegroom\".\nA questo gruppo appartengono fiabe come \"Lo sposo brigante\" (KHM 040), \"Mister Fox\" e Das Mordschlo\u00df, un racconto che comparve nella raccolta dei Grimm solo nella prima edizione di \"Kinder- und Hausm\u00e4rchen\". Esse propongono una soluzione a suo modo intermedia: sebbene di fatto il cattivo di turno venga punito dai parenti maschi della protagonista, \u00e8 da lei che parte l'iniziativa della rivalsa appoggiandosi ad altri per portarla a termine.\nCaratteristico di questo tipo di fiaba \u00e8 il modo in cui l'eroina scopre la reale natura del promesso sposo che, in questo caso, \u00e8 sempre sciaguratamente umano, nella sua perversione: non si pu\u00f2 dire che ella infranga apertamente un divieto, semplicemente si trova a \"violare\" la privacy del suo innamorato e ad assistere non vista all'omicidio di un'altra giovane donna da parte di questo. Altro dettaglio peculiare del tipo \u00e8 la questione del dito inanellato: a un certo punto nella foga assassina un dito della vittima viene tagliato e finisce proprio in grembo alla protagonista, nel suo nascondiglio. Sar\u00e0 proprio grazie a tale incontrovertibile prova che poi ella riuscir\u00e0 a dimostrare davanti ai parenti la colpa del suo promesso e a giustificarne l'uccisione.\nAT 312 - \"Bluebeard\".\nOvviamente questo \u00e8 il gruppo cui appartiene la fiaba di Perrault che non \u00e8 l'unica ascrivibile ad esso. Le fanno compagnia anche l'equivalente tedesco, \"Ritter Blaubart\", nonch\u00e9 una fiaba dal titolo \"La colomba bianca\". In questo caso l'intera iniziativa della punizione del cattivo e della salvezza della protagonista sta nelle mani dei fratelli, che ella si limita a chiamare in proprio soccorso.\nKHM 003 - \"La figlia della Madonna\".\nLa fiaba, come detto sopra, condivide con quella di \"Barbabl\u00f9\" solo il motivo della curiosit\u00e0 punita. Un povero taglialegna chiese alla Madonna di accudire la sua figliola: ella la porta cos\u00ec in Paradiso dove vive splendidamente, finch\u00e9 un giorno Maria le dice di dover fare un lungo viaggio e le affida le chiavi delle tredici porte del Regno dei Cieli. La bambina \u00e8 libera di aprirne dodici, ma non deve aprire la tredicesima per nessun motivo. La curiosit\u00e0 spinge infine la malcapitata a disobbedire: dietro la porta proibita vede nientemeno che la Trinit\u00e0, il cui splendore \u00e8 tale che un dito le si ricopre d'oro. Di ritorno la Madonna si accorge del dito d'oro e capisce che la fanciulla ha infranto il suo divieto. Le chiede allora se ha aperto la porta, ma la ragazza continua a negare sfacciatamente e per questo viene resa muta e cacciata dal Paradiso. Dopo un primo periodo disgraziato, un re la nota e si innamora di lei, tanto da farne la sua regina. Ben presto partorisce il suo primo figlio. Le compare la Madonna che le chiede di nuovo di confessare di averle disobbedito, ma la giovane si ostina a negare. Maria allora prende il neonato e lo porta via con s\u00e9.\nLo stesso accade anche col secondo figlio e a corte cominciano a circolare voci per le quali la regina avrebbe ucciso i due eredi al trono, ma il re non ci vuole credere. Quando la faccenda si ripete nuovamente con il terzo figlio, la regina viene condannata a morte. Legata al palo del rogo e convinta di essere in punto di morte, ella esprime dentro di s\u00e9 il desiderio di poter confessare di aver effettivamente aperto la porta. Allora la Madonna le appare di nuovo e ascolta la sua sincera ammissione, in seguito alla quale la libera dal rogo, le scioglie la lingua e le restituisce i bambini. Quindi in questo caso non abbiamo tanto a che fare con un segreto oscuro che viene svelato e con un personaggio pericoloso da fermare, quanto con il motivo piuttosto moraleggiante del perdono che si concede a chiunque sia davvero pentito. Resta comunque interessante il fatto di trovare anche qui il tema della chiave che apre la porta proibita, che cela un segreto che non dev'essere svelato."}
{"id": "754516", "revid": "547034", "url": "https://it.wikipedia.org/wiki?curid=754516", "title": "Golden Globe 1948", "text": "La 5\u00aa edizione della cerimonia di premiazione di Golden Globe si \u00e8 tenuta il 10 marzo 1948 all\"Hollywood Roosevelt Hotel\" di Los Angeles, California.\nNon ci furono nomination ma vennero direttamente designati i vincitori.\nI vincitori del Premio Golden Globe nel 1948 in ordine per categoria sono:"}
{"id": "754520", "revid": "1593110", "url": "https://it.wikipedia.org/wiki?curid=754520", "title": "Felizzano", "text": "Felizzano (\"F\u00eblissan\": IPA: in piemontese) \u00e8 un comune italiano di abitanti della provincia di Alessandria, in Piemonte.\nGeografia fisica.\nTerritorio.\nIl centro abitato \u00e8 situato a 114 , su un terrazzamento naturale nella valle del Tanaro, circondato dalle colline del Monferrato. Il fondovalle, che nei pressi di Castello d'Annone non supera il chilometro d'ampiezza, oltre Felizzano si apre progressivamente, dando inizio alla Pianura Padana.\nIl territorio felizzanese si contraddistingue per l'incrocio di varie vie di comunicazione che sono stati molto importanti nella storia: la pi\u00f9 antica corrisponde al fiume Tanaro, navigato fin dal Neolitico; ad esso si aggiunse, durante l'epoca romana, la via Fulvia, che collegava Dertona ed Hasta e che, molto probabilmente, attraversava il Tanaro proprio nei pressi di Felizzano; infine, nel XV secolo, in seguito alla divisione del marchesato del Monferrato in due territori non contigui, fu istituita la \"strada franca del Monferrato\", che attraverso Felizzano garantiva alle merci del marchesato un percorso privo di dazi.\nClima.\nFelizzano \u00e8 caratterizzato da un clima tipicamente padano con estati calde ed afose e inverni freddi e nebbiosi. La quantit\u00e0 di pioggia si misura in circa 600\u00a0mm annuali. Nel mese di gennaio, il pi\u00f9 freddo, la temperatura media \u00e8 di circa 0\u00a0\u00b0C, mentre nel mese di luglio, il pi\u00f9 caldo, \u00e8 circa 30\u00a0\u00b0C.\nStoria.\nEt\u00e0 antica.\nIl nome Felizzano \u00e8 un chiaro esempio di toponimo prediale, che durante l'epoca romana era usato per indicare un possedimento terriero. L'uso del cognomen \"Felix\" al posto di un gentilizio, tuttavia, suggerisce un'origine tardoantica.\nEt\u00e0 Medievale.\nLa prima menzione storiografica avvenne nell'anno 880, quando Carlo il Grosso, in occasione della sua incoronazione a re d'Italia, don\u00f2 la \"cortem de filiciano\" agli abati del monastero milanese di Sant'Ambrogio, ai quali rimase fino alla prima met\u00e0 del XI secolo, quando divent\u00f2 marca dell'aleramico Ardizzone, cugino di Guglielmo IV del Monferrato. L'Imperatore Enrico V di Franconia concesse al marchese Ranieri I del Monferrato, figlio di Guglielmo IV, la supremazia su \"possessi, beni e dignit\u00e0 dei figli di Ardizzone\"; i motivi della concessione non vengono espressi, ma sembra che il marchese non fece valere tali diritti. Quando Ranieri mor\u00ec, tuttavia, suo figlio Guglielmo V pretese la soggezione feudale dei beni di Ardizzone, il quale, indignato, prefer\u00ec sottomettere Felizzano al comune di Asti. Guglielmo V, fedele vassallo di Federico Barbarossa, ottenne infine Felizzano dopo che l'imperatore sconfisse Asti nel 1155. Negli anni successivi il borgo venne dotato di una possente cinta muraria e di una \"domus hospitalis\", che venne affidata ai cavalieri ospitalieri e dedicata a San Pietro, secondo la bolla 17 aprile 1160 di papa Alessandro III.\nNel 1213, il marchese Guglielmo VI cedette met\u00e0 del castello di Felizzano al comune di Asti, in cambio di aiuti nella guerra contro Alessandria. La prima notizia certa relativa a un\u2019organizzazione comunale \u00e8 del 1266 circa, allorch\u00e9 il \"commune de Fili\u00e7ano\", rappresentato dal sindaco Giacomo Carraria, appare impegnato in una causa con la chiesa di San Salvario dello stesso luogo, i giovanniti e il monastero di San Bartolomeo di Azzano. Nel 1292, in seguito alla morte del marchese Guglielmo VII per mano di Alessandria, il castello fu interamente occupato dagli astigiani fino al 1303, anno in cui Giovanni I del Monferrato sottomise Asti. A questa parentesi astigiana si fanno risalire le origini della torre militare che dalla piazza centrale dominava l'intero circuito delle mura. In seguito all'instabilit\u00e0 politica creata dall'estinzione degli Aleramici di Monferrato, nel 1370 Felizzano pass\u00f2, insieme a Casale, sotto il dominio dei Visconti; nel 1395, con la nascita del ducato di Milano, venne incluso nel contado di Alessandria.\nNel 1412 l'alessandrino fu occupato dalla compagnia del condottiero Facino Cane; in seguito alla morte di questi, il suo sottoposto Giorgio di Valperga divent\u00f2 signore di Felizzano. Forse fu proprio il Valperga, spesso al seguito dell'imperatore Sigismondo di Lussemburgo, colui che port\u00f2 a Felizzano le dieci piastrelle siriane oggi conservate nella chiesa di San Pietro. Nel 1447, Filippo Maria Visconti mor\u00ec senza aver avuto figli e i cittadini di Milano proclamarono la Repubblica Ambrosiana. Carlo d'Orl\u00e9ans, conte di Asti, rivendic\u00f2 il ducato e diede ordine a Rinaldo di Dresnay di attaccare le terre milanesi; le truppe franco-astigiane saccheggiarono e diedero alle fiamme il castello di Felizzano, prima di essere sconfitte a Bosco Marengo. Con la pace di Lodi del 1454, il borgo fu ceduto in feudo a Guglielmo, fratello del marchese Giovanni IV del Monferrato.\nEt\u00e0 Moderna.\nLe investiture feudali ai marchesi del Monferrato vennero rinnovate fino al 1533, anno in cui si estinse la famiglia Paleologi. Felizzano torn\u00f2 quindi al ducato di Milano, che entro la fine del secolo sarebbe diventato una provincia dapprima imperiale e in seguito della Corona spagnola.\nNel 1617, durante la prima guerra di successione del Monferrato, il forte, occupato da una guarnigione di mercenari trentini, fu saccheggiato e dato alle fiamme dall'esercito dei Savoia, poich\u00e9 la Spagna supportava i Gonzaga, duchi del Monferrato. L'annessione al ducato sabaudo, tuttavia, avvenne per concessione imperiale nel 1707, durante la guerra di successione spagnola.\nPer gran parte dell\u2019et\u00e0 moderna, Felizzano fu \"terra immediata\", ossia un luogo non infeudato, direttamente dipendente dalla giurisdizione del principe. Nel 1744 Felizzano fu tuttavia concesso in feudo con titolo marchionale a Francesco Sibaldi, esponente di una famiglia decurionale alessandrina. Nel 1752 questi alien\u00f2 il proprio feudo al patrizio alessandrino Leonardo Colli, da cui discesero il generale Luigi Colli di Felizzano e il ministro Vittorio Colli di Felizzano.\nEt\u00e0 Contemporanea.\nA partire dal 1802 il Piemonte pass\u00f2 sotto il dominio francese. Durante questo periodo venne istituito il Cantone di Felizzano, sotto il quale furono incorporati i comuni di Castello di Annone, Cerro Tanaro, Masio, Quargnento, Quattordio e Solero. Con la sconfitta di Napoleone e il conseguente ritorno dei Savoia, Felizzano divent\u00f2 capoluogo di mandamento.\nIn quanto dominio sabaudo, fu incorporato dapprima nel Regno di Sardegna, nel 1847, e in seguito nel Regno d'Italia, nel 1861. Nel 1849, per abbattere i costi della ferrovia Torino-Genova, il governo sardo decise di deviare il corso del Tanaro anzich\u00e9 edificare due ponti, causando cos\u00ec l'allontanamento del fiume dal centro abitato. Della bonifica del cosiddetto \"Tanaro Morto\" si occup\u00f2 l'ingegnere Emanuele de Ferrari.\nIl deputato Paolo Ercole, che ricopr\u00ec la carica di sindaco e assessore del comune per gran parte della sua vita, contribu\u00ec allo sviluppo di Felizzano tramite lo stanziamento di fondi statali per la costruzione di alcune grandi opere, tra cui la pavimentazione della \"Strada Maestra\" e della \"Piazza del Mercato\" (le quali furono successivamente intitolate a Ercole), la costruzione del ponte sul Tanaro e dell'edificio scolastico.\nSociet\u00e0.\nTradizioni e folclore.\nUna delle pi\u00f9 antiche tradizioni del paese nacque durante la peste del 1630: l'epidemia, descritta ampiamente ne I promessi sposi, arriv\u00f2 nel ducato di Milano per colpa dei mercenari impegnati nella guerra di successione del Monferrato, e raggiunse anche Felizzano. Gli abitanti del forte si affidarono al loro patrono, Santo Stefano, offrendogli simbolicamente dieci Filippi d'argento. Da allora, il 26 dicembre di ogni anno si rievoca la donazione: durante la messa, un bambino stacca da un grande cero le dieci monete per porgerle al Santo di fronte alla presenza del consiglio comunale e di tutte le istituzioni del paese. Dopo le cerimonia avviene la tradizionale premiazione dei pi\u00f9 meritevoli studenti felizzanesi e il discorso annuale del sindaco.\nCultura.\nIstruzione.\nFelizzano \u00e8 dotato di scuola primaria e secondaria di primo livello. Quest'ultima \u00e8 frequentata anche da alunni provenienti da comuni limitrofi.\nEventi.\nIl principale evento \u00e8 la cosiddetta \"Sagra dell'agnolotto\", che si svolge durante la prima settimana di agosto. Durante l'ultima settimana di luglio, inoltre, si svolge la \"Festa della Leva\", che consiste in tre giorni di festeggiamenti rivolti ai ragazzi che durante l'anno entrano nell'et\u00e0 adulta.\nInfrastrutture e trasporti.\nStrade.\nFelizzano \u00e8 attraversato dalla SR 10. Inoltre, insieme a Quattordio, \u00e8 servito dall'Autostrada A21.\nFerrovie.\nFelizzano \u00e8 dotato di una stazione ferroviaria sulla linea ferroviaria Torino-Genova.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "754521", "revid": "767487", "url": "https://it.wikipedia.org/wiki?curid=754521", "title": "The Acid House", "text": "The Acid House \u00e8 un film del 1998 diretto da Paul McGuigan, tratto dall'omonima raccolta di racconti \"The Acid House\", seconda opera dello scrittore Irvine Welsh pubblicata nel 1994, che ne ha anche curato la trasposizione cinematografica.\nTrama.\nIl film tratta tre diverse storie. Nella prima, il protagonista \u00e8 un ragazzo (Boab) che, nel giro di poco tempo, deve affrontare eventi avversi: viene cacciato dalla squadra di calcio, mandato via di casa dai genitori, lasciato dalla fidanzata, licenziato dal lavoro, arrestato e pestato in carcere. In seguito a queste disavventure si ubriaca in un bar, dove incontra Dio, nelle vesti di uomo barbuto accanito bevitore, che lo rimprovera di tutti i suoi sbagli e lo trasforma in una mosca. Con queste sembianze, il ragazzo si vendica: avvelena con le sue zampette il cibo di tutti quelli che l'hanno trattato male uccidendoli, per poi venire ucciso a sua volta dalla madre con un giornale.\nLa seconda storia vede come protagonista il neomarito di una donna libertina (Johnny e Catriona), la quale lo tradisce senza sosta con il vicino di casa (Larry); il coniuge, a causa di un buco fra i due appartamenti, \u00e8 costretto a subire l'umiliazione del tradimento. Alla fine per\u00f2 quest'ultima verr\u00e0 perdonata e il protagonista la riprender\u00e0 con s\u00e9.\nLa terza storia ha come protagonista un ragazzo (Coco) che, dopo aver preso dell'LSD ed essere stato colpito da un fulmine, subisce uno scambio di personalit\u00e0 con un neonato appartenente ad una famiglia borghese; la storia termina con i protagonisti che riprendono le proprie personalit\u00e0.\nCritiche.\nIn Italia il film \u00e8 stato distribuito con ritardo. La distribuzione italiana ha tentato un rilancio promozionale facendolo passare come seguito non ufficiale di \"Trainspotting\", grazie anche alla presenza nel cast di Ewen Bremner e Kevin McKidd, gi\u00e0 protagonisti della precedente pellicola, e di Irvine Welsh in qualit\u00e0 di autore sia del soggetto sia del romanzo da cui questo \u00e8 tratto."}
{"id": "754523", "revid": "767487", "url": "https://it.wikipedia.org/wiki?curid=754523", "title": "Golden Globe 1949", "text": "La 6\u00aa edizione della cerimonia di premiazione di Golden Globe si \u00e8 tenuta il 16 marzo 1949 all\"Hollywood Roosevelt Hotel\" di Los Angeles, California.\nNon ci furono nomination ma vennero direttamente designati i vincitori.\nI vincitori del Premio Golden Globe nel 1949 in ordine per categoria sono:"}
{"id": "754525", "revid": "729019", "url": "https://it.wikipedia.org/wiki?curid=754525", "title": "Rete tranviaria di Catania", "text": "La rete tranviaria di Catania era costituita da linee urbane a scartamento metrico con trazione elettrica a corrente continua. Fu soppressa nel 1951 e sostituita da una rete filoviaria sullo stesso percorso.\nStoria.\nFin quasi alla fine del XIX secolo, a Catania, il trasporto pubblico cittadino \"di massa\" era affidato agli omnibus a cavalli. Nel 1892 l'amministrazione comunale, guidata da Giuseppe Carnazza Puglisi, stipulava un contratto con la Societ\u00e0 anonima Tramways di Catania (costituita allo scopo dall'ing. Gatto di Messina e dal sig. Battaglia della \"Societ\u00e0 del Gas\") per la costruzione di una rete tranviaria a vapore con capolinea a Cibali e Guardia Ognina, da estendere in seguito a Piazza Cavour. Prima ancora che iniziassero i lavori il tutto finiva in causa per non precisate violazioni di concessione.\nQualche anno dopo, abbandonata l'idea della tranvia a vapore, rivelatasi in altre installazioni sul territorio nazionale onerosa e poco flessibile, si affacciava l'idea di costruire una rete di tranvie elettriche. In gara si misero i fratelli Prinzi, grossi industriali cittadini (\"Molini Prinzi\" e raffinerie e commercializzazione dello zolfo), la Banca Durand di Lione, che era tuttavia un prestanome di Gatto e Battaglia e la Societ\u00e0 anonima di elettricit\u00e0 Felix Singer e C. di Berlino, che si impegnava, in cambio dell'ottenimento della concessione, a versare un contributo di Lire 500.000 per il prolungamento del Viale Regina Margherita.\nLa giunta Leonardi (in carica nel 1898-1899) vot\u00f2 a favore della Banca Durand, ma scoppiarono subito forti polemiche, date le condizioni chiaramente meno favorevoli accettate. La Singer si associava intanto con la \"Societ\u00e0 elettrica Helios\" di Colonia, aumentando le garanzie prestate e proponendo, in pi\u00f9, l'ampliamento del progetto di rete tranviaria con il prolungamento extraurbano a Gravina, Mascalucia, San Giovanni la Punta e Viagrande. Il compromesso fu stipulato con atti del 25 giugno 1898 e del 28 gennaio 1899. A seguito di ci\u00f2, la Societ\u00e0 anonima di elettricit\u00e0 Felix Singer e C. di Berlino chiedeva al prefetto di Catania \"l'autorizzazione a costruire ed esercitare in Catania un'officina per la produzione dell'energia elettrica a scopo di illuminazione e forza motrice\" a seguito degli atti della concessione, gi\u00e0 approvati dalla Giunta provinciale, secondo i piani, i disegni e i progetti approvati dal Consiglio comunale il 20 ottobre 1899. Con questi il comune di Catania aveva concesso alla Societ\u00e0 anonima di elettricit\u00e0 Felix Singer e C. di Berlino \"l'autorizzazione ad installare l'officina di produzione di energia elettrica a scopo di illuminazione e di forza motrice per i trams\".\nIl 12 dicembre 1900 veniva finalmente posta la prima pietra per la costruzione dell'officina dei tram elettrici in via Gazometro in un terreno, di oltre 7.000 metri quadrati, che la Societ\u00e0 elettrica Helios di Colonia, che nel frattempo aveva assorbito la Singer, aveva acquistato in qualit\u00e0 di \"Commissionata della societ\u00e0 Felix Singer e Co.\", il 6 agosto del 1900. Il terreno che copriva l'area, detta di Villascabrosa, era nelle adiacenze sud del porto di Catania e confinante con la costiera via Domenico Tempio.\nLe elezioni dell'8 giugno 1902, dando la vittoria ai socialisti, portarono alla ridefinizione della questione tranviaria. Il consiglio comunale stabil\u00ec il tracciato definitivo, del tutto urbano, con partenze dalla centralissima Piazza Duomo, con la linea 1 per Picanello, la linea 2 per Cibali e la linea 3 per Guardia Ognina.\nAlla fine del 1904 la \"Singer-Helios\", colpita dalla crisi del settore elettrotecnico tedesco, si trov\u00f2 costretta a cedere i diritti di concessione alla \"Soci\u00e9t\u00e9 Anonyme Tramways et Eclairage Electriques\" che si era costituita a Bruxelles, il 19 novembre 1904, con atto stipulato davanti al notaio Edouard Van Halteren e pubblicato il 26 novembre con n. 5803 sul \"Moniteur belge\". Il 10 dicembre dello stesso anno, la Soci\u00e9t\u00e9 Anonyme Tramways &amp; Eclairage Electriques invi\u00f2 all'amministrazione comunale di Catania la copia \"des deux pouvoirs qui ont \u00e9t\u00e9 pass\u00e9s hier par devant notaire\", con preghiera di autenticare presso un notaio in Italia l'atto di cessione e di trasferimento \"de concession, terrain, batiments, voies, mat\u00e9riaux etc.\" della Societ\u00e0 Felix Singer e Co. alla loro societ\u00e0.\nL'anno successivo iniziava il servizio regolare della rete tranviaria cittadina a scartamento metrico con motrici tranviarie a due assi. In seguito le linee si estesero fino all'Acquicella, nel piazzale antistante il Cimitero Monumentale, passando per via Garibaldi e piazza Palestro, lungo la linea dei \"viali\", Regina Margherita e XX Settembre. La linea tranviaria per il deposito officina, che si trovava all'interno della centrale elettrica di via Gasometro, in seguito fu prolungata al Faro Biscari per i lidi Plaia (nel periodo balneare).\nIl servizio tranviario continu\u00f2 fin oltre la fine della seconda guerra mondiale ma nel 1948 sotto l'amministrazione del sindaco Mario Perni con delibera del consiglio comunale di Catania, n.166 del 29 ottobre del 1948, veniva disposto \"...di far funzionare al pi\u00f9 presto possibile i filobus.\" Veniva allo scopo costituita la Societ\u00e0 Catanese Trasporti con l'obbligo per quest'ultima di assumersi l'onere della trasformazione in rete filoviaria. Il servizio filoviario ebbe inizio il 7 aprile del 1949 con progressiva sostituzione dei tram. Il giorno precedente, di pomeriggio, il Vicario Generale della Diocesi catanese, Monsignor Giuseppe Carciotto, in presenza delle Autorit\u00e0 aveva benedetto i nuovi filobus allineati in piazza Duomo, attorno alla Fontana dell'Elefante. Le norme regolamentari della concessione delle filovie urbane vennero approvate dalla giunta comunale il 1\u00ba luglio del 1950 con delibera n. 1983.\nIl servizio tranviario si protrasse saltuariamente fino al 1951, anno in cui venne definitivamente soppresso e sostituito da filobus."}
{"id": "754527", "revid": "287204", "url": "https://it.wikipedia.org/wiki?curid=754527", "title": "Conservatore dei beni architettonici ambientali", "text": "Il conservatore dei beni architettonici e ambientali chiamato anche architetto conservatore, \u00e8 una figura professionale introdotta in Italia nel 2001 dal Decreto del Presidente della Repubblica n.328 del 5 giugno 2001 (Nonostante il Corso di laurea in storia e conservazione dei beni architettonici e ambientali, originariamente quadriennale e poi tramutato in 3+2 esistesse gi\u00e0 svariati anni prima di tale data) iscritta nella sezione A, settore D (Settore: \"Conservazione dei beni architettonici e ambientali\") dell'Albo professionale dell'\"Ordine degli architetti, pianificatori, paesaggisti e conservatori\".\nGli spetta il titolo di \"conservatore dei beni architettonici e ambientali\". L'iscrizione all'albo \u00e8 subordinata al superamento di uno specifico esame di stato, al quale si \u00e8 ammessi con la laurea specialistica in restauro, conservazione e valorizzazione dei beni architettonici e ambientali (Classe LM-10: classe delle lauree magistrali in conservazione dei beni architettonici e ambientali, ex classe 10-S) \nLe competenze assegnate comprendono in modo specifico \"la diagnosi dei processi di degrado e dissesto dei beni architettonici e ambientali e l'individuazione degli interventi e delle tecniche miranti alla loro conservazione\"\nIl percorso formativo sperimentale, varato nell'anno accademico 2000/2001 inseriva la laurea triennale in storia e conservazione dei beni architettonici ed ambientali in Classe 4 (scienze dell'architettura e dell'ingegneria edile) con la successiva possibilit\u00e0 di iscrizione all'albo professionale degli architetti, pianificatori, paesaggisti e conservatori, dietro il superamento del relativo esame di stato, alla sezione B settore A e di svolgere le competenze dell'architetto junior.\nIl percorso formativo attualmente in vigore (nuovo ordinamento) prevede il conseguimento della laurea triennale in storia e conservazione dei beni architettonici ed ambientali (Classe L-43: Classe delle lauree in tecnologie per la conservazione e il restauro dei beni culturali) e il successivo biennio in restauro conservazione e valorizzazione dei beni architettonici e ambientali (Classe LM-10: Classe delle lauree magistrali in conservazione dei beni architettonici e ambientali).\n\u00c8 da notare che nel D.P.R. 328/2001 Non \u00e8 previsto il titolo professionale di \"architetto conservatore\" ma, distintamente, quello di \"architetto\" e quello di \"conservatore dei beni architettonici e ambientali\" le cui competenze sono disciplinate dal 1\u00b0 e 4\u00b0 comma dell'art. 16 del D.P.R. 328/2001 e non di meno dall'art. 3 comma 5\u00b0 delle norme generali dello stesso DPR n. 328."}
{"id": "754530", "revid": "27723", "url": "https://it.wikipedia.org/wiki?curid=754530", "title": "Rogge della Bassa Bergamasca", "text": "Il sistema idrogeologico della Bassa Bergamasca \u00e8 dominato dalla presenza della fascia dei fontanili; il principale \u00e8 il fontanile Brancaleone, situato nel territorio comunale di Caravaggio. I fontanili della bergamasca sono oltre 200.\nLe acque provenienti da fontanili e risorgive sono state convogliate, fin dal Medioevo, in rogge e canali irrigui, allo scopo di bonificare aree paludose e consentire un'irrigazione capillare delle campagne.\nTali rogge, secondo i dati riportati da numerosi storiografi, vennero aperte attorno alla met\u00e0 del XIV secolo. La pi\u00f9 antica di esse sembra essere la roggia Brembilla, anticamente chiamata Seriola de Bolterio e quindi Marzola; la sua costruzione fu iniziata da Galeazzo Visconti nel 1301 e termin\u00f2 attorno al 1309 ad opera di tal Guidone della Torre, un milanese.\nSempre nel 1309 inizi\u00f2 la costruzione della roggia Sotto; ancora, nel 1320 l'alacre lavoro degli abitanti di Caravaggio permise l'inaugurazione della roggia Rognola, con il duplice scopo di irrigare i campi a sud del centro urbano e di bonificare i terreni di pertinenza del comune di Morengo, sino ad allora di natura paludosa.\nNei cinquant'anni successivi la rete di canali irrigui fu progressivamente potenziata, anche con la costruzione, attorno al 1350, della roggia Basso, che drenava le acque del Fontanile Brancaleone; le sue acque attraversano Caravaggio e si uniscono a quelle della Roggia Rognola.\nL'opera di razionalizzazione idrologica della zona culmin\u00f2 nel 1375 con la bonifica delle Mose Vescapine (o Vascapine), poste tra Mariano e Masano."}
{"id": "754531", "revid": "27723", "url": "https://it.wikipedia.org/wiki?curid=754531", "title": "Roggia Basso", "text": ""}
{"id": "754533", "revid": "27723", "url": "https://it.wikipedia.org/wiki?curid=754533", "title": "Roggia Sotto", "text": ""}
{"id": "754534", "revid": "27723", "url": "https://it.wikipedia.org/wiki?curid=754534", "title": "Roggia Rognola", "text": ""}
{"id": "754535", "revid": "27723", "url": "https://it.wikipedia.org/wiki?curid=754535", "title": "Roggia Brembilla", "text": ""}
{"id": "754536", "revid": "27723", "url": "https://it.wikipedia.org/wiki?curid=754536", "title": "Rognola", "text": ""}
{"id": "754540", "revid": "729019", "url": "https://it.wikipedia.org/wiki?curid=754540", "title": "Giuseppe Balzano", "text": "Biografia.\nDopo essere stato ordinato sacerdote nel 1640 a Catania, divent\u00f2 maestro di cappella della Cattedrale di Mdina nel 1661. Conserv\u00f2 questa posizione fino al 1699, con l'eccezione dei periodi 1665-9 e 1673-4, durante i quali si rec\u00f2 a Napoli per perfezionarsi musicalmente.\nNonostante i numerosissimi lavori (inventariati nel 1707) da lui composti, solo in pochi s'intravede un elevato livello di competenza tecnica (i quali seguono lo tipico stile polifonico del XVI secolo)."}
{"id": "754552", "revid": "27723", "url": "https://it.wikipedia.org/wiki?curid=754552", "title": "Sorgiva", "text": ""}
{"id": "754563", "revid": "486946", "url": "https://it.wikipedia.org/wiki?curid=754563", "title": "Sangiovannese", "text": ""}
{"id": "754564", "revid": "466539", "url": "https://it.wikipedia.org/wiki?curid=754564", "title": "Golden Globe 1950", "text": "La 7\u00aa edizione della cerimonia di premiazione dei Golden Globe si \u00e8 tenuta il 23 febbraio 1950 all'Ambassador Hotel di Los Angeles, California.\nVincitori e candidati.\nVengono di seguito indicati in grassetto i vincitori. &lt;br&gt;\nOve ricorrente e disponibile, viene indicato il titolo in lingua italiana e quello in lingua originale tra parentesi."}
{"id": "754577", "revid": "287204", "url": "https://it.wikipedia.org/wiki?curid=754577", "title": "Arabitragus jayakari", "text": "Il tahr dell'Arabia (Arabitragus jayakari) \u00e8 una specie di tahr originaria dell'Arabia. Fino a tempi recenti, veniva classificato nel genere \"Hemitragus\", ma alcuni aspetti genetici supportano una nuova collocazione in un genere monotipico separato.\nIl tahr dell'Arabia \u00e8 la pi\u00f9 piccola specie di tahr. \u00c8 di costituzione robusta ed entrambi i sessi sono muniti di corna incurvate all'indietro. Tuttavia, i maschi sono molto pi\u00f9 robusti delle femmine. Il manto \u00e8 costituito da lunghi peli bruno-rossastri, con una striscia scura che corre lungo il dorso. I maschi possiedono una criniera molto impressionante che scende gi\u00f9 dal dorso e varia in lunghezza a seconda dell'et\u00e0. I maschi pi\u00f9 vecchi, oltre alla grande criniera, hanno anche il muso nero e delle strisce scure attorno agli occhi. Come la maggior parte delle capre e pecore di montagna, ha zoccoli gommosi che gli consentono di stare in equilibrio e muoversi sui pendii rocciosi pi\u00f9 scoscesi.\nDistribuzione.\nIl thar dell'Arabia vive sugli scoscesi pendii rocciosi dei Monti Hajar negli Emirati Arabi Uniti e nel Sultanato dell'Oman, fino ad altitudini di 1800 metri sul livello del mare.\nBiologia.\nDiversamente dalle altre specie di tahr, quello dell'Arabia \u00e8 un animale solitario che tutt'al pi\u00f9 vive in piccoli gruppi costituiti da una femmina ed un piccolo o un maschio. Perfino durante la stagione degli amori non si raggruppa in branchi, ma in piccole unit\u00e0 familiari disperse. Ci sono segnalazioni di nascite avvenute in ogni periodo dell'anno; la gestazione dura 140 - 145 giorni.\nDieta.\nQuesti animali sono solitamente brucatori che si nutrono di erbe, arbusti, foglie e dei frutti di molti alberi. Dipendono strettamente dall'acqua e d'estate hanno bisogno di bere ogni due o tre giorni. Per farlo, scendono dai loro rifugi sulle alture per dirigersi verso i corsi d'acqua conosciuti come uadi. Quando l'acqua si fa pi\u00f9 scarsa, si spostano verso nuove regioni.\nMinacce.\nIl tahr dell'Arabia \u00e8 minacciato a causa dell'intenso sovrapascolo, del bracconaggio e della distruzione dell'habitat. In Oman, negli ultimi anni, l'aumento degli spostamenti della popolazione umana verso le aree urbane ha portato all'inselvatichimento delle capre domestiche, che sono andate a pascolare nelle aree che una volta erano abitate dai tahr. Il degrado dell'habitat \u00e8 dovuto anche alla costruzione di strade ed edifici e all'estrazione mineraria. Inoltre i bracconieri tendono la posta agli animali che scendono in pianura per dissetarsi con acqua fresca.\nConservazione.\nI primi tentativi per proteggere il tahr dell'Arabia risalgono al 1973. Nel 1975 ne venne vietata la caccia sui Monti Hajar. Nel 1980, prese il via un programma di allevamento in cattivit\u00e0 portato avanti dal Centro di Riproduzione dei Mammiferi dell'Oman allo scopo di reintrodurre in natura individui cresciuti in cattivit\u00e0. Oggi sono presenti tre istituzioni coinvolte in questo progetto, una in Oman e due negli EAU. Purtroppo, molti sembrano non essere a conoscenza della grave situazione in cui si trova il tahr e per questo motivo sono state istituite altre iniziative conservazionistiche concentrate su pubblicit\u00e0 e campagne educative per rafforzare la notoriet\u00e0 dell'animale. Allo scopo di proteggere il tahr arabo, nell'aprile 2009 un decreto regio ha portato all'istituzione della Riserva di Wadi Wurayah Fujairah, negli Emirati Arabi Uniti."}
{"id": "754578", "revid": "380654", "url": "https://it.wikipedia.org/wiki?curid=754578", "title": "Treat Williams", "text": "Biografia.\nInizia la sua carriera calcando i palcoscenici teatrali, portando in scena sia classici, sia musical nei teatri di Broadway, in particolare con lo spettacolo \"Grease\".\nLa sua prima apparizione cinematografica risale al 1976 nel film \"Carrel agente pericoloso\", cui segue nel 1979 un ruolo nella trasposizione cinematografica che Milo\u0161 Forman ricava dal musical \"Hair\", per cui Williams ottiene una candidatura ai Golden Globe. Dello stesso anno \u00e8 \"\" di Steven Spielberg, mentre due anni dopo l'attore recita in \"Il principe della citt\u00e0\" di Sidney Lumet, per il quale ottiene una seconda candidatura ai Golden Globe.\nHa recitato complessivamente in pi\u00f9 di 70 film, tra i quali \"C'era una volta in America\" (1984) di Sergio Leone e, pi\u00f9 di recente, \"L'ora della violenza 2\" (1998), \"In fondo al cuore\" (1999), con Michelle Pfeiffer, e \"Miss F.B.I. - Infiltrata speciale\" (2005), con Sandra Bullock nel ruolo di protagonista.\nNel 2001 canta nel musical di Broadway \"Follies\" e vince il Drama League Award. Dal 2002 al 2006 \u00e8 protagonista della serie tv \"Everwood\" nei panni del Dr. Andy Brown, famoso neurochirurgo che si trasferisce con i figli (interpretati da Gregory Smith e Vivien Cardone) nel fittizio paesino omonimo in Colorado.\nDal 2016 \u00e8 co-protagonista della serie televisiva \"Chesapeake Shores\" nella quale interpreta Mick O'Brien, patriarca dell'omonima famiglia.\nDoppiatori italiani.\nNelle versioni in italiano dei suoi film, Treat Williams \u00e8 stato doppiato da: "}
{"id": "754584", "revid": "767487", "url": "https://it.wikipedia.org/wiki?curid=754584", "title": "Birthday Girl", "text": "Birthday Girl \u00e8 un film del 2001 diretto da Jez Butterworth con Nicole Kidman, Ben Chaplin e Vincent Cassel.\nTrama.\nJohn Buckingham \u00e8 un timido impiegato di banca nella piccola cittadina di St Albans, nell'hinterland londinese. Vive un'esistenza monotona e triste e decide di affidarsi alle promesse di un sito internet che propone ragazze straniere da conoscere, facendo arrivare Nadia dalla Russia.\nJohn si accorge subito che qualcosa non va: Nadia non parla inglese, come invece gli era stato promesso, e lui non parla una parola di russo. Nonostante tutto, grazie anche alla capacit\u00e0 di Nadia di frenare ogni sospetto con le sue prestazioni sessuali, i due legano.\nPoco dopo, il giorno del compleanno di Nadia, arrivano a casa di John due uomini, Yuri, presentatosi come il cugino di Nadia, e il suo amico Alexei. I due hanno intenzione di stabilirsi a casa di John, ma una sera, trascorso qualche giorno assieme, soprattutto per colpa di Alexei che in un paio di occasioni si mostra violento con Nadia, John comunica ai due che devono fare i bagagli e andare via.\nLa mattina dopo John, appena sveglio, si accorge che Alexei ha preso in ostaggio Nadia minacciandola con un coltello e chiedendo in cambio della sua libert\u00e0 un riscatto. Per questo motivo John \u00e8 costretto a rubare la somma per il riscatto dalla banca nella quale ha lavorato per dieci anni. Dopo aver pagato il riscatto per\u00f2 si rende conto che il sequestro in realt\u00e0 era una farsa e Nadia, Yuri e Alexei erano d'accordo. Oltretutto, quest'ultimo \u00e8 anche il fidanzato di Nadia. I tre avevano gi\u00e0 diverse volte messo in atto questa finzione alle spalle di facoltosi e ingenui uomini in vari paesi europei.\nJohn viene quindi abbandonato in un motel, legato e imbavagliato. Quando riesce a liberarsi, capisce che anche Nadia \u00e8 stata tradita dai propri complici e lasciata l\u00ec legata e imbavagliata come lui. John la libera e dopo una breve lite, dove tra l'altro Nadia dimostra di saper parlare perfettamente in inglese, decide di portarla al pi\u00f9 vicino posto di polizia per rivelare tutto.\nUna volta arrivati per\u00f2 John scopre che Nadia \u00e8 incinta e non ha il coraggio di denunciarla. Per questo motivo si nascondono in un boschetto attorno all'aeroporto, lontano dalle forze di polizia che stanno cercando entrambi, per aspettare il giorno in cui lei ha il volo per tornare a casa. Al momento della partenza per\u00f2 Alexei torna a prendere Nadia, costringendola a rimanere con lui e Yuri. John se ne accorge e li segue, deciso a liberare ancora una volta Nadia.\nDopo che anche Alexei ha scoperto che Nadia \u00e8 incinta e per di pi\u00f9 innamorata di John, quest'ultimo entra in scena e dopo una lite furiosa riesce a tramortire Alexei scappando con Nadia. I due arrivano all'aeroporto giusto in tempo per il volo di ritorno in Russia di Nadia (in realt\u00e0 alla fine rivela di chiamarsi Sophia), che chiede a John di partire per la Russia insieme. Cos\u00ec sar\u00e0."}
{"id": "754585", "revid": "838137", "url": "https://it.wikipedia.org/wiki?curid=754585", "title": "Francesco Pio Tamburrino", "text": "Biografia.\nNasce ad Oppido Lucano, in provincia di Potenza ed arcidiocesi di Acerenza, il 6 gennaio 1939. Si trasferisce da piccolo con la famiglia a Cesano Maderno, in provincia di Monza e della Brianza.\nFormazione e ministero sacerdotale.\nAll'et\u00e0 di undici anni entra nell'abbazia benedettina di Praglia, dove frequenta il ginnasio. Frequenta quindi il liceo a Parma ed il biennio filosofico presso l'abbazia di Santa Maria di Finalpia.\nL'11 ottobre 1955 emette la professione semplice come membro dell'ordine di San Benedetto. Il 29 agosto 1965 \u00e8 ordinato presbitero dal vescovo Girolamo Bartolomeo Bortignon per lo stesso ordine.\nDopo l'ordinazione, dal 1966, \u00e8 aggregato alla comunit\u00e0 \"San Giorgio\" di Venezia; qui collabora con l'allora patriarca Albino Luciani (poi papa Giovanni Paolo I).\nSi laurea in teologia nel 1970 presso il Pontificio Ateneo Sant'Anselmo di Roma.\nIn seguito, nel 1973, si trasferisce nella diocesi di Susa per riaprire l'abbazia di Novalesa, dove \u00e8 maestro dei novizi, bibliotecario ed economo; nel frattempo \u00e8 membro del consiglio presbiterale e di quello pastorale, e delegato per i religiosi della diocesi. Nel 1987 \u00e8 nominato delegato dell'abate superiore ed in seguito superiore della comunit\u00e0 di Agrano, nella diocesi di Novara.\nNel 1981 \u00e8 docente al Pontificio Ateneo Sant'Anselmo di Roma, coordinatore dell'istituto monastico e vicepriore del \"collegio internazionale Sant'Anselmo\".\nIl 29 novembre 1989 \u00e8 eletto abate ordinario di Montevergine, il 20 gennaio 1990 papa Giovanni Paolo II conferma la sua nomina ed il 6 febbraio successivo inizia il suo ministero nell'abbazia.\nDal 2 luglio 1994 \u00e8 delegato pontificio per l'abbazia territoriale di Santa Maria di Grottaferrata.\nMinistero episcopale.\nIl 14 febbraio 1998 papa Giovanni Paolo II lo nomina vescovo di Teggiano-Policastro; succede a Bruno Schettino, precedentemente nominato arcivescovo di Capua. Riceve l'ordinazione episcopale il 25 marzo successivo dal cardinale Michele Giordano, coconsacranti gli arcivescovi Gerardo Pierro e Serafino Sprovieri.\nIl 27 aprile 1999 papa Giovanni Paolo II lo nomina segretario della Congregazione per il culto divino e la disciplina dei sacramenti e lo eleva alla dignit\u00e0 di arcivescovo; succede a Geraldo Majella Agnelo, precedentemente nominato arcivescovo metropolita di San Salvador di Bahia.\nIl 2 agosto 2003 \u00e8 nominato arcivescovo metropolita di Foggia-Bovino dallo stesso papa; succede a Domenico Umberto D'Ambrosio, precedentemente nominato arcivescovo di Manfredonia-Vieste-San Giovanni Rotondo. Il 22 settembre riceve il pallio, nel Palazzo Pontificio di Castel Gandolfo, da papa Giovanni Paolo II, mentre il 28 settembre prende possesso dell'arcidiocesi, nella cattedrale di Foggia. L'11 ottobre 2014 papa Francesco accoglie la sua rinuncia presentata per raggiunti limiti di et\u00e0; gli succede Vincenzo Pelvi.\n\u00c8 stato vicepresidente della Conferenza episcopale pugliese.\nGenealogia episcopale.\nLa genealogia episcopale \u00e8:"}
{"id": "754587", "revid": "27723", "url": "https://it.wikipedia.org/wiki?curid=754587", "title": "Museo Navale", "text": ""}
{"id": "754588", "revid": "124123", "url": "https://it.wikipedia.org/wiki?curid=754588", "title": "\u00c9tienne Cabet", "text": "Tradizionalmente collocato fra gli utopisti, dedic\u00f2 concretamente la propria vita alla lotta per la repubblica e una \"societ\u00e0 nuova\". Fu il primo a utilizzare sistematicamente il termine comunismo.\nLa formazione politica.\nSuo padre era un artigiano ma, invece di allevarlo a bottega come a quel tempo facevano tutti, lo fece studiare. Fu giovane insegnante, ma lasci\u00f2 presto la scuola per studiare giurisprudenza e diventare avvocato. La strada della professione fu per\u00f2 sbarrata dal clima della Restaurazione. Si trasfer\u00ec a Parigi, dove era pi\u00f9 facile passare inosservati. Nel 1828 incominci\u00f2 la sua attivit\u00e0 politica fra i gruppi repubblicani, fino ad assumere responsabilit\u00e0 di comando nei moti del 1830 durante i quali partecip\u00f2 fisicamente alla rivolta.\nTrasferitosi in Corsica come Procuratore Generale, frequent\u00f2 i circoli democratici, distinguendosi per la difesa di numerosi prigionieri politici. Dopo qualche anno si trasfer\u00ec nuovamente a Parigi dove continu\u00f2 la professione e inizi\u00f2 la pubblicazione di vari scritti politici. Fu eletto alla Camera dei deputati conquistando una popolarit\u00e0 che ne fece uno dei pi\u00f9 conosciuti autori francesi di libelli politici e sociali (il suo periodico, \"Le Populaire\", raggiunse la tiratura, incredibile per l'epoca, di 28.000 copie, attaccando violentemente il governo di Luigi Filippo).\nLe radici del comunismo \"francese\".\nLa situazione che port\u00f2 ai moti sociali del 1830 e del 1848 fece emergere il ricordo delle esperienze comunistiche sorte con la Grande Rivoluzione del 1789. La congiura degli Eguali del 1798-96 guidata da Gracchus Babeuf fu riportata alla memoria da Filippo Buonarroti che nel 1828 pubblic\u00f2 la \"Conspiration pour l'\u00e9galit\u00e9, dite de Babeuf\", in cui gli aspetti politici erano collocati anche in squarci di progetto sociale, produttivo e urbanistico. Gli altri riferimenti per Cabet, oltre all'illuminismo francese che precedette e impront\u00f2 la rivoluzione, furono Robespierre e Saint-Simon. Di qui il connubio contraddittorio fra i primi esempi di concezione classista (o perlomeno anti-borghese), il rifiuto della violenza e una finalit\u00e0 comunistica, espressa per la prima volta con i termini classici ripresi da molti in seguito: \"Ciascuno ha il dovere di lavorare lo stesso numero di ore al giorno, secondo i propri mezzi, e il diritto di ricevere una parte eguale di tutti i prodotti, secondo i propri bisogni\" (\"Voyage en Icarie\", Paris, 1840).\nL'utopismo riformista e pragmatico.\nNel 1832 pubblic\u00f2 una storia dei moti del 1830, giudicata severamente dalla critica per la sua incoerenza interna. Nello stesso periodo pubblic\u00f2 una storia popolare della Rivoluzione francese, opera pi\u00f9 matura che, insieme con il resto della sua attivit\u00e0 di pubblicista, gli valse una condanna per reati politici tramite stampa (1834). Piuttosto di sopportare il clima soffocante della Parigi reazionaria, emigr\u00f2 in Inghilterra dove, influenzato dalle teorie comunistiche e dalle realizzazioni pratiche di Owen matur\u00f2 e scrisse la sua opera pi\u00f9 importante, \"Il Viaggio in Icaria\", che fu fatta circolare in edizione clandestina nel 1840. Nel 1842 l'opera fu pubblicata ufficialmente ed ebbe subito successo, tanto che ne furono stampate cinque edizioni e fu tradotta in diverse lingue.\nIl \"romanzo filosofico\", come egli stesso defin\u00ec il suo lavoro, lo distinse da Babeuf e dagli altri rivoluzionari procurandogli fama e benevolenza in quanto \"apostolo del comunismo egualitario e pacifico\". La \"comunit\u00e0 dei beni e degli spiriti\" avrebbe dovuto realizzarsi attraverso la pace sociale e soprattutto la convinzione degli altri ottenuta attraverso l'esempio pratico. Icaria, compagine umana comunista e quindi senza propriet\u00e0 e differenze sociali, doveva attrarre come un potere magnetico elementi da tutte le classi con la sola forza dell'esempio, fornito da struttura e organizzazione. Nel 1840 pubblica un opuscolo intitolato \"Il mio credo comunista\", in cui dava sistemazione al proprio programma, introducendo per la prima volta il termine comunismo come sinonimo di movimento politico. Nel 1845 riprende le sue tesi nell'opuscolo \"Perch\u00e9 io sono comunista\".\nAnticipazione ingenua di teorie e pratiche posteriori.\nLa nuova societ\u00e0 comunista si sarebbe elevata su quella vecchia, capitalista, senza tormenti rivoluzionari e senza violenza passando attraverso un periodo di transizione. Questo periodo avrebbe comportato la realizzazione della vera democrazia sotto la guida di una dittatura in grado di ottenere la piena fiducia del popolo. La comunit\u00e0 icariana reale, dunque, e non la teoria politica, avrebbe portato nel mondo l'antica libert\u00e0, eguaglianza e fraternit\u00e0 propugnate dalla Rivoluzione Francese ma tradite in seguito. L'assenza della propriet\u00e0 e la comunit\u00e0 dei beni avrebbero avuto come conseguenza la necessit\u00e0 del lavoro comune, grande fonte di educazione collettiva. Non ci sarebbe stato bisogno di eliminare matrimonio e famiglia, religione e politica, in quanto il progresso sociale avrebbe armonizzato il tutto e anzi, anche queste categorie sarebbero state fonte di ulteriore progresso.\nIl movimento icariano.\nConvinto di poter dar vita a un processo reale in seguito all'esito della raccolta di pochi seguaci, Cabet ritorn\u00f2 in Francia con l'intenzione di allargare il movimento. Riprese la pubblicazione di \"Le Populaire\" e cerc\u00f2 elementi disposti a fondare una comunit\u00e0 che doveva essere punto di partenza per un vasto movimento. Negli anni che precedettero la rivoluzione del 1848, diffuse un gran numero di testi e opuscoli, tra i quali si segnal\u00f2 il \"Vero Cristianesimo secondo Ges\u00f9 Cristo\". Sulla falsariga della gi\u00e0 famosa opera di Saint Simon (\"Nuovo cristianesimo\"), Cabet riaffermava il ruolo del Cristo come massimo esponente del comunismo, di s\u00e9 stesso come apostolo e degli icariani come discepoli, tutti in grado di guidare gli uomini verso la redenzione sociale, cio\u00e8 verso la nuova forma di comunit\u00e0.\nIl progetto realistico di una comunit\u00e0 icariana fu pronto nel 1847 e la fondazione della prima colonia era previsto su terreni acquisiti negli Stati Uniti. Il progetto non poteva essere di tipo nazionalistico e perci\u00f2, oltre alla scelta del territorio, fu scelto anche di prendere accordi con le societ\u00e0 operaie internazionaliste. Il progetto fu presentato quindi come programma politico alla societ\u00e0 degli esuli tedeschi a Londra. Il suo organo, la \"Kommunistische Zeitschrift\" (Rivista Comunista), su cui scrivevano anche Karl Marx ed Friedrich Engels, consider\u00f2 seriamente l'autore del programma per la sua azione in campo sociale, ma critic\u00f2 la sua mancanza di fondamenti teorici e soprattutto il legame con l'utopismo classico, che non concepiva il comunismo come una reale trasformazione in corso nella societ\u00e0 coinvolgendo masse di uomini ma come un modello da raggiungere attraverso la volont\u00e0 di pochi.\nCabet, scrissero Marx ed Engels, non doveva essere affatto giudicato \"dal suo sistema, ma dagli scritti polemici e in genere da tutta la sua attivit\u00e0 come capo di partito\" (\"Opere complete\", vol. V pag. 483). Nel 1846 c'era ancora spazio per giudicare positivo l'apporto dei precursori del comunismo, cosa che dopo la rivoluzione del 1848 non fu pi\u00f9 possibile fare, dato che il movimento reale aveva gi\u00e0 consegnato le utopie alla storia.\nIcaria, Nauvoo e altre comunit\u00e0.\nSpronato dal successo della propria propaganda e dall'arrivo di nuovi proseliti, Cabet pubblic\u00f2 un manifesto dal titolo \"Allons en Icarie\" per organizzarne ancora di pi\u00f9 (maggio 1847). Nello stesso tempo pubblic\u00f2 \"R\u00e9alisation de la communaut\u00e9 d'Icarie\", un opuscolo nel quale comunicava di aver raccolto da 10.000 a 20.000 seguaci in grado di attuare il progetto. Ci\u00f2 gli permise di annunciare il luogo prescelto e i particolar organizzativi (dicembre 1847), tanto che 69 tra i cinquecento seguaci pronti a partire non se la sentirono di aspettare ulteriormente e salparono da Le Havre per Saint Louis contro gli ordini dello stesso Cabet. Cos\u00ec, proprio alla vigilia della rivoluzione (3 febbraio 1848), una prima pattuglia di icariani attravers\u00f2 l'Atlantico per approdare in America e stabilirsi sul terreno prescelto, in Texas a Nauvoo (Illinois).\nCabet, rimase in Francia per motivi organizzativi e diede un contributo cospicuo alla rivoluzione con il grosso dei seguaci. Cabet sosteneva che la \"causa delle rivoluzioni \u00e8 la miseria\" e malgrado fosse teoricamente contrario alla rivoluzione si trov\u00f2 a essere rivoluzionario suo malgrado. Part\u00ec per raggiungere gli icariani in America nel dicembre del 1848. La colonia ebbe fin dall'inizio problemi di convivenza fra i suoi membri e condusse una vita difficile anche per i problemi che nascevano dal fatto che la colonia era inserita nel bel mezzo della cittadina, in interazione con gli abitanti \"normali\" di Nauvoo. Nonostante tutto, fu l'unico esperimento pratico di comunismo utopista realizzato nelle Americhe capace di durare a lungo. In Francia, nel suo momento di maggiore espansione (fra il 1844 e il 1847), il movimento cabetiano poteva contare su circa 400.000 militanti, ma la trasferta negli Stati Uniti non riscosse altrettanto successo e le colonie icariane che all'inizio erano composte di circa duemila cittadini si ridussero ben presto a poche centinaia e infine a poche decine di individui.\nPur decimato dalla realt\u00e0 e dalle secessioni l'esperimento sociale di Icaria dur\u00f2 cinquant'anni (1848-98) durante i quali non solo gli icariani, o meglio alcuni di loro, parteciparono alla guerra di secessione americana, ma dal ceppo iniziale figliarono altre sette comunit\u00e0. La partecipazione alla guerra civile fu preceduta da un dibattito interno perch\u00e9 Cabet sosteneva (come Marx) che la condizione dell'operaio era peggiore di quella dello schiavo. La seconda sede fu Nauvoo (Illinois, 1849), dalla quale nacquero Cheltenham (Missouri, 1858) e Corning (Iowa, 1860). Da quest'ultima si staccarono gli icariani fondatori di New Icaria (Iowa, 1878) e Jeune Icarie (Iowa, 1878). Da quest'ultima nacque Icaria Speranza (California, 1881). Cabet era morto il 7 novembre 1856 alle cinque del mattino per una congestione cerebrale. Aveva dovuto riparare a Saint Louis il giorno prima, con i suoi 74 fedelissimi a causa degli scontri fisici fra le due fazioni interne della colonia di Nauvoo. Scompare cos\u00ec, all'et\u00e0 di sessantotto anni, il capo di quello che pu\u00f2 venire considerato il primo partito operaio moderno, circondato dagli ultimi fedeli, protagonista e vittima della sua utopia."}
{"id": "754592", "revid": "287204", "url": "https://it.wikipedia.org/wiki?curid=754592", "title": "Albatrellaceae", "text": "Albatrellaceae \u00e8 una famiglia di funghi appartenente all'ordine Russulales.\nGeneri di Albatrellaceae.\nIl genere tipo \u00e8 \"Albatrellus\" . Gli altri generi inclusi sono:"}
{"id": "754593", "revid": "466539", "url": "https://it.wikipedia.org/wiki?curid=754593", "title": "Golden Globe 1951", "text": "L'8\u00aa edizione della cerimonia di premiazione di Golden Globe si \u00e8 tenuta il 28 febbraio 1951 al \"Ciro's Night Club\" di Los Angeles, California.\nVincitori e candidati.\nVengono di seguito indicati in grassetto i vincitori. &lt;br&gt;\nOve ricorrente e disponibile, viene indicato il titolo in lingua italiana e quello in lingua originale tra parentesi."}
{"id": "754597", "revid": "767487", "url": "https://it.wikipedia.org/wiki?curid=754597", "title": "La macchia umana (film)", "text": "La macchia umana \u00e8 un film del 2003, diretto da Robert Benton.\nIl soggetto del film \u00e8 tratto dall'omonimo romanzo di Philip Roth, e come in altri romanzi di questo scrittore \u00e8 presente la figura di Nathan Zuckerman, una sorta di suo \"alter ego\". Il film \u00e8 dedicato a Jean-Yves Escoffier, il direttore della fotografia morto nell'aprile 2003.\nTrama.\nColeman Silk \u00e8 un professore ebreo di letteratura di un'universit\u00e0 della Nuova Inghilterra, cacciato dopo tanti anni di onorata carriera per una falsa accusa di razzismo (ha definito \"Zulu\" due alunni assenteisti, ignaro del fatto che fossero di colore). Dopo la morte per infarto di sua moglie, che non ha retto allo scandalo, Coleman chiede allo scrittore Nathan Zuckerman (sconvolto dal suo secondo divorzio e che lotta contro il suo cancro alla prostata) di scrivere le sue memorie. Tra i due nasce una forte amicizia.\nNel frattempo Coleman conosce Faunia Farley, una bidella semi-analfabeta di trent'anni pi\u00f9 giovane. Tra i due inizia una relazione prettamente fisica, ma egli rimane coinvolto anche dai suoi problemi personali, in particolare un ex marito violento, Lester Farley, veterano della guerra del Vietnam che odia a morte Faunia, accusandola di non aver fatto nulla per salvare i figli morti in un incendio; ben presto il rapporto tra Faunia e Coleman diventa sempre pi\u00f9 stretto.\nLa storia procede anche con dei flashback sulla vita di Coleman, che rivelano il pesante segreto che si porta dietro dalla nascita: le sue origini afroamericane. Faunia e Coleman restano coinvolti in un incidente, la cui colpa viene fatta risalire all'ex-marito di Faunia e che costa la vita ai due amanti. Nathan Zuckerman non crede alla tesi dell'incidente e, indagando, scopre anche la verit\u00e0 sulle origini di Silk.\nConfronto con il romanzo.\nIl film sviluppa solo una parte dei temi presenti nel romanzo.\nViene conservato l'impianto centrale, con la voce narrante dello scrittore Nathan, che racconta del suo incontro con il protagonista Coleman Silk, docente di letteratura greca ed ex preside nella piccola Universit\u00e0 di Athena, che irrompe nella sua vita tranquilla e ritirata e lo riporta nel turbinio della vita reale.\nColeman Silk, interpretato da Anthony Hopkins, non \u00e8 fisicamente molto calzante col personaggio descritto nel romanzo: un bruno di colorito bronzeo, occhi verdi, asciutto, che dimostra al massimo 50 anni, di famiglia \"coloured\" che si dichiara bianco ebreo per sfuggire alla ghettizzazione degli anni '40 e inizi anni '50.\nUn aspetto quasi assente e comunque del tutto non corrispondente \u00e8 il personaggio di Iris, la moglie del protagonista, che \u00e8 invece di spicco nel romanzo. Un'altra figura importante del romanzo \u00e8 addirittura del tutto esclusa dalla pellicola: quella di una giovane francese docente nell'Universit\u00e0, che senza rendersene conto \u00e8 affascinata dal protagonista ex preside e, sentendosi non adeguatamente apprezzata, lo calunnia bassamente.\nUna significativa differenza si riscontra nella versione italiana del film, in cui l'epiteto fonte del boicottaggio del Prof. Coleman \u00e8 quello di \"Zul\u00f9\", anni fa effettivamente usato in senso spregiativo in Italia e in Europa, retaggio delle guerre anglo-boere contro gli Zulu nell'attuale Sudafrica. Nel testo originale inglese e nella traduzione di V. Mantovani per Einaudi del romanzo, si parla di \"spettri\" (ingl. \"spooks\"), termine che nell'inglese colloquiale indica gli studenti mai presenti alle lezioni, ma negli Stati Uniti degli anni '70 indicava in modo razzista le persone di colore. Tutto ci\u00f2 in italiano evidentemente non avrebbe reso il giusto senso.\nIl romanzo, considerato da alcuni importanti critici il migliore di Philip Roth, \u00e8 d'altra parte cos\u00ec articolato e complesso che non poteva essere completamente trasposto nei limiti di una pellicola cinematografica."}
{"id": "754600", "revid": "287204", "url": "https://it.wikipedia.org/wiki?curid=754600", "title": "Tago Mago", "text": "Tago Mago \u00e8 il secondo album in studio del gruppo di krautrock tedesco Can, pubblicato nel dicembre 1971.\nIl disco.\n\"Tago Mago\" fu messo in commercio nel dicembre del 1971 (in origine nel formato di doppio LP) come terzo album del gruppo, il secondo con Damo Suzuki alla voce.\n\"Tago Mago\" \u00e8 considerato dalla critica come uno dei migliori album della storia del rock.\nL'album fu registrato da Holger Czukay all'Inner Space Studio, presso Colonia.\nEdizione 40\u00ba anniversario.\nNel 2011 la Spoon Records ha pubblicato, in occasione del quarantesimo anniversario, una versione in doppio CD dell'album. Il primo contiene l'album originale rimasterizzato mentre il secondo disco \u00e8 composto da 3 tracce registrate dal vivo nel 1972 tra cui il brano \"Spoon\" dalla durata di quasi mezz'ora.\nTracce.\nTutti i brani composti dai Can.\nTutti i brani composti dai Can.\nFormazione.\nNote aggiuntive"}
{"id": "754601", "revid": "279183", "url": "https://it.wikipedia.org/wiki?curid=754601", "title": "Johannes Lucacich", "text": "Biografia.\nNacque a Sebenico, all'epoca citt\u00e0 dalmata della Repubblica di Venezia, dove fu battezzato nel 1587. Dieci anni dopo entr\u00f2 nell'Ordine Francescano. Nel 1600 fu in Italia per studiare musica e teologia, ottenendo nel 1615 a Roma il titolo di \"Magister Musices\". Nel 1614 partecip\u00f2 come maestro di cappella alla festa di San Girolamo presso la Chiesa di San Girolamo degli Schiavoni di Roma.\nNel 1618 torn\u00f2 nella citt\u00e0 natale e due anni dopo fu a Spalato, dove divent\u00f2 priore del Monastero Francescano della citt\u00e0 nel 1620 e ricopr\u00ec il posto di direttore della musica della chiesa cattedrale fino alla morte. Fino alla morte affianc\u00f2 a questa carica quella di maestro di cappella del Duomo di Spalato.\nFu un personaggio di primaria importanza nella vita musicale dalmata. Assieme a Tomaso Cecchino contribu\u00ec all'introduzione dello stile monodico nella musica sacra in Dalmazia.\nNella citt\u00e0 di Varazdin, nel nord della Croazia, dove dal 1968 si tengono le Serate di Musica Barocca, una manifestazione internazionale, i migliori interpreti vengono insigniti del Premio intitolato al Lukacich."}
{"id": "754602", "revid": "380654", "url": "https://it.wikipedia.org/wiki?curid=754602", "title": "Ariel", "text": ""}
{"id": "754611", "revid": "6789", "url": "https://it.wikipedia.org/wiki?curid=754611", "title": "Il Corriere dei Piccoli", "text": ""}
{"id": "754612", "revid": "501129", "url": "https://it.wikipedia.org/wiki?curid=754612", "title": "Vichinghi", "text": "Con il termine vichinghi si intendono solitamente quei guerrieri norreni, originari della Scandinavia, dello Jutland e della Germania settentrionale che, a bordo di imbarcazioni dette \"drakkar,\" fecero scorrerie sulle coste delle isole britanniche, della Francia, della Sicilia e di altre parti d'Europa fra la fine dell'VIII e l'XI secolo. A questo periodo della storia europea (generalmente racchiuso fra gli anni 793 e 1066) ci si riferisce normalmente con l'appellativo di epoca vichinga. Il termine ebbe la prima menzione nel poema anglosassone del IX secolo \"Widsith\", nei versi 47, 59, 80, come \"Wicinga\".\nI vichinghi facevano parte delle popolazioni norrene, solo che il termine \"vichingo\" indicava un uomo libero che intraprendeva il mestiere del pirata salpando dalle zone costiere della Scandinavia, anche se tale termine viene ancora erroneamente utilizzato per indicare quegli abitanti nordici ritenute per tempo insediate nei fiordi.\nFamosi per la loro abilit\u00e0 di navigatori e per le lunghe barche, i vichinghi in pochi secoli colonizzarono le coste e i fiumi di gran parte d'Europa, le Isole Shetland, le Isole Orcadi, F\u00e6r \u00d8er, l'Islanda, la Groenlandia e Terranova; si spinsero a sud fino alla Grecia e alle coste del Nordafrica, e a est fino alla Russia e a Costantinopoli, sia per commerciare sia per compiere saccheggi.\nI vichinghi sono conosciuti anche per essere stati i primi europei a raggiungere il Nordamerica, tra la fine del X e gli inizi dell'XI secolo. A tal proposito si vedano Bjarni Herj\u00f3lfsson, il primo europeo ad avvistare il continente americano cinque secoli prima dei viaggi di Cristoforo Colombo, e L'Anse aux Meadows, un antico insediamento vichingo dell'XI secolo ritrovato sull'isola di Terranova (nell'odierno Canada).\nI viaggi dei vichinghi divennero sempre meno frequenti dopo l'introduzione del cristianesimo in Scandinavia, tra la fine del X e gli inizi dell'XI secolo. L'epoca vichinga viene convenzionalmente considerata conclusa dalla battaglia di Stamford Bridge, avvenuta nel 1066.\nEtimologia e denominazioni.\nL'etimologia del termine \"vichingo\" \u00e8 incerta. Derivante dal norreno \"v\u00edkingr\", tradizionalmente interpretato come la composizione \"v\u00edk\", che significa \"baia\", \"insenatura\" o \"piccola isola\" (o anche fiordo) e del suffisso \"-ingr\", che indica provenienza o appartenenza. Secondo questa interpretazione sempre meno condivisa, \"vichingo\" significherebbe \"persona che viene dalla baia\". Va anche notato che \"viken\" era l'antico nome con cui era indicata la regione costiera dello Skagerrak, cio\u00e8 la zona da cui venivano i primi vichinghi. Una seconda teoria sostiene che l'etimologia del termine \"vichingo\" vada ricercato nell'antico inglese \"w\u00edc\" parola che significa \"accampamento\" (\"gente accampata\" o \"gente che si accampa\"). La parola \"viking\" appare su molte pietre runiche trovate in Scandinavia. Nelle saghe islandesi \"viking\" si riferisce a una spedizione oltre-mare, mentre \"vikingr\" al marinaio o al guerriero che vi prende parte (probabilmente col tempo i due termini si sono fusi, almeno per le popolazioni che subivano quelle \"spedizioni\"). Un'altra ipotesi ancora, invece, la pi\u00f9 accreditata dagli studiosi, attribuisce l'origine del suddetto termine al sostantivo \"v\u00edka,\" indicante un turno ai remi e, per estensione, la distanza marina coperta con un turno ai remi.\nIn antico inglese la parola \"wicing\" appare per la prima volta nel poema anglosassone \"Widsith\", probabilmente del IX secolo. Sia in antico inglese che nelle opere di Adamo da Brema il termine si riferisce ai pirati e non a un popolo o a una cultura. Comunque il termine venne usato pi\u00f9 come verbo che non come sostantivo, connotando un'attivit\u00e0 piuttosto che un gruppo distinto di persone, e sicuramente non indicava le spedizioni commerciali delle popolazioni vichinghe. In alto anglosassone (poema biblico \"Exodus\", databile all'VIII secolo) invece esisteva il termine \"wicingas\", derivato da \"wic\", il primo indicava la \"gente del porto\" e il secondo \"l'approdo\".\nSempre in alto anglosassone (lingua imparentata strettamente con il danese e i dialetti scandinavi), ma con una variante dialettale pi\u00f9 vicina a quelle del nord Inghilterra, con \"Wic\" o \"Wich\" oltre agli approdi si indicavano gli insediamenti, soprattutto se racchiusi da palizzate (come riscontrabile in molti toponimi, sia scandinavi che britannici, come ad esempio Nordwic o Eoforwicceaster, il nome anglosassone di York).\nIl termine spar\u00ec nel medio inglese, per ricomparire solo col Romanticismo del XVIII secolo come \"viking\".\nDurante l'epoca vichinga, in Inghilterra i vichinghi furono chiamati uomini del nord e norreni o norvegesi, per poi essere chiamati danesi (con il termine norvegese e danese si indicavano tutti gli scandinavi, senza distinzione rispetto alle moderne nazioni, anche se \u00e8 indicativo che i primi invasori dell'Inghilterra furono norvegesi, mentre la seconda ondata, dopo l'860, era composta a larga maggioranza da danesi). Diffuso in tutto l'occidente, oltre a quello di normanni-uomini del nord era il termine di pagani, tradotto come concetto anche in arabo, dove i vichinghi erano noti come \"al-madjus\" (termine che, oltre a pagani e adoratori del fuoco, indica anche la depravazione morale, le barbarie e la stregoneria, in contrapposizione con altre definizioni di paganit\u00e0).\nNormanno (o Nordmanno) era comunque il termine standard delle popolazioni cattoliche del continente, in particolare Frisia, Fiandre, Normandia, piccola Bretagna, Aquitania, Asturie, Galizia, Catalogna; era comunque molto diffuso anche nelle isole britanniche. In Irlanda per\u00f2 si preferiva denominarli danesi (\"Dubgaill\", ovvero stranieri neri) e norvegesi (\"Finngaill\", ovvero stranieri rossi), indicando correttamente la provenienza geografica e quindi specificando se i gruppi vichinghi erano solo di una o di entrambe le nazionalit\u00e0) oppure \"Lochlannach\" (gente dei fiordi/laghi) e \"Gaill\" (termine, per altro, vagamente denigratorio, indicante gli stranieri). A ovest della Frisia e in Sassonia erano indicati invece come Ascomanni (ovvero \"popolo del frassino\", legno utilizzato per costruire lance, scudi e il manico delle scuri). Nel Baltico il termine pi\u00f9 usato era quello derivato dalle lingue finniche di \"Ruotsi\" (rematori, si noti che il termine in norreno \u00e8 simile: \"rops\"), che pass\u00f2 alle lingue slave come \"Rus\", dando il nome alla Russia. Il termine Rhos \u00e8 usato anche nelle fonti greche e bizantine, ma \u00e8 affiancato o sostituito da quello di \"Varangoi\", termine che deriva dal norreno antico \"var\", che significa confraternita, che ha prestato giuramento solenne. Infatti i vichinghi di origine svedese attivi tra il Baltico e il mar Nero spesso erano gruppi di mercenari che giuravano collettivamente, al seguito di un capo, fedelt\u00e0 ai sovrani locali, in primo luogo l'imperatore bizantino che li impiegava come guardie del corpo.\nL'epoca vichinga.\nL'epoca vichinga \u00e8 convenzionalmente il periodo caratterizzato dall'espansione di popolazioni nord-germaniche che va dai primi saccheggi documentati del 790 (del 793 l'incursione all'Abbazia di Lindisfarne) fino alla Conquista normanna dell'Inghilterra del 1066. Spesso si \u00e8 ritenuto che il termine \"vichinghi\" stesse ad indicare quella popolazione dei Normanni stanziati sulle coste scandinave (al riparo dei fiordi) dediti all'attivit\u00e0 corsara. In realt\u00e0, il termine indicava pi\u00f9 propriamente un mestiere, ovverosia quello del \"pirata\", senza nessuna connotazione etnica o geografia. Chi partiva per razziare e fare bottino poteva essere definito \"vichingo\", ma nel momento in cui, tornato a casa, riprendeva in mano l'aratro per dedicarsi nuovamente ad arare i suoi campi cessava di esserlo. Cionondimeno, il termine \"Epoca vichinga\" \u00e8 generalmente accettato dagli storici per via dell'importante impronta che questo fenomeno, a livello socioculturale, da parte delle popolazioni nordiche che ne furono i principali autori, ha lasciato. Lo stesso nonno di Guglielmo il Conquistatore era un normanno, come anche Harold II d'Inghilterra discendeva da un normanno della Danimarca. Molti sovrani medievali norvegesi e danesi si imparentarono con le famiglie regnanti di Scozia e Inghilterra.\nDal punto di vista geografico, l'epoca vichinga si \u00e8 sviluppata non solo nelle odierne Norvegia, Danimarca e Svezia, ma anche nei territori che erano sotto il dominio delle popolazioni nord-germaniche, vale a dire il Danelaw, la Scozia, l'Irlanda, l'Isola di Man, ampie parti della Russia e dell'Ucraina. Durante gli stessi anni dell'epoca vichinga, si ebbe il periodo di maggior stabilit\u00e0 dell'Impero bizantino (cio\u00e8 l'era compresa fra l'800 e il 1071) dopo le prime ondate di conquista araba a met\u00e0 del VII secolo.\nA partire dall'anno 839 si ha la presenza di mercenari variaghi al servizio dei bizantini (il pi\u00f9 famoso di tutti \u00e8 Harald Hardr\u00e5de, che condusse guerre in Nordafrica e a Gerusalemme nel primo terzo dell'XI secolo). Importanti porti commerciali vichinghi dell'epoca erano Birka, Hedeby, Kaupang, Regno di J\u00f3rv\u00edk, Staraja Ladoga, Novgorod e Kiev.\nNonostante la notevole espansione, fino all'epoca della loro cristianizzazione i Vichinghi si consideravano pi\u00f9 o meno come un unico popolo, con un'unica lingua che aveva piccole varianti dialettali fra le popolazioni pi\u00f9 lontane. I nomi dei sovrani vichinghi ci sono conosciuti solo per la parte finale dell'epoca vichinga, e solo dopo la fine di quest'ultima si ha uno sviluppo in nazioni indipendenti dei paesi scandinavi da cui i Vichinghi avevano avuto origine.\nSi sono verificati ritrovamenti archeologici che sembrano mostrare che i Vichinghi abbiano raggiunto la citt\u00e0 di Baghdad, anche se l'insediamento di colonie in Medio Oriente non ebbe la fortuna che ottenne in altre parti d'Europa a causa del forte potere centralizzato delle dinastie degli Omayyadi e Abbasidi.\nIl declino.\nDopo aver sviluppato commerci e insediamenti, dall'Europa giunsero ai Vichinghi numerosi impulsi culturali. Il Cristianesimo cominci\u00f2 a diffondersi in Scandinavia e, a causa della crescita di un forte potere centralizzato e al rinforzarsi delle difese nelle zone costiere dove i Vichinghi erano soliti compiere saccheggi, le spedizioni predatorie divennero sempre pi\u00f9 rischiose. Esse cessarono completamente nell'XI secolo, con l'ascesa di re e grandi famiglie nobili e di un sistema quasi feudale; dopo l'anno 1000 infatti le cronache riportano di battaglie condotte dagli scandinavi \"contro\" popolazioni vichinghe del Baltico, fatto che avrebbe portato alla partecipazione di Svezia e Danimarca alle Crociate del Nord e allo sviluppo della Lega anseatica.\nTestimonianze storiche.\nIl primo saccheggio vichingo di cui si abbia notizia \u00e8 del 787 quando, secondo la \"Cronaca anglosassone\", un gruppo di uomini provenienti dalla Norvegia giunse via mare all'Isola di Portland, nel Dorset. In quell'occasione essi vennero scambiati per mercanti da un rappresentante del re, che venne assassinato quando egli cerc\u00f2 di portarli dal suo sovrano per pagare la tassa sui beni che dovevano essere commerciati.\nIl successivo attacco di cui abbiamo una registrazione storica \u00e8 dell'8 giugno 793, a un monastero a Lindisfarne, sulla costa orientale dell'Inghilterra. Per tutti i successivi due secoli la storia europea \u00e8 fitta di attacchi e saccheggi compiuti dai Vichinghi in ogni parte del continente: la maggior parte delle testimonianze viene da cronisti occidentali o dai loro discendenti, ma una parte non indifferente viene da testimoni orientali, numerose cronache che spaziano in tutte le terre toccate da queste popolazioni nordiche, fino al Mar Mediterraneo, al Medio Oriente e al Mar Caspio.\nAdamo da Brema scrive nel suo libro \"Gesta Hammaburgensis Ecclesiae Pontificum\" (volume quarto):\nL'espansione vichinga.\nInghilterra.\nSecondo la gi\u00e0 citata \"Cronaca anglosassone\", dopo l'attacco del 793 i Vichinghi continuarono a compiere saccheggi su piccola scala in tutta l'Inghilterra per i decenni successivi, soprattutto sulle coste settentrionali e occidentali. Ci\u00f2 fu reso possibile dalle famose imbarcazioni utilizzate dai Vichinghi; si crede anche che essi prestassero molta attenzione alla pianificazione degli attacchi, in modo da poter ottenere il massimo risultato anche con piccoli gruppi di guerrieri.\nDurante l'inverno compreso fra gli anni 840 e 841 le popolazioni inglesi vennero colte di sorpresa da saccheggi compiuti da vichinghi norvegesi (che normalmente venivano effettuati durante l'estate), che si erano posti in attesa su alcune isole al largo delle coste irlandesi.\nNell'865 giunse sulle coste orientali dell'Inghilterra un grande esercito, presumibilmente guidato da Ivar, Halfdan e Guthrum. Essi conquistarono la citt\u00e0 di York (che chiamarono Regno di J\u00f3rv\u00edk) e una parte di loro s'insedi\u00f2 l\u00e0 per coltivare la terra. La maggior parte dei regni inglesi stava all'epoca affrontando tumulti interni e non poteva in alcun modo contrastare l'attacco vichingo. L'unico che riusc\u00ec ad arrestare l'avanzata fu Alfredo il Grande, che rimase indipendente dalla conquista e, insieme ai suoi successori, riguadagn\u00f2 terreno fino a riprendere York.\nUna nuova ondata di Vichinghi apparve in Inghilterra nel 947, quando Eric I di Norvegia riconquist\u00f2 York. L'espansione vichinga in Inghilterra continu\u00f2 a opera di Sweyn I di Danimarca, detto Barbaforcuta, e di suo figlio Canuto il Grande (1016\u20131035), dopo di che una serie di problemi di ereditariet\u00e0 indebol\u00ec la famiglia regnante. I Vichinghi comunque restarono in Inghilterra fino al 1066, quando i norvegesi persero la loro ultima battaglia, quella di Stamford Bridge.\nBench\u00e9 temutissimi da tutte le popolazioni costiere, non sempre ai Vichinghi and\u00f2 bene: le cronache narrano di un episodio in cui una piccola flotta attacc\u00f2 un ricco monastero a Jarrow, dove essi incontrarono molta pi\u00f9 resistenza di quanto non se ne potessero aspettare. I comandanti delle navi vennero uccisi e l'equipaggio riusc\u00ec a scappare solo per arenarsi a Tynemouth, dove vennero sterminati dalla popolazione locale. Questo fu uno degli ultimi \"raid\" in Inghilterra per i successivi 40 anni: i Vichinghi preferirono focalizzare la loro attenzione sull'Irlanda e sulla Scozia.\nIrlanda.\nI Vichinghi condussero numerose scorrerie in Irlanda, isola in cui fondarono anche alcune citt\u00e0, tra cui Dublino. In alcune occasioni gli scandinavi furono sul punto di conquistare l'intera isola, ma dovettero sempre fare i conti con le popolazioni autoctone. La letteratura e gli stili decorativi dell'intero arcipelago britannico riflettono la cultura vichinga. Essi resero le citt\u00e0 irlandesi fiorenti mercati, in cui importavano merci da Inghilterra, Persia, Bisanzio e Asia centrale. Dublino in particolare divenne cos\u00ec popolosa che durante l'XI secolo alcune case dovettero essere costruite al di fuori della cinta muraria.\nI Vichinghi saccheggiarono alcuni monasteri della costa occidentale irlandese nel 795, da cui poi si sparsero per tutta la costa, soprattutto a nord e a est. Durante i primi 40 anni le scorrerie venivano compiute da piccoli gruppi, ma dall'830 in avanti le flotte erano composte da numerose navi e uomini e si spinsero sempre pi\u00f9 all'interno dell'isola, approfittando della presenza di acque navigabili. A partire dall'841 i Vichinghi si stabilirono permanentemente nell'isola (Dublino \u00e8 la citt\u00e0 vichinga che ha avuto maggior successo in Irlanda, fondata nell'838 come avamposto sull'estuario del fiume Liffey); in tale anno, infatti, stabilirono un accampamento nell'area di Dublino, potendo cos\u00ec rimanere in Irlanda durante l'inverno, invece di dover attraversare nuovamente il mare per tornare in Scandinavia. Poco pi\u00f9 tardi, fra il IX e il X secolo, i Vichinghi commemorarono il luogo dove avevano effettuato il primo approdo con un monumento, noto come \"Long Stone\" (la \"pietra lunga\"), alto quattro metri, sopravvissuto fino al XVIII secolo.\nGli irlandesi si abituarono alla presenza vichinga e in alcuni casi le due popolazioni si allearono contro nemici comuni, con matrimoni misti.\nDopo la battaglia di Clontarf del 1014, vinta dall'esercito del sovrano Brian Boru, i Vichinghi arrestarono le loro scorrerie in Irlanda e si limitarono alla pesca e ai commerci. La letteratura sia irlandese che vichinga descrive questa battaglia come uno scontro combattuto da forze naturali e soprannaturali, come demoni, \"goblin\", stregoni e Valchirie, il cui canto poteva decidere chi poteva vivere e chi doveva morire.\nScozia.\nBench\u00e9 ci siano poche testimonianze del periodo precedente, \u00e8 chiaro che a partire dagli anni '30 del IX secolo ci fu una forte presenza scandinava in Scozia. Nell'839 un grande esercito vichingo (probabilmente norvegese) invase la valle del fiume Tay, una zona di altissima importanza per il regno dei Pitti. Gli invasori ne sterminarono il re Eoganan, il fratello e gran parte dell'aristocrazia, il che caus\u00f2 il crollo del regno pitto. A questo evento viene tradizionalmente attribuita, come conseguenza, la nascita del Regno di Scozia, per opera di Kenneth MacAlpin.\nLe isole a nord e a ovest della Scozia vennero fortemente colonizzate dai Vichinghi norvegesi. Le Shetland, le Orcadi, le Ebridi Esterne, Caithness e Sutherland erano tutte sotto il controllo norvegese, a volte diretto e a volte come entit\u00e0 indipendenti. Le Shetland e le Orcadi sono stati gli ultimi di questi possedimenti a essere reincorporati nel Regno di Scozia, nel 1486.\nGalles.\nIl Galles non venne colonizzato dai Vichinghi cos\u00ec fortemente come l'Irlanda e l'Inghilterra orientale. Essi s'insediarono comunque nel sud del paese, a St David's, Haverfordwest e Gower, fra le altre zone. Nomi come Skokholm, Skomer e Swansea portano essi stessi la testimonianza di un passato in cui i Vichinghi erano presenti, anche se essi non riuscirono mai a conquistare il Galles o a costituire un loro regno indipendente, sia a causa della potenza dei re gallesi sia a causa del fatto che l'aristocrazia, al contrario di ci\u00f2 che avvenne in Scozia, rimase pressoch\u00e9 integra.\nGallia.\nLa Gallia occidentale e i Paesi Bassi soffrirono maggiormente dell'invasione vichinga del IX secolo rispetto alla Gallia orientale. Il periodo di regno di Carlo il Calvo, gi\u00e0 ritenuto militarmente inetto, coincise con alcune delle peggiori incursioni vichinghe del paese, cosa che ebbe come conseguenza l'Editto di Pistres dell'864, con cui veniva istituita una forza di cavalleria sotto il controllo diretto del re che aveva il potere di intervenire in qualunque momento per respingere gli invasori. Oltre a ci\u00f2 egli ordin\u00f2 la costruzione di edifici e ponti fortificati lungo il corso dei fiumi per prevenire razzie in regioni interne.\nCi\u00f2 nonostante, i bretoni si allearono coi Vichinghi e ci\u00f2 caus\u00f2 la morte, alla Battaglia di Brissarthe dell'865, sia di Roberto il Forte che di Ranulfo I d'Aquitania. I Vichinghi non esitarono ad avvantaggiarsi della guerra civile che devastava il Ducato d'Aquitania durante i primi anni del regno di Carlo; negli anni '40 Pipino II li chiam\u00f2 in aiuto contro il re ed essi si insediarono alla foce della Garonna.\nDopo altri scontri e sanguinose battaglie Carlo il Semplice, col Trattato di Saint-Clair-sur-Epte del 911, stabil\u00ec che essi si potessero stabilire a Rouen, insediandosi nella penisola che avrebbe assunto il nome di Normandia, un bastione contro l'invasione di ulteriori popolazioni vichinghe.\nPenisola iberica.\nDalla met\u00e0 del IX secolo si ha notizia di attacchi vichinghi contro il Principato delle Asturie, nell'estremo nord della Penisola iberica, anche se le fonti storiche sono troppo scarse per capire quanto frequenti questi attacchi fossero. Durante il regno di Alfonso III delle Asturie i Vichinghi soffocarono le vie di comunicazione marittima tra la Galizia e il resto d'Europa, cosa che si cerc\u00f2 di contrastare mediante la costruzione di fortificazioni lungo le coste.\nA partire dal X secolo si verificarono numerosi saccheggi di monasteri e uccisioni di alti prelati, sia nel nord della Spagna che nell'odierno Portogallo, eventi che si ripeterono per circa un secolo. Nel sud islamico i califfi ebbero a che fare con razzie vichinghe fin dall'844, cosa che provoc\u00f2 l'immediato allargamento di porti (come quello di Siviglia) e la costruzione di forti flotte di contrasto, con alterni successi per tutto il X secolo. A partire dal secolo successivo, comunque, il \"monopolio\" della pirateria pass\u00f2 ai Saraceni.\nSpiegazione dell'espansione.\nIl perch\u00e9 dell'inizio dell'espansione vichinga \u00e8 un argomento ampiamente dibattuto fra gli storici, anche se non si \u00e8 ancora arrivati a risposte univoche.\nUna teoria parla del fatto che le terre d'origine dei Vichinghi divennero sovrappopolate: una popolazione in crescita e un'agricoltura insufficiente a supportarne il peso potrebbero aver causato una carenza di terreni, sia coltivabili che abitabili. Per un popolo che viveva in zone costiere, esperto di navigazione, poteva sembrare ovvio tentare un'espansione in territori oltre-mare. Un problema di questa teoria \u00e8 che non \u00e8 stato provato nessun aumento della popolazione o calo di produzione agricola con conseguente carenza di risorse.\nQuesta teoria \u00e8 ampiamente accettata come una parte della soluzione del problema, essendo difficile immaginare la ragione per cui un popolo dovrebbe cercare di colonizzare nuovi territori lontani se non mancano terre vicino a quello d'origine; tuttavia, non si danno spiegazioni sullo sviluppo delle spedizioni di commercio e saccheggio, come sul perch\u00e9 si sia preferito cercare territori in terre lontane piuttosto che colonizzare l'enorme entroterra scandinavo, composto prevalentemente di foreste quasi completamente disabitate.\nUn'altra teoria sostiene che i vichinghi sfruttarono le temporanee debolezze delle regioni in cui viaggiarono. Per esempio, i Vichinghi danesi erano perfettamente a conoscenza delle divisioni interne dell'Impero di Carlo Magno, che iniziarono negli anni 830 e terminarono con la separazione dell'impero in tre entit\u00e0 distinte. Anche le spedizioni in Inghilterra hanno sfruttato le dispute interne dei diversi regni inglesi. Il declino delle antiche rotte commerciali pu\u00f2 anch'esso essere una parte della soluzione. Il commercio fra l'Europa occidentale e il resto dell'Eurasia cal\u00f2 drasticamente con la fine dell'Impero romano nel V secolo e con l'espansione dell'Islam nel VII secolo. All'epoca dei vichinghi il commercio attraverso il Mar Mediterraneo era ai suoi minimi livelli. Commerciando, per esempio, pellame e schiavi in cambio di argento e spezie con gli Arabi e commerciando poi nuovamente questi beni coi Franchi in cambio di armi, i vichinghi agirono come intermediari prendendo il posto che era dei commercianti mediterranei.\nPer quanto riguarda il commercio, un altro fattore importante \u00e8 la distruzione della flotta frisa da parte dei Franchi: questo diede ai Vichinghi l'opportunit\u00e0 di prendere il loro posto nei mercati.\nTutto ci\u00f2 comunque spiega come l'espansione vichinga pot\u00e9 essere possibile, ma non perch\u00e9 essa cominci\u00f2. In risposta a quest'ultimo interrogativo alcuni prendono in considerazione un'altra possibilit\u00e0: essa potrebbe essere stata la conseguenza della resistenza alla cristianizzazione forzata della Scandinavia (in particolare Carlo Magno perseguit\u00f2 duramente tutte le popolazioni pagane, che dovevano accettare \"la conversione o il massacro\"). Ci\u00f2 pu\u00f2 spiegare anche il perch\u00e9 della particolare ferocia che i Vichinghi mostrarono sempre nei confronti degli edifici cristiani, non solo saccheggiati ma spesso profanati.\nReligione.\nI vichinghi veneravano molte divinit\u00e0 (che fanno parte della cosiddetta Mitologia norrena, gi\u00e0 praticata da centinaia di popolazioni germaniche antiche); le tre principali erano Odino, Thor e Freyr. Essi avevano forma umana e possedevano diverse combinazioni di qualit\u00e0 che i Vichinghi ammiravano, nonch\u00e9 alcuni dei loro difetti. Le avventure e i problemi di tali dei erano la base di diversi miti e leggende, che servivano per illustrare come un vichingo doveva, o non doveva, comportarsi.\nOdino era il capo degli dei e il dio della saggezza. Due corvi imperiali, Hugin (\"pensiero\") e Munin (\"memoria\"), raccoglievano informazioni per suo conto.\nThor era il figlio di Odino e il dio pi\u00f9 venerato. Egli proteggeva gli umani da ogni male. Il suo nome significa \"tuono\", il cui suono rombante annunciava il passaggio del suo cocchio attraverso il cielo. I fulmini erano le scintille scagliate dal suo martello, Mj\u00f6llnir.\nFreyr era il dio della fertilit\u00e0, che aiutava a garantire buoni raccolti e bambini sani e forti. A lui venivano sacrificati il cinghiale e lo stallone, simboli di virilit\u00e0. Freyr aveva una sorella gemella, Freia, che era la sua controparte femminile.\nTombe.\nI Vichinghi credevano nella vita dopo la morte e ritenevano di poter portare con s\u00e9 i propri beni nell'aldil\u00e0. Gli scavi nella parte ovest di Dublino hanno rivelato scheletri di uomini sepolti con spade, scudi e coltelli di loro appartenenza, mentre le donne venivano sepolte con oggetti quali spille e gioielli. Le tombe non sono molto profonde, pertanto in origine potrebbero essere state coperte da cumuli di terra, come quello che esisteva a Hoggen Green, vicino al Trinity College, fino al 1646. Il nome Hoggen deriva da \"hagur\", il termine in antico norreno per \"tumulo\".\nI Vichinghi utilizzavano diverse modalit\u00e0 di sepoltura. Alcune persone importanti o benestanti venivano sepolte in una nave insieme ai loro beni, quali cavalli, mobilia e addirittura servitori. A volte la nave con il corpo del deceduto veniva incendiata prima di essere ricoperta con un cumulo di terra. Le sepolture di questo tipo di dimensioni si trovano in Scandinavia, ma alcune versioni minori sono state rinvenute nelle isole della Scozia e sull'Isola di Man.\nVi sono numerosi siti sepolcrali associati con popolazioni vichinghe. Queste tombe non solo forniscono informazioni riguardo alla religione vichinga, ma forniscono anche una notevole quantit\u00e0 di dati sulla loro struttura sociale. Gli oggetti sepolti insieme al corpo ci danno inoltre indicazioni su ci\u00f2 che era considerato importante possedere nella vita post-mortem. In particolare, sono disponibili molte informazioni sulle loro armi.\nNumerose sepolture sono state associate alla civilt\u00e0 vichinga, ad esempio:\nLe pietre runiche.\nLa maggior parte delle iscrizioni runiche dell'epoca vichinga viene dalla Svezia, specialmente dal X e dall'XI secolo. Molte pietre registrano la partecipazione di persone alle spedizioni vichinghe, mentre altre pietre registrano la morte di persone che avevano partecipato a queste spedizioni. Tra queste, le 25 pietre runiche di Ingvar, nel distretto svedese di M\u00e4lardalen, erette per commemorare i membri di una spedizione disastrosa nell'odierna Russia agli inizi dell'XI secolo. Le rune sono un'importante testimonianza per lo studio non solo della societ\u00e0 vichinga, bens\u00ec dell'intera popolazione scandinava medievale.\nLe pietre runiche attestano i viaggi dei Vichinghi in luoghi sparsi in tutto il mondo allora conosciuto, come Bath, la Grecia, la Persia, Gerusalemme, la Spagna (conosciuta come \"Wisigotland\"), l'Italia, terre del mondo musulmano, l'Inghilterra e varie altre localit\u00e0 dell'Europa orientale.\nArmi.\nPoich\u00e9 i vichinghi seppellivano le armi insieme al loro proprietario, sono disponibili molte informazioni sulle armi utilizzate da essi. Le spade, solitamente con impugnatura ad una mano e a doppio filo, sembrano essere state l'arma preferita dei Vichinghi. Venivano realizzate in ferro bordato con acciaio, pesavano circa un chilogrammo ed erano lunghe circa 90 centimetri. Le spade vecchie venivano considerate superiori perch\u00e9 si riteneva fossero state \"temprate\" dal sangue; si credeva, inoltre, che avessero poteri magici. Spesso alle spade veniva dato un nome, come \"Serpe\" o \"mordigamba\".\nFra le altre armi rinvenute nelle tombe vichinghe vi sono asce e due tipi di lance: una leggera per il lancio e una pi\u00f9 corta per trafiggere il nemico nei combattimenti ravvicinati. Si ritiene che alcuni guerrieri avessero una particolare abilit\u00e0 con l'arco, ma esso non sembra essere stato un'arma comune di quel popolo.\nLe saghe.\nLa mitologia norrena, le saghe nordiche e l'antica letteratura norrena ci narrano della religione vichinga attraverso le imprese di eroi mitologici, bench\u00e9 la trasmissione della maggior parte di queste informazioni sia stata fondamentalmente orale fino a che non venne messa per iscritto da autori cristiani, come gli islandesi Snorri Sturluson, nella sua \"Edda in prosa\" e S\u00e6mundur fr\u00f3\u00f0i, nella sua \"Edda poetica\". Molte di queste saghe vennero scritte e conservate in Islanda durante tutto il Medioevo, a causa dell'interesse di quella popolazione per le saghe norrene e i codici legislativi.\nI vichinghi in queste saghe sono descritti come uomini che attaccavano spesso luoghi facilmente accessibili e debolmente difesi, spesso senza subire conseguenze. Le saghe fanno capire anche che i Vichinghi erano abili artigiani e commercianti e che costruirono numerose colonie.\nLe navi.\nLe navi vichinghe venivano costruite secondo la tecnologia pi\u00f9 avanzata dell'epoca e fornivano ai navigatori notevoli vantaggi sui rivali. I vichinghi avevano sviluppato tecniche di progettazione e costruzione che consentivano di realizzare navi che non solo erano veloci, ma potevano navigare in acque basse e attraccare praticamente ovunque. Potendo fare a meno dei porti, l'esplorazione diveniva molto pi\u00f9 semplice e con essa l'espansione in nuovi territori, nonch\u00e9 il commercio con piccoli insediamenti sulle coste e lungo i fiumi.\nPoich\u00e9 le navi erano dotate di remi, i vichinghi non dovevano affidarsi esclusivamente ai venti favorevoli. Ci\u00f2 costituiva un enorme vantaggio quando si dovevano effettuare manovre in fiumi stretti, in battaglie navali e nelle fughe impellenti. Gli scafi delle navi vichinghe erano composti di assi sovrapposte collegate le une alle altre; in tal modo era possibile realizzare una superficie esterna solida e leggera ed era sufficiente un telaio meno pesante. Inoltre tale costruzione ad assi sovrapposte creava un effetto aliscafo. Con il movimento veloce in acqua, lo scafo si sollevava verso l'alto e tendeva ad uscire dal liquido, riducendo cos\u00ec la resistenza idrodinamica e aumentando ulteriormente la velocit\u00e0 di avanzamento. Oltre a essere pi\u00f9 veloci, queste navi leggere potevano anche essere agevolmente trasportate sulle strisce di terra fra due fiumi. Questa caratteristica ebbe un ruolo fondamentale nella realizzazione delle vie commerciali che i vichinghi stabilirono attraverso la Russia, fino al mar Nero e al Medio Oriente.\nVi erano due diversi tipi di imbarcazioni vichinghe: le \"drakkar\" e le \"knarr\". Le prime, utilizzate per le esplorazioni e le guerre, erano studiate per essere veloci e maneggevoli, ed erano equipaggiate con remi per renderle indipendenti dalla presenza o meno del vento. I \"drakkar\" avevano uno scafo lungo e stretto e un moderato pescaggio, per facilitare lo sbarco di truppe in acque basse. Le \"knarr\" invece erano navi mercantili, pi\u00f9 lente ma con una maggior capacit\u00e0 di carico, disegnate con uno scafo corto e largo e un profondo pescaggio. Sulle \"knarr\" non erano previsti rematori.\nA Roskilde si trovano i resti di cinque navi vichinghe in ottimo stato di conservazione, recuperate dal vicino fiordo alla fine degli anni sessanta. Le navi si trovavano l\u00e0 nell'XI secolo per difendere la navigazione del canale e proteggere la citt\u00e0, che all'epoca era la capitale della Danimarca, dagli attacchi dal mare. Queste cinque navi rappresentano sia le \"drakkar\" sia le \"knarr\".\nFalsi miti.\nAltezza.\nEsiste una credenza popolare che asserisce che i vichinghi fossero uomini grandi e grossi. Ahmad ibn Fadlan e molti altri autori europei coevi dicono che i vichinghi erano di alta statura. Sono stati condotti studi moderni che mostrano come i vichinghi avessero una statura media compresa fra i 168 e i 176 centimetri. Un'altezza grossomodo simile a quella degli anglosassoni loro contemporanei, leggermente superiore ai Germani di quei tempi e nettamente superiore ai mediterranei. I vichinghi di maggior rango erano pi\u00f9 alti dei propri sudditi (fatto probabilmente dovuto a una migliore alimentazione). La differenza si faceva sentire nel Medioevo, in un'epoca in cui le battaglie si combattevano corpo a corpo, tale maggiore prestanza fisica era grossomodo equivalente a ci\u00f2 che rappresenta una maggiore potenza di fuoco in un esercito moderno; questo fatto potrebbe essere spiegato con fattori genetici e una migliore alimentazione.\nElmi con le corna.\nA parte due o tre rappresentazioni di elmi rituali con protuberanze che assomigliano a corvi stilizzati, serpenti o corna, non \u00e8 stato trovato alcun dipinto n\u00e9 alcun elmo vichingo che abbia le corna. Infatti lo stile di guerra degli antichi vichinghi (in formazione compatta o a bordo delle navi) avrebbe reso un tale elmo molto pericoloso per i guerrieri della propria parte. Si pu\u00f2 quindi escludere che i guerrieri vichinghi avessero elmi muniti di corna, ma resta incerto il fatto se ne esistessero per scopi religiosi o rituali.\nL'errore comune degli elmi con le corna venne diffuso dagli scrittori svedesi del XIX secolo, che volevano promuovere l'antica mitologia norrena come forma idealizzata di antico coraggio e orgoglio delle popolazioni scandinave. Probabilmente ci\u00f2 venne ripreso dagli elmi dell'et\u00e0 del bronzo, di 2.000 anni prima, che erano muniti di corna (probabilmente per scopi religiosi) e vennero effettivamente trovati. Il falso mito degli elmi con le corna fu probabilmente diffuso anche dal costumista Carl Emil Doepler, che aveva creato un tale elmo per \"Der Ring des Nibelungen\" di Wagner (1876). L'opera ebbe un enorme successo e fece credere che i vichinghi avessero elmi con corna. Il vero elmo dei guerrieri vichinghi era conico, fatto di cuoio con finimenti e rinforzi in legno e metallo per le truppe; i comandanti avevano invece un elmo di ferro, talvolta con maschera.\nFeroci saccheggiatori.\nNonostante l'immagine di feroci saccheggiatori che vivono per depredare, il cuore della societ\u00e0 vichinga era basato sulla reciprocit\u00e0, sia a livello personale e sociale che a livello politico. I vichinghi vissero in un'epoca in cui molte societ\u00e0 si macchiarono di atti violenti, e le azioni degli scandinavi, poste nel contesto storico, non erano pi\u00f9 feroci di azioni come quella di Carlo Magno, che fece uccidere migliaia di Sassoni (capeggiati da Vitichindo) a Verden (Aller) (si stima circa 4500) dopo una loro rivolta particolarmente devastante. I Vichinghi erano spesso commercianti; alcuni di essi si lasciarono andare ai saccheggi, soprattutto di monasteri britannici, in quanto questi custodivano spesso oggetti d'oro e argento o comunque di valore.\nCi\u00f2 non toglie che effettivamente i vichinghi terrorizzassero chiunque fosse da loro assaltato; spesso trucidavano la popolazione locale, depredando tutti i beni e il bestiame, schiavizzavano i bambini e le donne, a volte commettevano infanticidio, secondo le loro usanze belliche.\nSudiciume.\nL'immagine di sporchi selvaggi dai capelli e barba lunghi e incolti che a volte \u00e8 associata ai vichinghi nella cultura popolare, \u00e8 una totale distorsione della realt\u00e0. I resoconti relativi ai vichinghi che ci sono pervenuti sono stati scritti da autori non-scandinavi ed \u00e8 quindi possibile che ci sia un certo margine d'errore.\nQuesta abitudine venne probabilmente causata dall'incomprensione verso il paganesimo dei vichinghi. Le loro abitudini vennero spesso travisate e mal riportate e il lavoro di Adamo da Brema, tra gli altri autori, riporta storie difficilmente credibili.\nSi sa che i vichinghi usavano una serie di oggetti per l'igiene personale come pettini, pinzette, rasoi o speciali \"cucchiaini\" per le orecchie. In particolare, negli scavi archeologici compiuti in antichi insediamenti vichinghi i pettini sono fra gli oggetti trovati pi\u00f9 spesso. I vichinghi producevano anche sapone, usato sia per la pulizia personale sia per schiarirsi i capelli (essendo tale sapone caratterizzato da elevata basicit\u00e0), dal momento che nella cultura vichinga i capelli biondi o rossi erano l'ideale. Secondo recenti studi, \u00e8 emerso che lo schiarirsi i capelli, comportamento usuale per gli uomini vichinghi, non venisse praticato invece dalle donne.\nIn Inghilterra i vichinghi ebbero la reputazione di uomini \"eccessivamente puliti\" a causa della loro abitudine di fare un bagno alla settimana, al sabato (al contrario di ci\u00f2 che facevano i locali Anglosassoni). Per riferirsi al sabato, la lingua norrena parla appunto di \"laurdag\", ovvero \"giorno della pulizia\"; in islandese \"laug\" significa ancora \"bagno\" o \"pozza d'acqua\", mentre tuttora il sabato \u00e8 chiamato in islandese \"laugardagur\", in svedese \"l\u00f6rdag\" e in danese e norvegese \"l\u00f8rdag\".\nPer quanto riguarda le popolazioni Rus', che acquisirono una componente variaga, Ahmad ibn Rustah nota esplicitamente la loro pulizia, mentre Ahmad ibn Fadlan \u00e8 disgustato dal fatto che molti uomini usino lo stesso recipiente per lavarsi il viso e soffiarsi il naso ogni mattina. Il disgusto di ibn Fadlan \u00e8 probabilmente dovuto alle sue idee personali riguardo all'igiene personale e all'ideale del mondo musulmano di acqua corrente e recipiente personale, ma ci\u00f2 ci fa sapere che quelle popolazioni avevano l'abitudine di lavarsi ogni mattina, cosa piuttosto rara durante il Medioevo.\nInfluenze nella cultura europea.\nRomanticismo.\nIl termine vichinghi venne reso popolare, con connotazioni positive, da Erik Gustaf Geijer nel poema \"I Vichinghi\", scritto agli inizi del XIX secolo. La parola venne riferita a navigatori-guerrieri idealizzati e romanticizzati che avevano molto poco a che fare con la realt\u00e0 storica.\nL'interesse rinnovato del Romanticismo per l'antico Nord ebbe implicazioni politiche: un mito che parlava di un passato glorioso e coraggioso serviva alla Svezia per dare l'impulso alla riconquista della Finlandia, persa nel 1809 con la pace di Hamina a favore della Russia. Questo mito venne reso popolarissimo, anche grazie all'aiuto di un altro autore svedese, Esaias Tegn\u00e9r, a quei tempi popolare in tutta la Scandinavia, la Germania e il Regno Unito.\nAnche in Gran Bretagna l'interesse per i Vichinghi si accrebbe notevolmente nel corso del XVIII secolo, sia per merito di traduzioni delle saghe islandesi che di opere di autori locali come George Hicke, creando le basi per un morboso interesse in qualunque cosa fosse nordico, dalle pietre runiche al Danelaw. Quest'interesse raggiunse il suo apice nel periodo Vittoriano.\nNazismo.\nGli ideali attribuiti dal Romanticismo agli eroici vichinghi erano perfetti per gli ideologi della supremazia della Germania nazista. Anche i miti cui si ispirarono le opere liriche di Richard Wagner si ricollegano alle saghe vichinghe. Organizzazioni politiche ispirate ai medesimi ideali, come il \"Nasjonal Samling\" (il partito fascista norvegese) fecero ampio uso del simbolismo e dell'immaginario vichingo nella loro propaganda.\nL'eredit\u00e0 vichinga ebbe un notevole impatto in alcune regioni europee, specialmente nei Paesi baltici e nelle regioni tedesche affacciate sul Baltico, ma non aveva nulla a che fare interamente con la Germania. I nazisti comunque non si proclamarono discendenti di alcun antico vichingo, bens\u00ec si rifecero al fatto che i Vichinghi erano discendenti di altre popolazioni germaniche, storicamente accertato.\nCi\u00f2 divenne (e per molti versi lo \u00e8 tuttora) il fondamento di molta iconografia nazionalsocialista. Per esempio, le SS utilizzarono una lettera dell'antico alfabeto runico, come fanno attualmente anche altre organizzazioni neonaziste."}
{"id": "754613", "revid": "1226", "url": "https://it.wikipedia.org/wiki?curid=754613", "title": "La Sirenetta", "text": ""}
{"id": "754616", "revid": "38120", "url": "https://it.wikipedia.org/wiki?curid=754616", "title": "La Sirenetta (fiaba)", "text": ""}
{"id": "754618", "revid": "18323", "url": "https://it.wikipedia.org/wiki?curid=754618", "title": "La Sirenetta (statua)", "text": ""}
{"id": "754619", "revid": "6789", "url": "https://it.wikipedia.org/wiki?curid=754619", "title": "Il Corrierino", "text": ""}
{"id": "754621", "revid": "74173", "url": "https://it.wikipedia.org/wiki?curid=754621", "title": "Kulmerland", "text": ""}
{"id": "754623", "revid": "610351", "url": "https://it.wikipedia.org/wiki?curid=754623", "title": "Bipartitismo", "text": "Per bipartitismo s'intende un sistema elettorale dove il panorama politico \u00e8 dominato da solo due partiti principali, in genere a causa di un sistema elettorale spiccatamente maggioritario, basato sull'alternanza. Un sistema bipartitico non esclude l'esistenza di altre formazioni, ma la loro presenza in Parlamento e nella vita politica del paese \u00e8 fortemente minoritaria. Il bipartitismo \u00e8 la versione estrema del bipolarismo dove sono presenti numerosi partiti ma contraddistinti da una forte polarizzazione tale per cui tali partiti competono divisi in due grandi coalizioni (destra-sinistra) radicalmente opposte, ove non sono presenti partiti di dimensioni e forza politica tali da egemonizzare la guida politica entro ciascuno dei due poli.\n, si ha un sistema bipartitico quando:\nCasi classici.\nDue sono i casi principali di bipartitismo nelle attuali nazioni democratiche esistenti al mondo:"}
{"id": "754627", "revid": "110157", "url": "https://it.wikipedia.org/wiki?curid=754627", "title": "Cantone di Argueil", "text": "Il Cantone di Argueil era una divisione amministrativa dell'Arrondissement di Dieppe.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di"}
{"id": "754630", "revid": "287204", "url": "https://it.wikipedia.org/wiki?curid=754630", "title": "Pietro D'Elia", "text": "Carriera.\nArbitro.\nDebutt\u00f2 in serie A sul finire degli anni settanta, il 22 maggio 1977 (Catanzaro-Lazio 1-2) dando inizio ad una carriera che lo avrebbe portato a raccogliere 192 presenze nella massima divisione fino al 1992, l'anno in cui smise di arbitrare per raggiunti limiti d'et\u00e0.\nVanta numerose direzioni nelle \"classiche\" del campionato, fra cui 2 derby di Milano, 5 derby di Roma, 3 derby della Mole, 2 derby della Lanterna, 5 Juventus-Inter, 5 Juventus-Milan, le sfide-scudetto Sampdoria-Milan e Inter-Sampdoria della stagione 1990-1991 e lo spareggio per l'accesso in Coppa UEFA 1988-1989 Juventus-Torino.\nVenne promosso al ruolo di internazionale nel 1982 (lo rimase fino alla fine della sua carriera, dieci anni dopo), e con tale qualifica riusc\u00ec ad ottenere numerose soddisfazioni: accompagn\u00f2 come guardalinee il connazionale Paolo Bergamo in occasione della semifinale del Campionato europeo di calcio 1984 Francia-Portogallo; nel 1990 diresse la finale di andata degli Campionato europeo di calcio Under-21 1990 vinti dall'URSS contro la Jugoslavia; nello stesso anno, fu impegnato un paio di volte come guardalinee al Campionato mondiale di calcio 1990 (due partite disputate entrambe a Bari: URSS-Camerun 4-0 e Cecoslovacchia-Costa Rica 4-1) ; il 6 maggio 1992 ebbe l'onore di dirigere a Lisbona la finale di Coppa delle Coppe tra Werder Bremen e , vinta dalla squadra tedesca - allenata da Otto Rehhagel - per 2-0.\nVanta anche la direzione in una semifinale di Coppa UEFA, nel 1988.\nIn ambito nazionale, nel 1982 venne decorato con l'ambitissimo Premio Mauro; nel 1988 arbitr\u00f2 la prima edizione della finale di Supercoppa italiana tra Milan e Sampdoria e nel 1990 diresse la doppia finale (sia l'andata che il ritorno) di Coppa Italia tra Juventus e Milan.\nNel 1991 subisce un piccolo \"incidente di percorso\" nell'onorata carriera: infatti viene sospeso per qualche settimana dal designatore Paolo Casarin, poich\u00e9 sorpreso a cenare in un ristorante con l'allora dirigente del Torino Luciano Moggi, contravvenendo alle proprie regole deontologiche di categoria.\nDirigente.\nDismessi i panni di arbitro, cominci\u00f2 ad occuparsi dell'AIA da dirigente, diventando dal 1994 al 1997 designatore degli arbitri della CAN D, e durante la stagione 1997-1998 vice di Fabio Baldas alla CAN A e B.\nNel 1999 incorse nella squalifica di un anno, relativamente a fatti accaduti nella stagione 1996-1997, quando rivestiva il ruolo di Responsabile degli arbitri CAN D: in particolare, all'indomani della gara di serie D Rieti-Pomezia, venne ritenuto colpevole dalla Corte Federale FIGC di aver esercitato pressioni su uno dei suoi direttori di gara al fine di falsificare il referto arbitrale.\nUna settimana dopo essere stato dismesso come osservatore arbitrale dalla CAN l'8 luglio 2009 viene nominato vice commissario alla CAN PRO, carica che riveste fino al 2012."}
{"id": "754631", "revid": "2091899", "url": "https://it.wikipedia.org/wiki?curid=754631", "title": "Betica", "text": "La Betica o Hispania Baetica fu una delle province romane in cui venne suddiviso il territorio della penisola iberica (\"Hispania\") a partire dalla riforma augustea del 27 a.C.\nStatuto.\nLa provincia comprendeva la parte meridionale della penisola, in corrispondenza con l'attuale Andalusia, con capitale \"Corduba\" (nome ufficiale \"Colonia Iulia Patricia Corduba\", l'attuale Cordova). Fu inserita tra le province senatorie e venne governata da un pretore.\nStoria.\nInizio della conquista romana (218-206 a.C.).\nLa seconda guerra punica tra Cartagine e Roma venne provocata dalla disputa tra le due potenze su chi dovesse controllare Sagunto, una citt\u00e0 costiera ellenizzata e alleata dei Romani. Dopo una grande tensione nel governo cittadino culminante nell'assassinio dei sostenitori di Cartagine, Annibale cinse d'assedio la citt\u00e0 di Sagunto nel 218 a.C. La citt\u00e0 chiese aiuto ai Romani, ma i Romani non mossero un dito per aiutarli. In seguito a un prolungato assedio e una battaglia sanguinolenta in cui Annibale stesso venne ferito e l'esercito praticamente distrutto, i Cartaginesi si impossessarono della citt\u00e0.\nI Cartaginesi provarono a difendere il loro operato e quello di Annibale, adducendo come scusa che nel trattato precedente dopo la prima guerra punica non si faceva alcun cenno all'Iberia e quindi all'Ebro, ma Sagunto era considerata alleata ed amica del popolo romano. La guerra fu inevitabile, solo che come scrive Polibio, \"la guerra non si svolse in Iberia\" [come auspicavano i Romani] \"ma proprio alle porte di Roma e lungo tutta l'Italia\". Era la fine del 219 a.C. e iniziava la seconda guerra punica.\nIn seguito (218 a.C.) i Romani inviarono in Spagna i due fratelli Scipioni, Gneo e Publio, i quali avevano deciso di dividere tra loro l'esercito, in modo che Gneo comandasse la guerra per terra e Publio per mare (216 a.C.). Seguirono due anni di continui scontri tra Romani e Cartaginesi per il predominio della penisola iberica (battaglia di Cissa, del fiume Ebro e di dertosa).\nE mentre continuava la logorante guerra in Italia, la campagna in Spagna aveva assunto un ruolo sempre pi\u00f9 importante. La \"Hispania Ulterior\" si sarebbe ribellata ai Romani nel 214 a.C., se Gneo e suo fratello Publio Cornelio Scipione (padre del pi\u00f9 famoso Scipione l'africano), non avessero oltrepassato l'Ebro, per incoraggiare gli animi incerti. I Romani inizialmente posero il loro accampamento presso \"Castrum Album\" (Alicante), famosa localit\u00e0 per una cocente sconfitta rimediata in passato da Amilcare il Grande. La rocca era fortificata. In essa i Romani vi avevano posto importanti riserve di grano, tuttavia erano stati sorpresi dalla cavalleria nemica e 2.000 di loro erano stati uccisi. Fu cos\u00ec che si erano ritirati, accampandosi presso il \"monte della Vittoria\". Qui giunsero i due Scipioni con l'esercito al gran completo. Contemporaneamente Asdrubale Giscone con un esercito completo si posizion\u00f2 al di l\u00e0 del fiume, di fronte all'accampamento romano. Livio racconta che Publio, partito per un giro d'ispezione, venne sorpreso da un contingente nemico, che lo costrinse a rifugiarsi su un'altura e, se non fosse stato per il pronto intervento del fratello Gneo, sarebbe stato pesantemente sconfitto. In questo stesso periodo \"Castulo\", che aveva dato i natali alla moglie di Annibale, pass\u00f2 dalla parte dei Romani. Intanto i Cartaginesi si apprestarono ad assediare Iliturgi, dove si trovava un presidio romano dall'anno precedente. Si racconta che Gneo Scipione, partito in soccorso dei suoi con una legione, pass\u00f2 in mezzo a due accampamenti nemici, facendone grande strage e riuscendo a penetrare all'interno di \"Iliturgi\"; il giorno seguente ci fu una nuova battaglia, al termine della quale rimasero uccisi ben 12.000 nemici. Vennero inoltre fatti prigionieri pi\u00f9 di mille uomini e vennero sottratte 36 insegne nemiche. Cos\u00ec i Cartaginesi si ritirarono da Iliturgi e si recarono a \"Bigerra\" (forse l'odierna Bogarra), nel territorio degli Oretani, anch'essa alleata dei Romani. E anche questa volta l'intervento di Gneo Scipione pose fine all'assedio senza dover combattere. I Cartaginesi, dopo questo ennesimo scontro, preferirono trasferire i propri accampamenti nei pressi di \"Munda\" (l'odierna Montilla) ed i Romani li seguirono fino nella \"Hispania Baetica\". Anche in questa occasione scoppi\u00f2 una nuova battaglia che dur\u00f2 per quattro ore circa. L'esito finale rimase incerto anche poich\u00e9 Gneo rimase ferito al femore e i Romani preferirono ritirarsi.\nI-II secolo.\nNel I secolo Vespasiano accord\u00f2 il diritto latino a tutti i municipi della penisola iberica e cre\u00f2 un'assemblea provinciale per la Betica, che si riuniva una volta all'anno, per celebrare il culto imperiale e discutere dell'amministrazione della provincia.\nLa Betica rest\u00f2 ai margini dei disordini politici e delle prime invasioni barbariche, ma fu interessata nel 180 dall'invasione dei Mauri in rivolta, che avevano attraversato lo stretto di Gibilterra e devastarono la provincia, sprovvista di truppe come tutte le province senatorie. Il legato Aufidio Vittorino vi riport\u00f2 l'ordine.\nLe invasioni del V secolo.\nNel 409, la prima invasione dei Vandali, degli Suebi e degli Alani sconvolse la penisola e i territori ispanici vennero divisi tra gli invasori per sorteggio: \nLa Betica venne attribuita ai Vandali Silingi, ma questi vennero annientati nel 417 dai Visigoti di re Vallia al soldo imperiale, che restituirono la provincia di Betica all'Impero, e annientarono anche gli Alani in Cartaginense e in Lusitania; gli sconfitti si riunirono quindi ai Vandali Asdingi in Galizia.\nGrazie a questi successi, le province ispaniche della \"Lusitania\", della \"Cartaginense\" e della \"Betica\" tornarono sotto il controllo romano, ma il problema ispanico non si era tuttavia ancora risolto, anche perch\u00e9 dopo la sconfitta, Vandali Silingi e Alani si coalizzarono con i Vandali Asdingi, il cui re, Gunderico, divenne \"re dei Vandali e Alani\". Costanzo richiam\u00f2 i Visigoti in Aquitania: era sufficientemente soddisfatto del risultato delle campagne militari, essendo tutta la Spagna tornata in mano imperiale a parte la provincia periferica della Galizia, provincia il cui possesso era rinunciabile a causa della sua bassa produttivit\u00e0. La diocesi di Spagna riprese per qualche tempo a funzionare come in precedenza e per difendere i territori riconquistati dai barbari residui in Galizia fu creato per l'occasione l'esercito di campo della Spagna, attestato per la prima volta dalla \"Notitia Dignitatum\", databile al 420 circa. Nel frattempo, i Visigoti furono stanziati in Gallia Aquitania come \"foederati\", ricevendo terre nella valle della Garonna. L'Aquitania sembra sia stata scelta da Costanzo come terra dove far insediare i \"foederati\" Visigoti per la sua posizione strategica: infatti era vicina sia dalla Spagna, dove rimanevano da annientare i Vandali Asdingi e gli Svevi, sia dal Nord della Gallia, dove forse Costanzo intendeva impiegare i Visigoti per combattere i ribelli separatisti Bagaudi nell'Armorica.\nNel frattempo la nuova coalizione vandalo-alana tent\u00f2 di espandersi in Galizia a danni degli Svevi (419), costringendo i Romani a intervenire nel 420: l'attacco romano, condotto dal \"comes\" Asterio, non port\u00f2 per\u00f2 all'annientamento dei Vandali, ma li spinse piuttosto in Betica. Lungi dall'essere vittoriosa, fu quindi disastrosa in quanto spinse involontariamente i Vandali ad invadere la Betica mettendo a forte repentaglio i risultati positivi delle campagne di riconquista di Vallia: a differenza della periferica e poco importante provincia della Galizia, infatti, la perdita della Betica avrebbe costituito un forte danno per lo stato romano a causa della sua posizione centrale nella diocesi di Spagna. In compenso Asterio riusc\u00ec a catturare l'usurpatore Massimo, che aveva per la seconda volta tentato di usurpare il trono, ricevendo come premio il titolo di patrizio (421/422). I massimi vertici dell'Impero, comunque, si resero conto della necessit\u00e0 di annientare i Vandali nella Betica e nel 422 fu organizzata una nuova spedizione sotto il comando del generale Castino per annientarli definitivamente: a questa spedizione avrebbe dovuto prendere parte anche il \"comes Africae\" Bonifacio, con le sue truppe africane, ma i due litigarono e di conseguenza Bonifacio rifiut\u00f2 di partecipare alla spedizione; il generale Castino si scontr\u00f2 in battaglia contro di essi con un esercito rinforzato da \"foederati\" visigoti, ma, forse grazie a un presunto tradimento dei Visigoti, fu da essi sconfitto:\nNel 425 i Vandali costruirono una flotta e invasero le Baleari e nel 428 conquistarono i porti di Siviglia e di Cartagena. Nel 429 i Vandali e gli Alani, condotti dal re Genserico, invasero l'Africa settentrionale.\nSembra che in seguito all'invasione vandalica dell'Africa, Ezio ristabil\u00ec il controllo romano in tutta la Spagna tranne in Galizia, ma con l'ascesa di re Rechila gli Svevi stanziati in Galizia, approfittando della scarsit\u00e0 di truppe romane in Spagna, conquistarono tra il 439 e il 441 la Betica, la Lusitania e la Cartaginense: \nNel 446, per\u00f2, Ezio, nel tentativo di recuperare la Betica e la Cartaginense, invi\u00f2 un esercito in Hispania sotto il comando del generale Vito, ma questi fu sconfitto da Rechila, che riusc\u00ec in questo modo a mantenere il possesso di gran parte della Spagna.\nSecondo Kulikowski, tuttavia, non sembra che il controllo svevo su Betica e Cartaginense fosse molto saldo: gli Svevi erano troppo pochi per controllare saldamente quelle due province, e sembra che Rechila fosse riuscito a controllarle eliminando i funzionari provinciali da esse tramite le sue campagne di conquista, in modo \u00abda eliminare fonti alternative di potere locale e competitori diretti per le ricchezze e per il gettito delle regioni\u00bb; in altre parole, secondo Kulikowski, \u00able conquiste di Rechila furono puramente nominali e consistevano pi\u00f9 nell'abilit\u00e0 di raccogliere tributi senza l'opposizione di autorit\u00e0 imperiali che in un'occupazione fisica di territori\u00bb. Secondo Kulikowski, la conquista sveva di Cartaginense e Betica fu ottenuta anche grazie all'appoggio fornito agli svevi da alcuni elementi locali, e ci\u00f2 spiegherebbe perch\u00e9 l'esercito romano di Vito rinforzato da \"foederati\" Visigoti spogli\u00f2 i provinciali delle due province durante il tentativo di riconquista del 446: per punirli per aver tradito lo stato romano appoggiando la presa di potere degli Svevi. Se Idazio afferma esplicitamente che tra il 446 e il 455 gli Svevi avevano restituito la Cartaginense ai Romani, un altro passo di Idazio, secondo l'interpretazione di Kulikowski, potrebbe indicare un precario ritorno in mano romana della Betica: infatti nel 449 il conte Censorio, funzionario romano, \u00e8 attestato in Betica, dove venne assassinato, e ci\u00f2 potrebbe indicare che dopo la campagna di Vito una qualche forma di controllo romano nella Betica fu ristabilito.\nNel 455 i Visigoti, combattendo a nome di Roma, attaccarono gli Svevi e conquistarono la Betica, che rifiutarono per\u00f2 di restituire ai Romani perch\u00e9 l'Imperatore Avito, che essi avevano appoggiato nella sua ascesa al trono, era stato detronizzato dai generali Ricimero e Maggioriano, e quest'ultimo era stato eletto Imperatore. Maggioriano sconfisse i Visigoti in Gallia, costringendoli a restituire all'Impero la diocesi di Spagna, e poi attravers\u00f2 i Pirenei entrando in Spagna usandola come base d'appoggio per invadere l'Africa per riconquistarla ai Vandali: mentre Nepoziano e Sunierico sconfiggevano i Suebi a \"Lucus Augusti\" e conquistavano Scallabis in Lusitania, l'imperatore pass\u00f2 da \"Caesaraugusta\" (Saragozza), dove fece un \"adventus\" imperiale formale, e aveva raggiunto la Cartaginense, quando la sua flotta, attraccata a \"Portus Illicitanus\" (vicino ad Elche), fu distrutta per mano di traditori al soldo dei Vandali. Maggioriano, privato di quella flotta che gli era necessaria per l'invasione, annull\u00f2 l'attacco ai Vandali e si mise sulla via del ritorno: quando ricevette gli ambasciatori di Genserico, accett\u00f2 di stipulare la pace, che probabilmente prevedeva il riconoscimento romano dell'occupazione \"de facto\" della Mauretania da parte vandala. Al suo ritorno in Italia, venne assassinato per ordine di Ricimero nell'agosto 461. La morte di Maggioriano signific\u00f2 la definitiva perdita della Spagna a favore dei Visigoti: infatti, dopo il ritiro dalla Spagna di Maggioriano, nessun altro ufficiale romano \u00e8 attestato nelle fonti nella penisola iberica, rendendo evidente che dopo il 460 la Spagna non faceva pi\u00f9 - di fatto - parte dell'Impero. I Visigoti fondarono cos\u00ec un regno stabile che fatic\u00f2 per\u00f2 ad assumere il pieno controllo della regione nei confronti delle \u00e9lite romane locali. Questo controllo si pot\u00e9 dire assicurato solo molti anni dopo la fine dell'Impero romano d'Occidente.\nOccupazione bizantina (met\u00e0 VI secolo).\nNel 554, il sostegno bizantino dato al re visigoto Atanagildo, in lotta per la successione del trono, permise all'imperatore Giustiniano I di rioccupare per un breve periodo la parte meridionale della penisola; i successori di Giustiniano, per\u00f2, non furono in grado di mantenere il controllo della regione che intorno al 620-630 era di nuovo sotto la completa sovranit\u00e0 visigota e tale rest\u00f2 fino all'invasione musulmana.\nGeografia politica ed economica.\nLa provincia prosperava grazie alla sua agricoltura, alla buona navigabilit\u00e0 sul fiume Baetis (Guadalquivir) e alle sue miniere di piombo e argento della Sierra Morena e del Rio Tinto. Esportava grano, vino, salamoie, \"garum\" e un olio l'oliva molto apprezzato, trasportato nelle famose anfore spagnole.\nMaggiori centri provinciali.\nL'antica presenza romana e la profonda romanizzazione si manifesta nelle sue numerose citt\u00e0 (175 di cui nove erano colonie romane, al tempo di Gaio Plinio Secondo) di cui una buona parte sono tuttora esistenti.\nLe quattro sedi giurisdizionali erano: \nVi si aggiungono ancora i centri di \"Astigi\" (\u00c9cija), \"Bilbilis\", patria di Marziale e le colonie di \"Urso\" e \"Tucci\".\nBibliografia.\nFonti primarie\nFonti secondarie"}
{"id": "754632", "revid": "122875474", "url": "https://it.wikipedia.org/wiki?curid=754632", "title": "Skrull", "text": "Gli Skrull sono una razza aliena di personaggi dei fumetti, creati da Stan Lee e Jack Kirby nel 1962, pubblicati dalla Marvel Comics. Nati come avversari dei Fantastici Quattro, nel corso degli anni la loro importanza e influenza nell'universo fittizio della Marvel sono cresciute molto, tanto da renderli presenti in molti \"crossover\" che coinvolgevano l'intera \"continuity\" marvelliana.\nStoria.\nSono una razza extraterrestre immaginaria di mutaforma, il cui impero interstellare \u00e8 tra i pi\u00f9 antichi della galassia di Andromeda. Di aspetto simile a quello dei terrestri ma con la pelle verde, le orecchie a punta e delle striature sul mento, sono forti il doppio dei normali esseri umani e vivono in media 210 anni. Una delle loro caratteristiche salienti \u00e8 la capacit\u00e0, comune a tutta la razza, di poter assumere le sembianze di chiunque e di qualunque cosa. Possono inoltre guarire dalle ferite molto rapidamente, anche se non sono in grado di rigenerarsi, e col passare del tempo hanno sviluppato una mutazione che li rende estremamente resistenti al controllo telepatico e alle arti magiche.\nAgli albori di questa civilt\u00e0, i Celestiali approdarono sul pianeta natale Skrullos, creando delle sottospecie Skrull simili a quelle dei Devianti e degli Eterni. Circa dieci milioni di anni fa si avventurarono oltre la loro galassia e conobbero la razza umanoide Kree, ai primi stadi rudimentali di civilizzazione, offrendo loro alcuni doni di elevata tecnologia. In origine quindi gli Skrull erano commercianti, ma successivamente si scontrarono con i guerrieri Kree (diventati poi loro acerrimi nemici) e divennero pi\u00f9 aggressivi iniziando la loro campagna di conquista interplanetaria, che li port\u00f2 pi\u00f9 volte a scontrarsi con i supereroi della Terra, come ad esempio i Fantastici Quattro o i Vendicatori.\nEssendo rimasti senza un pianeta, divorato da Galactus, gli Skrull hanno tentato svariate volte di impadronirsi della Terra, venendo per\u00f2 sempre sconfitti. La fine della famosa guerra con i Kree, avvenuta sulla Terra, spinse il Professor X, Mister Fantastic, Sub-Mariner, Freccia Nera, Iron Man e il Dottor Strange a formare il gruppo degli Illuminati che, come prima missione, si recarono sulla base principale Skrull a minacciare il loro re di non osare pi\u00f9 di cercare di invadere la Terra; come monito Freccia Nera us\u00f2 la sua potentissima voce per devastare la loro nave da guerra.\nSeconda Guerra Kree-Skrull.\nReed Richards scopre che il governatore Skrull, Zabyk, ha creato una bomba genetica che, esplodendo, tolse agli Skrull la loro abilit\u00e0 di mutare forma. Alcuni Skrull rimasero bloccati nella forma che stavano assumendo.\nDisperati per la perdit\u00e0 della loro abilit\u00e0, gli Skrull catturarono l'araldo di Galactus, Nova (Frankie Raye), per cercare di convincere Galactus a distruggere dei pianeti occupati dai Kree per loro. Il loro piano fall\u00ec quando Silver Surfer liber\u00f2 Nova.\nLa Suprema Intelligenza dei Kree, sentendo che gli Skrull hanno perso la capacit\u00e0 di mutare forma, decide di iniziare un nuovo conflitto contro gli Skrull. Il governatore Skrull, Kylor ha mandato la spia Nenora ad infiltrarsi tra gli ufficiali di alto rango dei Kree, ma quest'ultima tradisce Kylor e la sua intera razza, tramando di impadronirsi sia dell'impero Kree che quello Skrull. Una nobile Skrull, S'byll, assume il comando dell'impero per salvare il suo popolo. S'byll ingann\u00f2 Silver Surfer, facendogli attaccare una flotta di Badoon, ignaro che erano alleati dei Kree. Quando i Kree si schierarono contro Silver Surfer, egli fu costretto ad unirsi a S'byll per salvare il pianeta Zenn-La dalla distruzione.\nS'byll us\u00f2 il DNA di Kl'rt il Super-Skrull per far tornare il potere di mutare forma agli Skrull. Silver Surfer aiut\u00f2 ad attivare una macchina che d\u00e0 i poteri di Super-Skrull a S'byll. Con i nuovi poteri, S'byll restitu\u00ec al popolo Skrull l'abilit\u00e0 di cambiare forma e divenne la loro nuova imperatrice.\nS'byll e Silver Surfer andarono sul pianeta Hala per sconfiggere e smascherare Nenora, rivelando la sua vera identit\u00e0 di Skrull ai Kree, dopodich\u00e9 S'byll fece un trattato di pace con l'impero Kree.\nInfiltrazione sulla Terra.\nUn generale Skrull, Paibok, prepara una campagna di invasione della Terra, usando la ragazza Skrull, Lyja come spia. Il piano vedeva la sostituzione di Alicia Masters, la ragazza cieca amica dei Fantastici Quattro. Lyja, nei panni di Alicia, si innamor\u00f2 di Johnny Storm, la Torcia Umana, e i due si sposarono. La mascherata venne infine scoperta e i Fantastici Quattro scoprirono che la vera Alicia venne tenuta prigioniera dagli Skrull e Lyja, essendosi affezionata per davvero a Johnny, decise di aiutare il gruppo a salvarla. Lyja mor\u00ec apparentemente quando si sacrific\u00f2 per salvare Johnny facendosi colpire da un attacco di Paibok al posto suo.\nSuccessivamente, Paibok rivel\u00f2 che Lyja era ancora viva, avendola curata, e le confer\u00ec il potere di volare e di lanciare raggi concussivi dalle mani, facendola diventare Lyja the Lazerfist. Paibok e Lyja, insieme a Devos il Devastatore, andarono sulla Terra in cerca di vendetta contro i Fantastici Quattro. I tre isolarono e aggredirono la Torcia Umana all'Empire State University. In preda al panico, la Torcia diede accidentalmente fuoco al campus, distruggendolo. Ma Lyja provava ancora dei sentimenti per Johnny e ancora una volta trad\u00ec gli Skrull per schierarsi con i Fantastici quattro, che riuscirono a distruggere la gigantesca nave ammiraglia di Paibok.\nAnnihilation.\nDurante gli avvenimenti di Annihilation, l'impero Skrull \u00e8 la prima potenza interstellare ad essere attaccata dalla armata di Annihilus, l'Onda Annihilation. La super-arma dell'Onda, la Mietitrice dei Dolori distrusse un certo numero di pianeti appartenenti all'impero prima di venire a sua volta distrutto dagli sforzi di Kl'rt il Super-Skrull. Alcuni Skrull si unirono al Fronte Unito di Richard Rider in lotta contro Annihilus.\nSecret Invasion.\nRecentemente i Nuovi Vendicatori hanno fatto una sconcertante scoperta: a capo della \"Mano\", setta di guerrieri ninja, c'era uno Skrull che si spacciava per la mercenaria greca Elektra; ci\u00f2 ha fatto sospettare agli eroi di essere sotto assedio: quello della Mano non pu\u00f2 essere in caso isolato, quindi adesso sia i Nuovi Vendicatori che gli Illuminati stanno valutando come agire a questa nuova minaccia.\nDopo il loro attacco all'imperatore Skrull Dorrek, gli Illuminati vennero fatti prigionieri; durante la loro prigionia, gli alieni hanno condotto degli esperimenti su di loro, e fu l\u00ec che gli scienziati hanno trovato il modo di rendersi non rilevabili dagli strumenti terrestri, dando via all'invasione sulla terra, infiltrandosi tra la comunit\u00e0 supereroistica: Elektra Natchios \u00e8 solo la prima degli agenti infiltrati: persino la nuova regina Veranke ha preso parte all'invasione, nei panni della Donna Ragno.\nGli Skrull si sono infiltrati anche tra gli stessi Illuminati, infatti re Boltagon alias Freccia Nera si rivela essere anch'egli uno Skrull; sembra che gli esperimenti effettuati anni prima dagli alieni abbiano avuto successo, infatti, se prima la loro reale natura poteva venire scoperta da alcuni rilevamenti tecnologici o dai poteri di alcuni supereroi, come ad esempio gli acutissimi sensi di Wolverine, la telepatia di Charles Xavier o le arti mistiche del Dottor Strange o il senso di ragno dell'Uomo Ragno oggi sembra che niente riesca a smascherarli, facendo crescere il sospetto, tra la comunit\u00e0 dei supereroi, che adesso chiunque possa essere uno Skrull.\nDurante la prigionia, gli Skrull presero dalla mente degli Illuminati, e in particolar modo da Reed Richards, varie informazioni sul come celarsi agli umani. In questo modo gli alieni si sono infiltrati in tutta la comunit\u00e0 superumana della Terra; alcuni degli infiltrati, come ad esempio il sostituto di Mar-Vell, hanno subito un lavaggio tale da considerarsi come gli originali e ad agire come loro.\nInfine gli Skrull invasero la Terra per l'attacco finale, e ci\u00f2 port\u00f2 ad una battaglia campale con tutti i supereroi (e molti criminali) nel centro di Central Park: alla fine dello scontro Norman Osborn uccise la regina Veranke e venne visto come il salvatore del pianeta (evento che porter\u00e0 agli eventi del Dark Reign). I supereroi sostituiti non vennero uccisi ma tenuti prigionieri in un'astronave in orbita attorno alla terra, e liberati alla fine dello scontro finale.\nMolti Skrull girano ancora per la Terra, spacciandosi per umani, braccati dall'organizzazione H.A.M.M.E.R. (agli ordini di Osborn) e dall'agenzia S.W.O.R.D., che ha come agenti la vera Donna Ragno (che ha visto la sua vita rovinata a causa degli alieni) e Abigail Brand, la donna che salv\u00f2 Reed Richards e diede via alla riscossa dei terrestri.\nInfinity.\nDopo Secret Invasion, gli Skrull hanno progettato altri modi per tornare ad essere una potenza cosmica, ma le loro colonie vengono prese di mira dai Costruttori, costringendoli ad allearsi con il Consiglio Galattico e i Vendicatori. Una colonia di Skrull viene salvata da una armata dei Costruttori da Silver Surfer.\nAlla fine della guerra con i Costruttori l'impero Skrull rinasce con l'incoronazione dell'imperatore Kl'rt, il super skrull, sul pianeta Tarnax II.\nVersione Ultimate.\nCome molti altri personaggi Marvel hanno una loro versione Ultimate, inizialmente chiamata Chitauri."}
{"id": "754635", "revid": "984922", "url": "https://it.wikipedia.org/wiki?curid=754635", "title": "Cantone di Aumale", "text": "Il Cantone di Aumale era una divisione amministrativa dell'Arrondissement di Dieppe.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di"}
{"id": "754636", "revid": "767487", "url": "https://it.wikipedia.org/wiki?curid=754636", "title": "Cantone di Bacqueville-en-Caux", "text": "Il Cantone di Bacqueville-en-Caux era una divisione amministrativa dell'Arrondissement di Dieppe.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di"}
{"id": "754637", "revid": "984922", "url": "https://it.wikipedia.org/wiki?curid=754637", "title": "Cantone di Bellencombre", "text": "Il Cantone di Bellencombre era una divisione amministrativa dell'Arrondissement di Dieppe.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di"}
{"id": "754639", "revid": "767487", "url": "https://it.wikipedia.org/wiki?curid=754639", "title": "Cantone di Blangy-sur-Bresle", "text": "Il Cantone di Blangy-sur-Bresle era una divisione amministrativa dell'Arrondissement di Dieppe.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di"}
{"id": "754640", "revid": "2186065", "url": "https://it.wikipedia.org/wiki?curid=754640", "title": "Gatta Nera", "text": "Gatta Nera (\"Black Cat\"), il cui vero nome \u00e8 Felicia Sara Hardy, \u00e8 un personaggio dei fumetti, creato da Marv Wolfman (testi) e Keith Pollard (disegni) nel 1979, pubblicato dalla Marvel Comics. La sua prima apparizione avviene in \"Amazing Spider-Man\" (prima serie) n. 194. Originariamente una supercriminale, \u00e8 una delle comprimarie pi\u00f9 importanti dell'Uomo Ragno, con il quale ha avuto in passato una burrascosa relazione. Dopo la loro rottura, la Gatta Nera ha mantenuto il suo ruolo di uno degli alleati pi\u00f9 fidati di Spider-Man e per anni la coppia ha condiviso una storia d'amore di nuovo, prima che lei alla fine ricadesse nei suoi modi criminali. Facendo parte del suo cast di supporto e uno dei suoi principali interessi amorosi, la Gatta Nera \u00e8 apparsa in molti adattamenti mediatici relativi a Spider-Man, tra cui serie animate e videogiochi.\nIGN posiziona la Gatta Nera al ventiquattresimo posto nella classifica dei nemici di Spider-Man, ventisettesima nella classifica delle cento donne pi\u00f9 sexy dei fumetti secondo Comic Vine, e prima nella classifica delle quindici migliori antieroine della Marvel secondo thefubkonme.com.\nBiografia del personaggio.\nFelicia Hardy \u00e8 nata nel Queens, New York. Suo padre Walter (Il Gatto) fingeva di essere un venditore ambulante ma era un ladro di fama mondiale che, prima del suo arresto, l'ha incoraggiata a non accontentarsi mai del secondo posto. Se amava il basket, doveva lavorare per diventare una giocatrice di basket e non solo una cheerleader. Sua madre Lydia le disse che il padre era morto in un incidente aereo.\nNella miniserie \"Spider-Man/Black Cat: The Evil That Men Do\", la stessa Gatta Nera rivela che quando era una matricola all'Empire State University, \u00e8 stata violentata dal suo ragazzo Ryan, del quale si fidava ciecamente. Odiando l'idea di essere una vittima, si \u00e8 allenata in vari stili di combattimento e acrobazie, con l'intento di ucciderlo. Alla fine, dopo mesi di preparativi, ha deciso di vendicarsi, ma prima che potesse trovarlo, Ryan \u00e8 stato ucciso in un incidente d'auto per guida in stato di ebbrezza. Furiosa che le sia stata negata la possibilit\u00e0 di vendetta, Hardy ha deciso di utilizzare le sue nuove abilit\u00e0 per seguire le orme di suo padre. Come valvola di sfogo per il suo dolore decise di rubare, riuscendo sempre a non farsi acciuffare n\u00e9 dalla polizia n\u00e9 dall'Uomo Ragno. Dopo aver accumulato una fortuna in oggetti rubati, Felicia ha adottato la sua identit\u00e0 in costume.\nIndossando il costume da Gatta Nera, decise di far evadere suo padre dalla prigione. Nella stessa notte incontra Spider-Man, che ne imped\u00ec l'evasione. Felicia riusc\u00ec a scappare grazie a delle trappole da lei innescate e alle sue avances, che nel corso della sua vita diverranno come una specie di \"marchio di fabbrica\". Suo padre muore e lei finge la propria morte. Visti i suoi continui scontri con l'Uomo Ragno, Felicia fin\u00ec per innamorarsene, ricambiata da Peter che cercava tuttavia di nasconderlo. Nonostante la sua antipatia per gli uomini, Felicia sente un'affinit\u00e0 con questo eroe solitario; Spider-Man \u00e8 il primo uomo di cui sentiva di potersi fidare dopo tanto tempo. Felicia cerca un modo per guadagnarsi la sua fiducia e continua con il ruolo della Gatta Nera come un tentativo maldestro di attirare il suo affetto. Vedendo il buono in Felicia, Spider-Man fa ogni tentativo per far cancellare la sua fedina penale.\nFelicia viene ricoverata in un istituto psichiatrico ma scappa. Unisce le forze con Spider-Man contro il Maggia. Le viene concessa l'amnistia condizionale e convince nuovamente Spider-Man che \u00e8 morta.\nLa Gatta Nera trova finalmente l'opportunit\u00e0 di mettersi alla prova dopo aver appreso che Kingpin controlla un detonatore incredibilmente potente. La Gatta Nera usa le sue abilit\u00e0 per rubare l'oggetto e proteggerlo. D\u00e0 il detonatore a Spider-Man e diventa il bersaglio della vendetta in una battaglia con il Dottor Octopus e il Gufo, venendo quasi uccisa dai colpi ricevuti. Spider-Man la porta a malapena in ospedale in tempo e, mentre la operano, Peter si rende conto di quanto tenga a Felicia.\nDopo che si \u00e8 ripresa, decise di fare un passo avanti, dichiarando il suo amore all'eroe e presto Peter le rivela la sua identit\u00e0. Felicia non grad\u00ec e Peter credette che lei fosse attratta solo dall'uomo in maschera e non dalla persona. Peter ci rimase male, ma continua la relazione poich\u00e9 era la prima volta che non aveva bisogno di nascondere a qualcuno la sua vita di Spider-Man. In realt\u00e0, con il tempo, Felicia dichiarer\u00e0 che rifiut\u00f2 Peter per via dello stupro subito da giovane che la portava a non fidarsi degli uomini. Nonostante ci\u00f2, Felicia decise di diventare una supereroina e di allearsi proprio con lui. \nInizialmente, gli \"incidenti\" che sembrano accadere a coloro che hanno incrociato il percorso della Gatta Nera sono solo acrobazie e trappole ben pianificate. Dopo la sua esperienza di pre-morte, Peter cap\u00ec che era una persona normale, senza poteri, e decise di sciogliere la loro alleanza. Felicia teme che la sua mancanza di superpoteri la renda un peso per Spidey. Terrorizzata dal fatto che il suo travolgente bisogno di proteggerla alla fine lo far\u00e0 uccidere, quindi Felicia cerca un modo per rendersi uguale a Spider-Man. Felicia fece di tutto per trovare il modo di acquisire dei poteri e ci riusc\u00ec grazie ad un misterioso benefattore, che si scoprir\u00e0 essere nientemeno che Kingpin. Felicia inizia quindi una \"crociata alla Robin Hood\", rubando ai ricchi per dare ai poveri. Il suo potere era quello di influenzare lo svolgersi degli eventi a suo favore, ma ci\u00f2 comportava una continua sfortuna per il suo amante, cos\u00ec il ragno, con l'aiuto del Dottor Strange, decise di toglierle i poteri. Sentitasi tradita dall'eroe, i due rompono la relazione. Felicia spiega anche che \u00e8 fuggita a Parigi per iniziare una nuova vita. Questo spinge Peter a trovare supporto e una nuova relazione con Mary Jane Watson.\nAnni dopo, la Gatta Nera ritorna in America, cerca Peter Parker e in un confronto casuale con Venom scopre che Peter aveva sposato Mary Jane Watson. Arrabbiata e gelosa, Felicia inizia a molestare la coppia, provocando Peter uscendo con il suo amico Flash Thompson. Minaccia fisicamente Mary Jane, affrontandola e giurando di rovinare il loro matrimonio. Dopo Spider-Man usa un dispositivo per rimuovere le sue abilit\u00e0 sovrumane. Si rende conto che tiene sinceramente a Thompson, ma quando lei propone il matrimonio lui la rifiuta, dicendo che era interessato a lei solo perch\u00e9 era l'ex fidanzata del suo idolo, Spider-Man, ma \u00e8 implicito che Flash ci teneva davvero a lei. La Gatta Nera in seguito fa pace con Spider-Man e Mary Jane, diventando amici. Il Ragno e la Gatta tornarono alleati e combatterono fianco a fianco pi\u00f9 di una volta. Per un po' Felicia gest\u00ec anche un'agenzia investigativa denominata \"Occhi di Gatto\".\nIn seguito, di nuovo in coppia con il supereroe sconfisse un criminale di nome Brownstone. In quell'occasione Felicia cerc\u00f2 di aiutare il fratello del criminale, che fu stuprato dal fratello in giovinezza, e questo non fece che farle ricordare il suo terribile passato. Ha combattuto insieme a Wolverine un robot che aveva le sembianze di Kraven il cacciatore.\nIn \"Civil War\", dopo che Spider-Man si \u00e8 smascherato pubblicamente, la Gatta Nera \u00e8 furiosa perch\u00e9 sentiva che condividevano un legame per conoscere la sua identit\u00e0. Sebbene stia uscendo con Thomas Fireheart (alias Puma), il suo nuovo interesse romantico nota che Felicia potrebbe avere ancora delle inclinazioni romantiche verso Peter.\nNel regno dei morti.\nFelicia fu l'aiuto pi\u00f9 prezioso per Peter quando su ordine di Goblin, lo Scorpione rap\u00ec May Parker: gli salv\u00f2 la vita dall'Avvoltoio che lo attacc\u00f2 quando era debilitato da un brutale scontro con Electro, si prodig\u00f2 nella ricerca di informazioni e lo aiut\u00f2 anche a far evadere Norman Osborn di galera (si offr\u00ec anzi di farlo lei da sola) e a combattere i Sinistri Dodici.\nIn questa serie ha lavorato per il suo ex nemico il Gufo.\nCivil War.\nDurante \"Civil War\" Felicia decide di registrarsi e di unirsi alla squadra degli Eroi in vendita, guidata da Misty Knight, per catturare i ribelli. Quando per\u00f2 Golia nero viene ucciso da un clone cyborg di Thor, Felicia cambia fazione, schierandosi dalla parte di Capitan America e dei ribelli. Come tutti dopo gli eventi di \"Soltanto un altro giorno\", dimentica l'identit\u00e0 segreta dell'Uomo Ragno.\nAlla grande.\nSpidey e la Gatta hanno lavorato di nuovo insieme quando entrambi hanno fatto irruzione nella sede del Kingpin per rubare una sostanza chiamata reverbio. Il materiale era stato rubato da Hobgoblin (Phil Urich), alla Horizon Labs.\nIl reverbio, combinato con la risata lunatica del supercriminale ha poi causato il crollo della Fisk Tower. Kingpin, Hobgoblin, Spider-Man e la Gatta Nera sono fuggiti, mentre Montana \u00e8 rimasto vittima del crollo.\nSuperior Spider-Man.\nCon la mente posseduta dal Dottor Octopus, nei panni di Superior Spider-Man, Spider-Man sconfisse la Gatta Nera e la condusse in carcere. Questo stimola in Felicia la crescita di odio e desiderio di riscatto verso l'Uomo Ragno. Felicia ritiene, infatti, che Spider-Man rappresenti tutto ci\u00f2 che \u00e8 andato storto nella sua vita e anche dopo aver scoperto che non \u00e8 stato il suo ex-amante a condurla in prigione, decide comunque di tagliare per sempre i ponti con lui divenendo sua acerrima nemica.\nAlleanza con Electro.\nAlleatasi con Electro, riesce a prendere il controllo di alcuni supercriminali, meditando vendetta contro Spider-Man (ora di nuovo Peter Parker).\nTenta di smascherare l'Uomo Ragno in diretta TV, ma viene fermata dalla neo-eroina Silk. In seguito cerca di uccidere entrambi gli eroi mandando in tilt i poteri di Electro, ma il duo riesce di nuovo a far fallire i suoi piani.\nBoss del crimine.\nBen presto la Gatta Nera diventa una boss del crimine reclutando vari criminali di seconda fascia, che decisero di arruolarsi tra le sue fila dopo aver visto come era riuscita a tenere testa all'Uomo Ragno e quasi a sconfiggerlo. Entra ben presto in contrasto con gli altri signori del crimine, in particolare con Phil Urich, che gestisce il regno di Goblin-Nation nei sotterranei della citt\u00e0 rapendo numerosi ragazzini che vengono poi trasformati grazie alla formula di Goblin: tuttavia con l'aiuto di Silk (che per\u00f2 sta svolgendo il doppio gioco per conto dell'eroina Mimo) la Gatta riesce facilmente a sgominare Urich e i suoi, togliendogli i poteri e facendolo arrestare.\nQuando poi la Gatta Nera viene a sapere dell'esistenza di un nuovo Spider-Man (Miles Morales) decide di toglierlo di mezzo alleandosi con Testa di Martello e rapendolo per poi ucciderlo: il tentativo fallir\u00e0 quando Spider-Man si liberer\u00e0 e sconfigger\u00e0 Testa di Martello, costringendo la Gatta Nera a fuggire. Dopo vari scontri con altri boss criminali, Felicia e la sua gang vengono infettati dal simbionte Mania finendo sotto controllo mentale del boss criminale Lee Price. Quando la gang di Price si scontr\u00f2 con Spider-Man e Anti-Venom Felicia riusc\u00ec a toccare Anti-Venom, distruggendo il pezzo di simbionte che la controllava, e collabor\u00f2 con i due per spargere il siero Anti-Venom sviluppato dall'Alchemax e lo us\u00f2 anche per liberare Spider-Man, quando venne infettato. Il gruppo alla fine riusc\u00ec a sgominare la gang di Price, e la Gatta consider\u00f2 la sua faida con Spider-Man conclusa.\nPrede.\nUn'antica organizzazione La loggia dei ladri, decide di tornare alla ribalta e per dimostrare la sua pericolosit\u00e0 deruba i vari supereroi dei loro gadget (le armature di Iron-Man, lo scudo di Cap, il visore di Ciclope, ecc.). Felicia decide di aiutare il ragno a ritrovarle vedendo sbagliato, sottrarre cose che servono ad aiutare la gente. Il duo riesce nell'impresa e in seguito Felicia, ammette di sentire che le manca qualcosa e di non riuscire a ricordare l'identit\u00e0 del ragno, che le spiega che ci\u00f2 dipende da un incantesimo del Dottor Strange. Felicia ci rimane male, dichiarando che dopo tutto ci\u00f2 che hanno condiviso lei e il ragno, merita di ricordare e cos\u00ec Peter si toglie la maschera di fronte a lei annullando gli effetti dell'incantesimo. Mentre la prima volta in cui era venuta a sapere della sua identit\u00e0 ne era rimasta quasi orripilata, Felicia stavolta scoppia in lacrime e lo abbraccia.\nSuccessivamente viene attirata in trappola da Taskmaster e Black Ant e imprigionata insieme a Billy Connors, figlio di Lizard per ordine di Kraven il Cacciatore. Riuscita a liberarsi, la gatta protegge Billy meglio che pu\u00f2 e quando il campo di forza che teneva intrappolate le vittime del cacciatore viene disattivato lo riporta a casa.\nPoteri e abilit\u00e0.\nInizialmente, la Gatta Nera era un essere umano medio che non aveva abilit\u00e0 sovrumane. Ha ottenuto artificialmente il superpotere di influenzare lo svolgersi degli eventi a suo favore (in pratica di portare sfortuna ai suoi nemici): il Dottor Strange la priv\u00f2 di quest'abilit\u00e0, ma Felicia in seguito l'ha riottenuta grazie a Doc Trauma, scienziata criminale.\nGrazie a questo particolare potere riesce a salvarsi anche da situazioni estremamente pericolose. \nLa Gatta Nera \u00e8 un'abilissima ladra, esperta di furtivit\u00e0, scasso di serrature, escapologia, elusione e rilevamento degli allarmi e apertura di casseforti. Talvolta si infiltra nelle strutture nemiche attraverso il travestimento. Ha anche dimostrato di essere un'attrice piuttosto brava quando \u00e8 diventata manipolatrice. Felicia \u00e8 una donna astuta, moralmente ambigua e attraente con una figura atletica ma voluttuosa, risorse che usa a suo vantaggio indossando costantemente un costume di pelle con profonda scollatura per attirare gli avversari, e usa \nun comportamento giocoso e civettuolo per manipolare gli uomini, sebbene non \u00e8 del tutto priva di moralit\u00e0 giacch\u00e9 deruba individui ricchi e criminali. Hardy \u00e8 una fotografa di talento; in diverse occasioni ha scattato foto di Spider-Man in azione per aiutare Parker nel suo lavoro di fotoreporter e lui ha ammesso che sono migliori del suo stesso lavoro.\nAllenata fin da giovanissima, \u00e8 capace di molte imprese eccezionali. Atleta e acrobata di livello olimpionico, la Gatta Nera \u00e8 fisicamente molto forte e ha una grande resistenza fisica, oltre ad avere agilit\u00e0, riflessi e velocit\u00e0 al vertice delle possibilit\u00e0 umane. \u00c8 anche un'eccellente combattente di strada in grado di affrontare diversi aggressori armati e di metterli fuori combattimento senza essere ferita. Artista marziale altamente qualificata, ha ricevuto una formazione in diversi stili di arti marziali ed \u00e8 particolarmente abile nel karate G\u014dj\u016b-ry\u016b e nel Judo di cui usa regolarmente.\nIl suo costume ha vari dispositivi che aumentano la sua forza fisica a livelli oltre i limiti naturali di una donna, permettendole di sollevare fino a circa 800 libbre (363 chili) con il massimo sforzo. Anche la velocit\u00e0 della Gatta Nera aumenta in modo simile, a livelli leggermente superiori alle capacit\u00e0 del miglior atleta umano: su brevi distanze, pu\u00f2 correre a una velocit\u00e0 massima di circa 40 miglia all'ora.\nLe lenti della sua maschera le permettono di vedere al buio in varie gamme dello spettro elettromagnetico, come gli infrarossi e l'ultravioletto. Ha un arsenale di congegni speciali tra cui un rampino \"mano di gatto\", che ha la stessa funzione della ragnatela di Spider-Man. I guanti del suo costume contengono micro-filamenti d'acciaio, che formano artigli retrattili sulla punta delle dita quando flette le dita (innescando un'ondata magnetica che condensa i filamenti in artigli polarizzati) che le permettono di strappare molte superfici e scalare facilmente le pareti. Usando questa attrezzatura, la Gatta Nera \u00e8 stata in grado di battere nemici dotati di abilit\u00e0 sovrumane.\nAltre versioni.\nUltimate.\nIn \"Ultimate Spider-Man\" il personaggio ha un aspetto molto simile alla versione classica, che differisce solo nella mascherina, sostituita da occhiali. \u00c8 dotata del potere di portare sfortuna e ha combattuto contro Kingpin ed Elektra. Ha avuto una cotta per l'Uomo Ragno, ma quando ha scoperto che \u00e8 un adolescente gli ha vomitato sui piedi.\nMC2.\nIn questo futuro alternativo Felicia ha avuto due figli da Flash Thompson, Gene e Felicity, e dopo aver divorziato da lui si \u00e8 scoperta lesbica e ora ha una relazione con una sua dipendente dell'agenzia investigativa che ora dirige. \u00c8 spesso in contrasto con la figlia adolescente Felicity (che ha addestrato personalmente nelle arti marziali) che ha deciso di essere la socia di May \"Mayday\" Parker (alias Spider Girl, figlia di Peter e Mary Jane) nella lotta contro il crimine sotto le spoglie del nuovo Ragno Rosso.\nHouse of M.\nIn questa realt\u00e0 Felicia Hardy, avendo acquisito i suoi poteri attraverso Kingpin, \u00e8, come Elektra, Bullseye, Gladiatore e Typhoid Mary, un'assassina al suo servizio, in realt\u00e0 \u00e8 una spia per i \"Vendicatori \" di Luke Cage a cui d\u00e0 informazioni ogni volta che pu\u00f2. Kingpin lo scopre e la fa assalire da Bullseye ed Elektra, mentre lui la butta dalla finestra. Felicia sopravvive e si riunisce al gruppo. Prende parte alla battaglia finale a Genosha.\nNoir.\nNell'universo noir Felicia Hardy \u00e8 proprietaria della discoteca il Gatto Nero ed ex (ma ancora amica) amante del giornalista Benjamin Urich che ha aiutato nelle sue ricerche e che le ha affidato documenti scottanti, Felicia segretamente vede l'omicidio di Urich da parte di Jonah Jameson (in realt\u00e0 il Camaleonte) inviato dal suo capo mafia il Goblin; credendo che fosse Jameson, lo uccide ma viene poi portata nel luogo in cui \u00e8 tenuto prigioniero, il vero Jameson. Riuscita a fuggire grazie all'intervento di Spider-Man, scopre in seguito la sua identit\u00e0 e comincia una relazione con lui (in questa versione curiosamente Felicia Hardy \u00e8 l'unico amore dell'Uomo Ragno: non vi compare infatti una Gwen Stacy e Peter ignora Mary Jane essendo profondamente innamorato di Felicia). In seguito viene gravemente ferita dal maestro del crimine, il suo viso rimane sfregiato in modo permanente e comincia a indossare una maschera bianca per coprirlo; manda poi un messaggio al ragno dicendogli che non vuole rivederlo e che lo giudica responsabile delle sue condizioni, sentimento che l'eroe condivide. Successivamente viene rapita da Mysterio per attirare in trappola l'eroe che riuscir\u00e0 poi a liberarla. \u00c8 probabile che tutto sommato tenga ancora a Peter, dato che quando verr\u00e0 ferito durante Ragnoverso e riportato nella sua realt\u00e0 lo curer\u00e0 e sar\u00e0 sempre pronta a difenderlo.\nAltri media.\nAnimazione.\nFelicia Hardy/Gatta Nera \u00e8 apparsa nelle seguenti serie animate, spesso con delle differenze dal personaggio cartaceo:\nCinema.\nIl personaggio compare in \"The Amazing Spider-Man 2 - Il potere di Electro\", interpretato da Felicity Jones, tuttavia presenta delle differenze sostanziali dalla versione cartacea: innanzitutto non \u00e8 una ladra ma l'assistente prima di Norman e poi di Harry Osborn, ed ha i capelli neri. Rendendosi conto che Harry era malato e morente, gli ha rivelato che Donald Menken aveva nascosto il veleno dei ragni geneticamente modificati, prima di distruggerli. Nel film il suo cognome non \u00e8 citato. Felicia sarebbe dovuta diventare la Gatta Nera in successivi film della serie \"The Amazing Spider-Man\".\nVideogiochi.\nIl personaggio \u00e8 apparso in vari videogiochi:"}
{"id": "754642", "revid": "767487", "url": "https://it.wikipedia.org/wiki?curid=754642", "title": "Cantone di Cany-Barville", "text": "Il Cantone di Cany-Barville era una divisione amministrativa dell'Arrondissement di Dieppe.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di"}
{"id": "754643", "revid": "33689", "url": "https://it.wikipedia.org/wiki?curid=754643", "title": "Strega del mare (La sirenetta)", "text": "La strega del mare \u00e8 uno dei personaggi della fiaba \"La sirenetta\" di Hans Christian Andersen.\nStoria originale.\nLa strega del mare vende alla sirenetta, innamorata del principe e desiderosa di un'anima come gli esseri umani, una pozione che le consente di avere le gambe come gli umani per un anno, in cambio della voce, cos\u00ec le taglia la lingua; inoltre camminare sar\u00e0 come essere trapassata dai coltelli e non potr\u00e0 pi\u00f9 tornare ad essere una sirena. Se il principe s'innamorer\u00e0 di lei e la sposer\u00e0, la sirenetta otterr\u00e0 un'anima, rimarr\u00e0 umana e le verr\u00e0 restituita la voce; se sposer\u00e0 un'altra, al sorgere del sole del giorno dopo le nozze la Sirenetta morir\u00e0 di crepacuore trasformandosi in schiuma di mare.\nAbitazione.\nLa Strega del Mare abita in un buio reame sottomarino vicino al reame della sirenetta. Il suo reame \u00e8 formato da una sabbia grigia, fine e insidiosa, l\u00ec il mare \u00e8 cos\u00ec blu che pare nero. Al confine del reame c'\u00e8 il Fiume Ribollente, un fiume fatto di gorghi, vortici e violente correnti. Dopo il fiume c'\u00e8 una vasta pianura paludosa e bollente, piena di geyser, chiamata dalla strega La Torbiera. La parte pi\u00f9 vasta del reame della strega \u00e8 il Bosco Orribile, una foresta di alberi, arbusti e cespugli, met\u00e0 piante e met\u00e0 polpi pronti ad afferrare e rendere prigioniero chiunque passi. La dimora della strega che si trova in una radura al centro della foresta \u00e8 una grande caverna fatta di ossa di marinai morti in mare e carcasse di pesci morti. Nella casa della strega ed in tutto il suo reame vige un incantesimo che rende l'acqua respirabile dagli esseri umani.\nCaratteristiche.\nLa Strega del Mare \u00e8 una creatura introversa e misteriosa, di carattere inquieto, molto astuto e riflessivo. Ha sete di ricchezza, conoscenza e artefatti rari. Lei infatti fa affari con le creature del mare, con il popolo delle sirene e dei tritoni e persino con gli umani mortali, dando i suoi incantesimi in cambio della cosa pi\u00f9 preziosa che i suoi clienti possiedono. Fino ad ora ha collezionato un enorme numero di tesori rari e potenti, che per lei rappresentano la cosa pi\u00f9 preziosa che possiede.\nPoteri e alleati.\nLa Strega del Mare \u00e8 una fattucchiera molto potente, i suoi poteri non si estendono solo sul controllo del mare e delle sue creature ma con le sue pozioni, i suoi incantesimi e i suoi sortilegi pi\u00f9 potenti riesce a modificare la realt\u00e0 a suo piacimento. La strega \u00e8 anche una maestra nei campi dell'illusione e della trasfigurazione, infatti non mostra mai ai suoi clienti il suo vero aspetto ma muta ogni volta le sue sembianze. Al servizio della strega c'\u00e8 un grande esercito di pesci, mostri marini e creature del mare di vario genere pronti ad agire al comando della strega. La Strega del Mare \u00e8 cos\u00ec potente che nonostante i suoi poteri siano legati al mare, i suoi incantesimi si manifestano anche sulla terraferma. Essendo un'entit\u00e0 magica di origini fatate/marine, la strega ha la magia nel sangue ed \u00e8 immortale."}
{"id": "754647", "revid": "984922", "url": "https://it.wikipedia.org/wiki?curid=754647", "title": "Cantone di Dieppe-Est", "text": "Il Cantone di Dieppe-Est era una divisione amministrativa dell'Arrondissement di Dieppe.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva parte della citt\u00e0 di Dieppe e i comuni di"}
{"id": "754650", "revid": "1534511", "url": "https://it.wikipedia.org/wiki?curid=754650", "title": "Trattato di Toru\u0144 (1466)", "text": "Il (secondo) trattato di Toru\u0144 o pace di Toru\u0144 (, ) fu un trattato di pace firmato nella citt\u00e0 anseatica di Toru\u0144 (Thorn), in Polonia, il 19 ottobre 1466 dal re Casimiro IV di Polonia, dalle citt\u00e0 della Prussia e dal duca di Pomerania da un lato e dai Cavalieri Teutonici dall'altro.\nIl trattato pose fine alla guerra dei tredici anni (1454-1466), condotta dal vittorioso Regno di Polonia contro i cavalieri sconfitti.\nLa guerra dei tredici anni era iniziata nel febbraio 1454, con la rivolta della Confederazione Prussiana condotta dalle citt\u00e0 di Danzica (Danzig), Elbl\u0105g (Elbing), Che\u0142mno (Kulm), Toru\u0144, e la borghesia prussiana contro il dominio dei Cavalieri Teutonici.\nEntrambe le parti accondiscesero a cercare la conferma del papa Paolo III e dell'imperatore Federico III d'Asburgo, ma la parte polacca impose (e la parte teutonica fu d'accordo) che anche la conferma da parte di questi ultimi non sarebbe stata necessaria per la firma del trattato. Con il trattato, l'Ordine teutonico perse i territori della Pomerelia (Pomerania orientale) con Danzica, la Terra di Che\u0142mno con Che\u0142mno e Toru\u0144, la foce della Vistola con Elbl\u0105g e Malbork e la Varmia (Ermland) con Stettino (Allenstein). L'Ordine riconobbe anche i diritti della corona polacca sulla met\u00e0 occidentale della Prussia, in seguito conosciuta come Prussia reale. La Prussa orientale, in seguito chiamata Ducato di Prussia rimase con l'Ordine teutonico fino al 1525, come feudo polacco.\nLa Varmia divenne un principato-vescovado autonomo; la Prussia orientale, in seguito chiamata ducato di Prussia rimase con l'Ordine teutonico fino al 1525 e il governatore doveva giurare fedelt\u00e0 al re di Polonia e garantirgli aiuto militare.\nLa Prussia occidentale fu esplicitamente incorporata nel Regno di Polonia, anche se in seguito nacquero disaccordi riguardo ad alcuni diritti che la Prussia Reale continuava a mantenere. Mentre la parte polacca la considerava parte del regno, prendendo il trattato alla lettera, i prussiani reali insistevano e difendevano la loro autonomia, pur non negando di appartenere al Regno. Il governo era diverso da quello del Regno di Polonia, come anche diversa era la valuta, l'esercito e l'utilizzo della lingua tedesca in luogo di quella polacca. Ai prussiani era negato il diritto di nominare i vescovi della Prussia Reale e pertanto decisero di non usufruire dei seggi loro riservati nel Sejm (la camera bassa della Polonia).\nL'Ordine perse il territorio della Prussia orientale quando l'Hochmeister Alberto I di Prussia adott\u00f2 il luteranesimo nel 1525 e assunse il titolo di duca in maniera ereditaria. L'area divenne allora conosciuta come Ducato di Prussia, o Prussia Ducale.\nIl Sacro Romano Impero continu\u00f2 a contestare quella sovranit\u00e0 e affid\u00f2 pertanto la Prussia al successivo Hochmeister e, anche se il duca di Prussia Alberto I di Prussia fu bandito dall'imperatore nel 1535, continu\u00f2 a governare fino alla sua morte avvenuta nel 1568."}
{"id": "754651", "revid": "74173", "url": "https://it.wikipedia.org/wiki?curid=754651", "title": "Pace di Toru\u0144", "text": ""}
{"id": "754653", "revid": "984922", "url": "https://it.wikipedia.org/wiki?curid=754653", "title": "Cantone di Dieppe-Ovest", "text": "Il Cantone di Dieppe-Ovest era una divisione amministrativa dell'Arrondissement di Dieppe.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva solo parte della citt\u00e0 di Dieppe."}
{"id": "754655", "revid": "287204", "url": "https://it.wikipedia.org/wiki?curid=754655", "title": "Trattato di Torun", "text": ""}
{"id": "754656", "revid": "74173", "url": "https://it.wikipedia.org/wiki?curid=754656", "title": "Pace di Torun", "text": ""}
{"id": "754658", "revid": "767487", "url": "https://it.wikipedia.org/wiki?curid=754658", "title": "Cantone di Envermeu", "text": "Il Cantone di Envermeu era una divisione amministrativa dell'Arrondissement di Dieppe.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di"}
{"id": "754659", "revid": "3115", "url": "https://it.wikipedia.org/wiki?curid=754659", "title": "Giulio Bajamonti", "text": "Vita.\nNato a Spalato da nobile e ricca famiglia di ascendenze lombarde, studi\u00f2 nel locale seminario, laureandosi in seguito in medicina a Padova.\nDi grandissima erudizione, si interess\u00f2 di medicina, filosofia, letteratura ed etnologia.\nTra il 1785 e il 1790 \u00e8 organista presso la Cattedrale di Lesina, cittadina ove esercita anche la professione medica. Nel 1789 fece ritorno a Spalato con la speranza di diventare il medico della citt\u00e0, ma si vide rifiutata la propria richiesta, poich\u00e9 era gi\u00e0 occupato come musicista. Infatti nella citt\u00e0 dalmata era gi\u00e0 attivo come organista della Cattedrale, posizione che tenne fino alla morte.\nOpere musicali.\nCompose circa 140 opere, di cui oltre 120 sono musica sacra, nella quale vi \u00e8 un forte influsso dello stile operistico italiano dell'epoca.\nSi ricordano:\nAltre opere.\nGiulio Bajamonti - fra gli studiosi omerici immediatamente successivi a Giambattista Vico - sembra essere quello che maggiormente ha colto la tesi vichiana della \"discoverta del vero Omero\". Nelle popolazioni morlacche dell'entroterra dalmata (la parola \"morlacchi\" deriva dal greco bizantino \"maur\u00f2blachoi\", 'valacchi neri') Bajamonti ritrova le stesse caratteristiche delle antiche popolazioni primitive delle opere omeriche.\nBajamonti conobbe l'abate Alberto Fortis, che viaggi\u00f2 lungo la Dalmazia e descrisse queste particolari popolazioni, intrattenendo con lui un ampio epistolario. Nel 1797 pubblic\u00f2 a Padova \"Il morlacchismo d'Omero\", ridotto successivamente in versi latini dall'amico Giorgio Ferich di Ragusa.\nNegli anni inizi\u00f2 a raccogliere materiale per comporre le \"Memorie della citt\u00e0 di Spalatro\". Il rapporto con la sua citt\u00e0 natale fu ambivalente: tanto amata quanto criticata e considerata \"barbara\", al punto da voler premettere a questa sua opera a carattere storico un'epigrafe: \"Ogni nazione dovrebbe promettere un premio a colui che mettesse in piena luce le manchevolezze della sua costituzione e delle sue abitudini, nonch\u00e9 degli errori dei suoi progenitori\".\nLegato contestualmente ai suoi interessi medici e alla musica, \u00e8 il breve trattato \"Il medico e la musica\", stampato a Venezia nel 1796.\nNell'archivio dell'Accademia Croata delle Scienze e delle Arti di Zagabria \u00e8 conservato un libriccino autografo di Bajamonti, contenente componimenti poetici mai pubblicati in lingua italiana: canzonette, sonetti, elegie ecc.\nIdentificazione nazionale.\nGiulio Bajamonti \u00e8 un ottimo esempio di aristocratico ed intellettuale dalmata della sua epoca, legato per tradizione e per censo al mondo culturale latino ed italiano, tanto che non esistono suoi componimenti o scritti in lingua slava. Ciononostante, a partire dalla fine del XIX secolo in Croazia egli venne identificato come \"etnicamente croato\", e tale oggi appare in tutte le pubblicazioni apparse in questo paese, col nome tradotto in \"Julije Bajamonti\".\n\u00c8 da notare che un nipote di Giulio Bajamonti fu quell'Antonio Bajamonti, ultimo podest\u00e0 italiano di Spalato e strenuo difensore dei diritti dei dalmati italiani."}
{"id": "754660", "revid": "1543377", "url": "https://it.wikipedia.org/wiki?curid=754660", "title": "Gene Wolfe", "text": "Wolfe \u00e8 noto sia per il suo stile di scrittura particolarmente denso e ricco di rimandi e allusioni, sia per l'influenza che ha avuto sulla sua opera la religione cattolica alla quale ha aderito dopo aver sposato una donna cattolica. Ha ricevuto durante la sua lunga carriera numerosi premi del settore, inclusi due premi Nebula.\nBiografia.\nDopo aver combattuto nella guerra di Corea, Wolfe rientr\u00f2 negli Stati Uniti dove divenne un ingegnere, professione che esercit\u00f2 per molti anni prima di diventare uno scrittore a tempo pieno. Tra i progetti che realizz\u00f2 vi sono il contributo allo sviluppo della macchina usata per produrre le patatine Pringles e in particolare la parte che cuoce la patata. Viveva a Barrington, un sobborgo di Chicago.\nCarriera letteraria.\nL'opera pi\u00f9 conosciuta e apprezzata di Wolfe \u00e8 il ciclo del libro del Nuovo Sole. Ambientata in un desolato e lontano futuro (ispirato a quello del ciclo della Terra Morente di Jack Vance come lo stesso Wolfe ha riconosciuto), la storia narra le vicende di Severian, un aspirante torturatore, esiliato dalla sua stessa casta per aver mostrato compassione verso un condannato.\nSpesso Wolfe utilizza nei suoi romanzi un particolare meccanismo narrativo, quello di porre a raccontare la storia un narratore inaffidabile. Secondo lo scrittore infatti le persone reali sono quasi mai completamente affidabili e oggettive (\"Real people really are unreliable narrators all the time, even if they try to be reliable narrators\"). Altri invece trovano che ci\u00f2, nonostante renda la storia di pi\u00f9 complessa lettura, dia al lettore un pi\u00f9 ampio spazio di possibili verit\u00e0 da scoprire ed esplorare, incoraggiando alla fine letture diverse delle stesse vicende. Wolfe stesso ha affermato, in una lettera a Neil Gaiman (Gaiman 2002): \"La mia definizione di buona letteratura \u00e8 che essa possa essere letta da un lettore colto, e riletta con un piacere maggiore\" (\"My definition of good literature is that which can be read by an educated reader, and reread with increased pleasure\").\nCritica.\nAnche se non propriamente uno degli autori pi\u00f9 venduti, Wolfe \u00e8 stato sempre molto amato dai critici e dagli appassionati e considerato da molti come uno dei migliori scrittori di fantascienza viventi. Qualcuno si \u00e8 addirittura spinto a definirlo come il miglior scrittore statunitense vivente in assoluto. Michael Swanwick, premiato autore di fantascienza, ha espresso chiaramente tale opinione secondo cui Wolfe pu\u00f2 vantare una brillantezza di prosa, una chiarezza di pensiero e una profondit\u00e0 di significati insuperati tra i suoi contemporanei.\nAnche altri artisti quali Neil Gaiman o Patrick O'Leary hanno sempre visto in Wolfe una fonte di ispirazione.\nOpere.\nDove non indicato il titolo tradotto il romanzo \u00e8 presumibilmente inedito in Italia."}
{"id": "754661", "revid": "767487", "url": "https://it.wikipedia.org/wiki?curid=754661", "title": "Cantone di Eu", "text": "Il Cantone di Eu \u00e8 una divisione amministrativa dell'Arrondissement di Dieppe.\nA seguito della riforma complessiva dei cantoni del 2014 \u00e8 passato da 22 a 40 comuni.\nComposizione.\nPrima della riforma del 2014 comprendeva i comuni di:\nDal 2015 comprende i comuni di:"}
{"id": "754662", "revid": "767487", "url": "https://it.wikipedia.org/wiki?curid=754662", "title": "Cantone di Fontaine-le-Dun", "text": "Il Cantone di Fontaine-le-Dun era una divisione amministrativa dell'Arrondissement di Dieppe.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di"}
{"id": "754663", "revid": "125610849", "url": "https://it.wikipedia.org/wiki?curid=754663", "title": "Scrivilo sui muri", "text": "Scrivilo sui muri \u00e8 un film di Giancarlo Scarchilli, uscito nelle sale il 21 settembre 2007.\n\u00c8 interpretato da Cristiana Capotondi, Primo Reggiani e Ludovico Fremont.\nTrama.\nRoma. Sole \u00e8 una studentessa universitaria affogata nella sua routine giornaliera e in profondo conflitto con la madre. Un giorno incontra Pierpaolo, che subito si innamora di lei e la inserisce nel gruppo di writers notturni di cui fa parte, i \"Civil Disobedience\". Sole, affascinata da quel mondo libero e ribelle, fuori dai quartieri alti della \"Roma bene\", timidamente partecipa ai loro raid riprendendo il tutto con una telecamera. Presto per\u00f2 si innamora di Alex, ragazzo chiuso ed introverso che ricambia i sentimenti della ragazza, ma poich\u00e9 l'amico Pierpaolo sta facendo di tutto per conquistarla, preferisce rinunciare a lei al fine di salvare una forte amicizia.\nUn giorno per\u00f2 gli ZTK (che sta per \"Zozzamo Tutto Kuanto\"), gruppo di taggers rivale ai Civil Disobedience, riescono a graffitare con la loro sigla il cofano di una macchina della polizia senza che gli agenti al suo interno se ne accorgano; a quel punto, per tenere alto il nome della loro comitiva, i Civil Disobedience decidono di cimentarsi in un'impresa ancora pi\u00f9 ardua: imbrattare il treno personale di un noto politico.\nNon solo non riescono nella loro impresa, ma Pierpaolo scopre anche Alex e Sole baciarsi accucciati all'interno del vagone di un treno. Mentre il gruppo tenta di scappare dalla polizia che li insegue, il pulmino sul quale si trovano rimane incastrato tra i binari e non ne vuole sapere di ripartire. I ragazzi scendono dal pulmino e si allontanano dai binari, ma Pierpaolo, sentendosi tradito dal migliore amico e avendo perduto la ragazza che ama, rimane immobile, seduto sul sedile posteriore. Gli si avvicina allora Alex che, come prova di grande amicizia, decide di rimanergli accanto sino alla morte.\nI due alla fine, riconciliatisi, se la cavano con qualche osso rotto, e Pierpaolo riesce finalmente ad accettare l'amore tra Sole ed Alex."}
{"id": "754665", "revid": "984922", "url": "https://it.wikipedia.org/wiki?curid=754665", "title": "Cantone di Forges-les-Eaux", "text": "Il Cantone di Forges-les-Eaux era una divisione amministrativa dell'Arrondissement di Dieppe.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di"}
{"id": "754666", "revid": "88740", "url": "https://it.wikipedia.org/wiki?curid=754666", "title": "Ventura", "text": "La parola ventura significa \"destino\", \"sorte\". Il latino, dal participio futuro di \"venire\" \"venturu(m)\": \"che verr\u00e0\", sostantivato, ha dato \"ventura\", cio\u00e8 \"le cose che accadranno\", il futuro. Con interferenze non sempre discernibili, complicate dalla presenza del composto \"adventura\", si sono sviluppati, dall'unico ceppo, i due sensi di \"sorte\" (buona o cattiva sorte) e di \"accidente, avventura\"."}
{"id": "754668", "revid": "287204", "url": "https://it.wikipedia.org/wiki?curid=754668", "title": "Cantone di Gournay-en-Bray", "text": "Il Cantone di Gournay-en-Bray \u00e8 una divisione amministrativa degli arrondissement di Dippe e di Rouen.\nA seguito della riforma complessiva dei cantoni del 2014 \u00e8 passato da 16 a 67 comuni.\nComposizione.\nPrima della riforma del 2014 comprendeva i comuni di:\nDal 2015 comprende i comuni di:"}
{"id": "754669", "revid": "73537", "url": "https://it.wikipedia.org/wiki?curid=754669", "title": "Geografia del Myanmar", "text": ""}
{"id": "754670", "revid": "228587", "url": "https://it.wikipedia.org/wiki?curid=754670", "title": "In den G\u00e4rten Pharaos", "text": "In den G\u00e4rten Pharaos \u00e8 il secondo album in studio del gruppo rock tedesco Popol Vuh, pubblicato nel 1971.\nOltre ad essere maggiormente basato sugli strumenti acustici rispetto al precedente \"Affenstunde\", questo album \u00e8 distinto da sonorit\u00e0 pi\u00f9 mistiche, solenni, e introspettive che lo allontanano dal krautrock pi\u00f9 tradizionale dell'esordio. La traccia \"Vuh\", che venne registrata nella cattedrale di Baumberg (in Baviera), venne arrangiata con il suo organo.\n\"In den G\u00e4rten Pharaos\" fu uno dei primi LP a presentare un solo brano per facciata."}
{"id": "754671", "revid": "767487", "url": "https://it.wikipedia.org/wiki?curid=754671", "title": "Cantone di Londini\u00e8res", "text": "Il Cantone di Londini\u00e8res era una divisione amministrativa dell'Arrondissement di Dieppe.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di"}
{"id": "754672", "revid": "74801", "url": "https://it.wikipedia.org/wiki?curid=754672", "title": "Contea di Rensselaer", "text": "Rensselaer \u00e8 una contea dell'est dello Stato di New York negli Stati Uniti.\nGeografia fisica.\nLa contea confina a nord con la contea di Washington, ad est con la contea di \nBennington del Vermont e con la contea di Berkshire del Massachusetts, a sud con la contea di Columbia. Il fiume Hudson segna il confine occidentale con le contee di Greene, Albany e Saratoga.\nIl territorio \u00e8 collinare ad oriente dove si elevano le \"Taconic Mountains\". Qui il territorio raggiunge la massima elevazione con la \"Berlin Mountain\" di 859 metri. Nell'area centrale si eleva l'altopiano di Rensselaer che decresce gradualmente verso occidente dove si estende la valle del fiume Hudson.\nNell'area settentrionale scorre il fiume \"Hoosic\" che dopo aver segnato un tratto del confine settentrionale sfocia nell'Hudson. L'Hoosic riceve da sud l'emissario della \"Tomhannock Rervoir\", il maggior lago della contea.\nIl capoluogo di contea e la maggiore citt\u00e0 \u00e8 Troy che \u00e8 situata sulla riva orientale dell'Hudson.\nStoria.\nL'area dell'attuale contea faceva parte della \"Rensselaerwyck\", un'immensa propriet\u00e0 terriera che si estendeva su entrambe le sponde del fiume Hudson e che fu acquistata dal mercante olandese \"Kiliaen van Rensselaer\" dagli indiani Mohawk e Mohicani a partire dal 1630.\nQuando furono istituite le \"Province di New York\" nel 1683 l'area dell'attuale contea faceva parte della contea di Albany. Ne venne separata pi\u00f9 di un secolo dopo, nel 1793, per divenire l'attuale contea."}
{"id": "754675", "revid": "767487", "url": "https://it.wikipedia.org/wiki?curid=754675", "title": "Cantone di Longueville-sur-Scie", "text": "Il Cantone di Longueville-sur-Scie era una divisione amministrativa dell'Arrondissement di Dieppe.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di"}
{"id": "754677", "revid": "767487", "url": "https://it.wikipedia.org/wiki?curid=754677", "title": "Cantone di Neufch\u00e2tel-en-Bray", "text": "Il Cantone di Neufch\u00e2tel-en-Bray \u00e8 una divisione amministrativa dell'Arrondissement di Dieppe.\nA seguito della riforma complessiva dei cantoni del 2014 \u00e8 passato da 23 a 70 comuni.\nComposizione.\nPrima della riforma del 2014 comprendeva i comuni di:\nDal 2015 comprende i comuni di:"}
{"id": "754679", "revid": "810736", "url": "https://it.wikipedia.org/wiki?curid=754679", "title": "Intarsio (enigmistica)", "text": "In enigmistica l'intarsio \u00e8 uno schema della famiglia delle letture alterne. Esso lega almeno tre parole o frasi nel senso che le lettere della seconda vengono inserite nella prima, per formare la terza, a gruppi di numero variabile e nel loro ordine, purch\u00e9 il capo e la coda (ossia l'inizio e la fine) della prima parte siano conservati agli estremi del totale. Quest'ultimo requisito distingue l'intarsio dalla sciarada alterna, mentre il frazionamento della seconda parola lo distingue dall'incastro, nel quale la stessa rimane intera. I termini possono essere suddivisi in un numero variabile di segmenti: ci\u00f2 impedisce di riassumere il gioco in una formula, ma si pu\u00f2 certamente dire che la prima parola viene \"spezzata\" una volta di pi\u00f9 della seconda, o per lo meno ci\u00f2 \u00e8 vero quando le parti sono tre. Infatti l'intarsio pu\u00f2 essere praticato anche con pi\u00f9 parole o frasi."}
{"id": "754680", "revid": "104458", "url": "https://it.wikipedia.org/wiki?curid=754680", "title": "Cantone di Offranville", "text": "Il Cantone di Offranville era una divisione amministrativa dell'Arrondissement di Dieppe.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di"}
{"id": "754682", "revid": "770813", "url": "https://it.wikipedia.org/wiki?curid=754682", "title": "Gulfstream Aerospace Gulfstream V", "text": "Il Gulfstream Aerospace Gulfstream V \u00e8 un business jet usato per voli a lungo raggio. L'aereo \u00e8 caratterizzato da una lunga e stretta fusoliera; da ali lunghe e sottili con winglet in posizione bassa; ha una coppia di turbofan R-R BR-710 montati nella sezione di coda della fusoliera e un'ampia deriva verticale a T con ampi piani orizzontali.\nStoria del progetto.\nIl Gulfstream V \u00e8 stato sviluppato dalla Gulfstream Aerospace per entrare nel mercato dei Business Jet a lungo raggio, entrando in concorrenza diretta con il Global Express; i due aerei furono presentati contemporaneamente durante il congresso annuale del NBAA (National Business Aiviation Association) nell'ottobre 1991; e in un secondo tempo con Falcon 7X e con i Business Jet derivati dai grossi aerei di linea (A320, A340, 737, 767 ecc.)\nIl progetto del G-V \u00e8 un'evoluzione del Gulfstream IV, a cui \u00e8 stata allungata la fusoliera, \u00e8 stata riprogettata l'ala per essere pi\u00f9 efficiente e si \u00e8 optato per una rimotorizzazione utilizzando i pi\u00f9 performanti R-R BR-710 al posto dei R-R Tay.\nIl primo volo del prototipo fu effettuato il 28 novembre 1996 e la prima consegna a un cliente avvenne il 1\u00ba luglio 1997; a tutt'oggi sono stati prodotti e consegnati circa 200 esemplari di Gulfstream V nelle varie versioni. Il costo del velivolo si aggira tra i 39 e i 46 milioni di dollari a seconda dalle scelte fatte dal cliente.\nVarianti.\nGulfstream V: versione base.\nGulfstream V-SP: conosciuto anche come Gulfstream G550 \u00e8 un'evoluzione della versione base con l'aumento dell'autonomia (ca. 12.500 km), un nuovo cockpit digitale della Honeywell, l'adozione del sistema EVS (Enhanced Vision System) e con l'aumento dello spazio in cabina; lanciata sul mercato nel 2003.\nGulfstream G500:versione del G-550 con autonomia ridotta (ca. 10.500 km) e priva del sistema EVS; lanciata sul mercato in contemporanea con il G-550 nel 2003.\nC-37A:Versione del G-V per il trasporto militare utilizzata dall'USAF.\nG-550 SIGINT/ELINT: \u00e8 la versione da ascolto elettronico.\nG-550 Eitam: Versione AWACS realizzata appositamente per l'Heyl Ha'Avir.\n\u00c8 dotato del sistema ELTA EL/W-2085 comprendente due radar a scansione elettronica operanti in banda S e L, ognuno con quattro antenne poste in carenature ai lati della fusoliera, nel muso ed in cima alla deriva, in modo da permettere ad entrambi una copertura a 360 gradi.\nIl fatto di usare radar a scansione elettronica e non meccanica riduce le esigenze manutentive per l'assenza di parti meccaniche mobili e permette una maggiore versatilit\u00e0 di utilizzo.\nPer la comunicazione con altri aerei o veicoli o truppe a terra \u00e8 dotato di diversi sistemi di trasmissione dati tra cui i Link 11, 16 e 20.\n\u00c8 considerato un'alternativa agli AWACS pi\u00f9 grandi come il Boeing E-3 Sentry, vantaggiosa per i minori costi di utilizzo e la capacit\u00e0 di operare da basi con piste pi\u00f9 corte e minore supporto logistico.\nNella Heyl Ha'Avir questi aerei sono in servizio dall'inizio del 2008 nel No. 122 Squadron di base a Nevatim, da cui operano anche i Gulfstream V ELINT, denominati localmente Shavit."}
{"id": "754683", "revid": "984922", "url": "https://it.wikipedia.org/wiki?curid=754683", "title": "Cantone di Saint-Sa\u00ebns", "text": "Il Cantone di Saint-Sa\u00ebns era una divisione amministrativa dell'Arrondissement di Dieppe.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di"}
{"id": "754684", "revid": "287204", "url": "https://it.wikipedia.org/wiki?curid=754684", "title": "Cantone di Saint-Valery-en-Caux", "text": "Il Cantone di Saint-Valery-en-Caux \u00e8 una divisione amministrativa degli arrondissement di Dieppe e di Le Havre.\nA seguito della riforma complessiva dei cantoni del 2014 \u00e8 passato da 14 a 77 comuni.\nComposizione.\nPrima della riforma del 2014 comprendeva i comuni di:\nDal 2015 comprende i comuni di:"}
{"id": "754687", "revid": "984922", "url": "https://it.wikipedia.org/wiki?curid=754687", "title": "Cantone di T\u00f4tes", "text": "Il Cantone di T\u00f4tes era una divisione amministrativa dell'Arrondissement di Dieppe.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di"}
{"id": "754691", "revid": "287204", "url": "https://it.wikipedia.org/wiki?curid=754691", "title": "Ford Field", "text": "Il Ford Field \u00e8 uno stadio situato che si trova a Detroit (Michigan) ed ospita le partite dei Detroit Lions della NFL. Lo stadio \u00e8 nominato cos\u00ec per la Ford che ha pagato i diritti del nome per 20 anni spendendo 40 milioni di dollari; inoltre William Clay Ford, Sr., membro della famiglia Ford che possiede la casa automobilistica, \u00e8 il proprietario dei Lions.\nLo stadio ha ospitato la ventitreesima edizione di WWE WrestleMania, il maggior evento nel wrestling professionistico, il 1\u00ba aprile 2007. \u00c8 stata la prima WrestleMania tenuta a Detroit dopo la terza edizione tenutasi nel 1987 al Pontiac Silverdome, dove tra l'altro si stabil\u00ec il record di maggiore presenza ad uno stadio sportivo al coperto nel Nord America con 93.173 presenze.\nConcerti.\nMadonna ha tenuto un concerto da tutto-esaurito al Ford Field il 18 novembre 2008, all'interno della sua tourn\u00e9e da record \"Sticky &amp; Sweet Tour\".\nTaylor Swift si \u00e8 esibita nello stadio l'11 giugno 2011 all'interno del suo \"Speak Now World Tour\"."}
{"id": "754693", "revid": "1161734", "url": "https://it.wikipedia.org/wiki?curid=754693", "title": "Brandeburgo (provincia)", "text": "La provincia del Brandeburgo (in tedesco: \"Provinz Brandenburg\") fu una provincia del Regno di Prussia e dello Stato Libero di Prussia dal 1815 al 1946. La capitale era in origine Potsdam, prima di essere spostata a Berlino nel 1827, poi ancora a Potsdam nel 1843 e infine a Charlottenburg nel 1918.\nStoria.\nLa provincia del Brandeburgo fu creata dalla maggioranza del territorio di quello che prima era stato il Margraviato del Brandeburgo, che era sotto il governo della Prussia dal 1618 con gli Hohenzollern. La principale differenza territoriale era che il confine occidentale della provincia era stato portato ad est del fiume Elba, con la regione dell'Altmark (ad est dell'Elba) che era passata alla Provincia della Sassonia. La regione del Neumark, ad est dell'Oder fu mantenuta dal Brandeburgo come Bassa Lusazia.\nLa legge sulla \"Grande Berlino\" del 1920 separ\u00f2 la citt\u00e0 di Berlino dal Brandeburgo, per formare una provincia separata. La legge espanse anche i confini di Berlino, incorporando molti distretti e citt\u00e0 che la circondavano, per formare la Grande Berlino.\nNel 1946, dopo la fine della seconda guerra mondiale, il Brandeburgo a est della linea Oder-Nei\u00dfe fu ceduto alla Polonia, per formare il voivodato di Pozna\u0144. Il territorio rimanente, con lo scioglimento della Prussia, divenne un \"Land\" della zona di occupazione sovietica e pertanto della Repubblica Democratica Tedesca (Germania Est) nel 1949. In seguito alla riunificazione tedesca nel 1990, il Brandeburgo fu ristabilito come stato federale della Germania."}
{"id": "754695", "revid": "114731745", "url": "https://it.wikipedia.org/wiki?curid=754695", "title": "Lowestoft", "text": "Lowestoft \u00e8 una citt\u00e0 di abitanti della contea del Suffolk, in Inghilterra.\n\u00c8 soprannominata \"The Sunrise Coast\" per il panorama che offre all'alba. La citt\u00e0 \u00e8 molto sicura ed offre ottime spiagge che hanno ottenuto la bandiera blu nel 2002. La sua economia si basa sul turismo e risulta molto popolata da studenti in vacanza-studio.\nGeograficamente, risulta essere il centro abitato pi\u00f9 orientale dell'intero Regno Unito, mentre il punto geografico pi\u00f9 orientale in assoluto si trova a Lowestoft Ness (o Ness Point), poco pi\u00f9 a nord del centro di Lowestoft.\n\u00c8 la citt\u00e0 natale di Benjamin Britten (1913-1976), compositore e pianista, e di Justin e Daniel Hawkins, fondatori dei The Darkness. Inoltre \u00e8 la citt\u00e0 natale della brutal death metal band Annotations of an Autopsy."}
{"id": "754697", "revid": "36426", "url": "https://it.wikipedia.org/wiki?curid=754697", "title": "Robi Facchinetti", "text": ""}
{"id": "754698", "revid": "237161", "url": "https://it.wikipedia.org/wiki?curid=754698", "title": "Fontanile Brancaleone", "text": ""}
{"id": "754699", "revid": "74173", "url": "https://it.wikipedia.org/wiki?curid=754699", "title": "Provincia del Brandeburgo", "text": ""}
{"id": "754700", "revid": "124222012", "url": "https://it.wikipedia.org/wiki?curid=754700", "title": "XAR (formato di file)", "text": "XAR (eXtensible ARchive format) \u00e8 un nuovo formato di archiviazione di nuova concezione che offre numerosi vantaggi rispetto agli odierni (al febbraio 2006) formati come la facile estrazione di dati arbitrari, metadati all'inizio del file, e naturalmente estensibilit\u00e0.\nXAR \u00e8 fondamentalmente un formato di file che pu\u00f2 contenere altri file.\nCostituzione.\nIl formato di cui XAR si costituisce consiste in un piccolo header binario, un documento XML, e il normale contenuto/i del file stesso detto heap, nell'ordine di citazione..\nMetadati.\nL'header XML permette a XAR di contenere metadati arbitrari dei file contenuti dentro all'archivio. Oltre ai metadati standard presenti in file UNIX come la dimensione del file e le date di creazione e modifica, XAR pu\u00f2 immagazzinare informazioni come il bit di un file ext2fs o HFS, i flag unix, riferimenti ad estensioni di attributi, resource fork e gli hash dei file. \nIn aggiunta alle informazioni relative al file, \u00e8 possibile inserire in uno XAR anche informazioni esterne richieste frequentemente dall'utilizzatore dell'archivio.\nIl software che gestisce gli archivi XAR pu\u00f2 immagazzinare nell'header del file XML informazioni aggiuntive circa il contenuto del file.\nPer esempio si potrebbe immagazzinare un interprete di script immediatamente dentro al singolo file dello script, delle librerie, oppure tag MP3 o informazioni EXIF in un file JPEG.\nL'utente dell'archivio ha facile e veloce accesso all'header del file XML e non \u00e8 necessario espandere l'intero archivio per ottenere i metadati dei file archiviati. \nTutto ci\u00f2 rende XAR una piattaforma conveniente su cui costruire strumenti come un formato di packing.\nEsiste l'estenzione XIP, per l'archivio XAR che pu\u00f2 essere firmato digitalmente per verificarne l'integrit\u00e0.\nCompressione multipla.\nI file contenuti in uno XAR sono compressi singolarmente. Questo permette un'estrazione veloce di file individuali e non richiede l'uso di spazio extra su disco e dell'uso della CPU necessario per estrarre l'intero archivio, come richiede invece ad esempio un archivio TAR.\nQuesto rende lo XAR utile per un veloce ripristino di file cancellati o sovrascritti accidentalmente da un archivio di backup.\nQuesto significa anche che XAR pu\u00f2 usare differenti metodi di compressione per ogni file dell'archivio.\nPer esempio potrebbe non essere una buona idea cercare di comprimere un file gi\u00e0 compresso, ma un file di grandi dimensioni potrebbe beneficiare enormemente di una compressione bzip2, mentre per un piccolo file di testo converrebbe usare meglio la compressione gzip.\nAltri formati.\nXAR (Excel AutoRecovery) pu\u00f2 anche essere l'estensione di file di AutoRecovery di Excel 2007. In questo caso il nome del file ha la forma tipica dei nomi autogenerati dalle applicazioni Office, es.: ~ar127.xar."}
{"id": "754702", "revid": "31886", "url": "https://it.wikipedia.org/wiki?curid=754702", "title": "Cantoni di Le Havre", "text": "La citt\u00e0 di Le Havre \u00e8 suddivisa in 6 cantoni, tutti contenuti nell'Arrondissement di Le Havre, numerati da 1 a 6. Ognuno di essi contiene una parte della citt\u00e0; inoltre:\nPrima della riforma dei cantoni del 2014, la citt\u00e0 era invece suddivisa in nove cantoni:"}
{"id": "754703", "revid": "695564", "url": "https://it.wikipedia.org/wiki?curid=754703", "title": "Mae Busch", "text": "Biografia.\nNasce in Australia, nello Stato di Victoria, da una famiglia di musicisti (sua madre era cantante lirica, suo padre direttore d'orchestra) che si trasferisce negli Stati Uniti nel 1900. Mae Busch comincia la sua carriera da bambina, in parti drammatiche a teatro. Con il passaggio al vaudeville, si fa notare dal produttore di comiche Mack Sennett che, alla Keystone, le affida ruoli di diverso tipo.\nA causa di un infortunio sul set, deve lasciare il lavoro con Sennett. Partecipa insieme a Charley Chase a \"Settled at Seaside\" (1915). Sempre in quegli anni, registra numerosi successi lavorando diretta da grandi registi come Eric von Stroheim, per il quale interpreta una fascinosa principessa russa in \"Femmine folli\" (1922), Maurice Tourneur, Victor Sj\u00f6str\u00f6m, Tod Browning e Lon Chaney.\nDopo aver superato dei problemi a causa di un esaurimento nervoso, sar\u00e0 l'incontro con Hal Roach e, consecutivamente, con la coppia Laurel &amp; Hardy a lanciarla come una delle pi\u00f9 grandi stelle comiche di quel tempo. Con loro recita dal 1927 al 1936 in numerosi cortometraggi e lungometraggi, in cui si distingue per la sua disinvolta vis comica. I panni che riveste sono quelli tipici della bisbetica moglie gelosa o della provocante femme fatale.\nNegli ultimi anni recita in ruoli di contorno spesso in film di minor livello. Mor\u00ec prematuramente a 54 anni nel 1946 a causa di un cancro al colon; riposa nella Cappella dei pini a Los Angeles.\nRiconoscimenti.\nPer il suo contributo all'industria cinematografica, le venne assegnata una stella sulla Hollywood Walk of Fame al 7021 di Hollywood Blvd."}
{"id": "754706", "revid": "6340", "url": "https://it.wikipedia.org/wiki?curid=754706", "title": "Marco Agrippa", "text": ""}
{"id": "754708", "revid": "3368", "url": "https://it.wikipedia.org/wiki?curid=754708", "title": "Teoria del valore", "text": ""}
{"id": "754710", "revid": "34119", "url": "https://it.wikipedia.org/wiki?curid=754710", "title": "Sup", "text": ""}
{"id": "754711", "revid": "767487", "url": "https://it.wikipedia.org/wiki?curid=754711", "title": "Cantone di Bolbec", "text": "Il Cantone di Bolbec \u00e8 una divisione amministrativa dell'Arrondissement di Le Havre.\nA seguito della riforma complessiva dei cantoni del 2014 \u00e8 passato da 16 a 20 comuni.\nComposizione.\nPrima della riforma del 2014 comprendeva i comuni di:\nDal 2015 comprende i comuni di:"}
{"id": "754712", "revid": "767487", "url": "https://it.wikipedia.org/wiki?curid=754712", "title": "Il mare dei papaveri", "text": "Il mare dei papaveri \u00e8 il 12\u00b0 album musicale del cantautore italiano Riccardo Cocciante, pubblicato in italiano, inglese, portoghese, francese e spagnolo. A luglio del 1986, le copie vendute dal disco sono oltre 250.000.\nTracce.\nIl disco \u00e8 costituito da 10 tracce:"}
{"id": "754713", "revid": "1337338", "url": "https://it.wikipedia.org/wiki?curid=754713", "title": "Scambio (enigmistica)", "text": "Lo scambio, in enigmistica, \u00e8 uno schema che prevede l'inversione di due lettere di una parola o frase in modo da formare un'altra parola o frase. Come il cambio e, a volte, lo scarto, anche lo scambio specifica sempre la natura e la posizione delle lettere scambiate. Si hanno perci\u00f2:\nLo scambio non pu\u00f2 essere distinto dallo spostamento o metatesi quando le lettere scambiate sono contigue. Circa la prevalenza dell'uno o dell'altro schema esistono opinioni contrastanti, ma \u00e8 indubbio che la questione non sia poi di fondamentale importanza. Il gioco pu\u00f2 essere attuato fra sillabe anzich\u00e9 fra lettere.\nAllorch\u00e9 avviene all'interno di una frase lo scambio \u00e8 paragonabile al gioco francese della \"contrep\u00e8terie\", di cui per\u00f2 non condivide l'ampia praticabilit\u00e0 (a causa della quasi esatta corrispondenza di grafia e pronuncia in italiano) n\u00e9 soprattutto il carattere licenzioso. Tuttavia qualche esempio esiste (\"mazzo di carte\")."}
{"id": "754721", "revid": "1318658", "url": "https://it.wikipedia.org/wiki?curid=754721", "title": "Parco internazionale della pace Waterton-Glacier", "text": "Il parco internazionale della pace Waterton-Glacier (in inglese: \"Waterton-Glacier International Peace Park\") \u00e8 il nome dato all'unione del Parco nazionale dei ghiacciai (\"Glacier National Park\", negli Stati Uniti) con il Waterton Lakes National Park (in Canada). Entrambi i parchi sono una riserva della biosfera e la loro unione \u00e8 stata dichiarata patrimonio dell'umanit\u00e0 da parte dell'UNESCO.\nL'unione dei parchi fu ottenuta grazie agli sforzi dei membri del Rotary International dell'Alberta e del Montana, nel 1932. Fu istituito cos\u00ec il primo parco della pace internazionale del mondo, un simbolo di pace ed amicizia fra le due nazioni confinanti. Ad oggi questo resta il solo parco della pace internazionale costituito con quel proposito, bench\u00e9 siano in corso sforzi per l'istituzione di un parco internazionale ai confini tra gli Stati Uniti e il Messico."}
{"id": "754722", "revid": "247222", "url": "https://it.wikipedia.org/wiki?curid=754722", "title": "La grande avventura (album)", "text": "La grande avventura \u00e8 un album di Riccardo Cocciante, pubblicato nel 1987.\nProduzione.\nTesti: Mogol, L. Dalla e E. Ruggeri\nMusiche: Riccardo Cocciante"}
{"id": "754745", "revid": "1783371", "url": "https://it.wikipedia.org/wiki?curid=754745", "title": "Blastaar", "text": "Blastaar, anche detto la Bomba Vivente, \u00e8 un personaggio dei fumetti creato da Stan Lee (testi) e Jack Kirby (disegni), pubblicato dalla Marvel Comics. La sua prima apparizione avviene in \"The Fantastic Four\" (vol. 1) n. 63 (maggio 1967).\n\u00c8 un supercriminale, nemico dei Fantastici Quattro.\nBiografia del personaggio.\nMonarca del pianeta Baluur, nella Zona negativa, qui impose la sua tirannia per moltissimi anni finch\u00e9 i sudditi non si ribellarono lanciandolo alla deriva nello spazio imprigionato in una specie di camicia di forza. Mentre cercava di liberarsi, Blastaar scorse Mister Fantastic e Triton che stavano tornando sulla Terra da una missione e li segu\u00ec attraverso il portale ideato dallo stesso Reed Richards (alias Mister Fantastic). Sulla Terra si scontr\u00f2 con i Fantastici Quattro, che alla fine lo rispedirono nella Zona negativa. Blastaar torn\u00f2 sulla Terra in innumerevoli occasioni, con la speranza di conquistarla, ma tutte le volte fu sconfitto e rimandato indietro. Inoltre Blastaar ha combattuto contro gli X-Men, Thor, Hulk, Capitan Marvel e l'Uomo Ragno.\nPoteri e abilit\u00e0.\nHa una forza e resistenza sovrumane pari a quelle della Cosa ed \u00e8 inoltre in grado di emettere esplosioni di energia fortissime."}
{"id": "754753", "revid": "1632387", "url": "https://it.wikipedia.org/wiki?curid=754753", "title": "The Cars (album)", "text": "L'album The Cars \u00e8 il primo lavoro a 33 giri per il gruppo omonimo statunitense.\nIl disco.\nDa questo album si ricordano: \"Just What i Needed\" cantata da Ben Orr, \"Moving in Stereo\" con un ritmo molto ballabile, \"All Mixed Up\" con un finale al sax suonato da Greg Hawkes, \"Bye Bye Love\" con un assolo veloce di tastiere, mentre in tutte le altre canzoni gli assoli sono di chitarra elettrica di Elliot Easton, \"Good Times Roll\" (una sorta di introduzione al mondo dei Cars).\nTracce.\nLato A\nLato B"}
{"id": "754755", "revid": "709565", "url": "https://it.wikipedia.org/wiki?curid=754755", "title": "Mac Paperin", "text": "Mac Paperin di Bosco Scuro \u00e8 un personaggio creato da Marco Rota nella storia \"Paperino e il Piccolo Krack\", pubblicata sull'Almanacco Topolino numero 228 del 1975. Sosia in tutto e per tutto di Paperino, di cui \u00e8 considerato da alcuni un antenato, \u00e8 il capo di una guarnigione che, durante l'Alto Medioevo, difende la Caledonia dalle scorrerie dei Vichinghi, durante il regno del sovrano Pocus Mc Bonus. Suo inseparabile compagno di avventure \u00e8 un simpatico e muscolosissimo energumeno, soprannominato ironicamente Piccolo Krack. Rota ha continuato a scrivere storie del suo personaggio anche dopo il suo passaggio alla casa editrice danese Egmont, che ancora oggi pubblica storie con protagonista Mac Paperin (la pi\u00f9 recente nel 2006, \"Tax Problems\", edita per la prima volta in Italia su Topolino 3230 del 18 ottobre 2017, col nome di \"Problemi di Tasse\").\nAlcune storie del personaggio sono state pubblicate anche negli Stati Uniti, dove, nel 1993, il personaggio, noto in inglese col nome di \"Andold Wild Duck\", \u00e8 anche apparso sulla copertina di \"Donald Duck Adventures\", disegnata per l'occasione da Don Rosa."}
{"id": "754756", "revid": "198277", "url": "https://it.wikipedia.org/wiki?curid=754756", "title": "Villiam Vecchi", "text": "Carriera.\nCresciuto nel all'ombra di Fabio Cudicini, divenne titolare nella stagione 1972-1973, la prima dopo il ritiro del collega di reparto, alternandosi tra i pali con Pierangelo Belli. Fu negli undici di partenza a Salonicco nella finale di Coppa delle Coppe 1972-1973 contro il Leeds United, difendendo fino all'ultimo il vantaggio milanista con vari interventi decisivi. Gioc\u00f2 anche la finale di Coppa Italia 1972-1973 disputata contro la , neutralizzando i tiri di rigore di Pietro Anastasi e Roberto Bettega nella serie finale di rigori a seguito del risultato di parit\u00e0.\nLasci\u00f2 il Milan al termine della stagione 1973-1974, passando al Cagliari nel 1974-1975. Difese la porta isolana per una stagione alternandosi con Renato Copparoni \nNel 1976-1977 si trasfer\u00ec al , in cui milit\u00f2 per cinque anni; la squadra lariana, grazie anche al suo apporto, riconquist\u00f2 la Serie A nel 1980-1981.\nNel 1981-1982 si trasfer\u00ec alla SPAL, dove ha concluso la carriera agonistica intraprendendo successivamente l'attivit\u00e0 di preparatore di portieri, che lo fece nuovamente approdare al Milan.\nDal luglio 2010, dopo aver allenato per un decennio i portieri della prima squadra del Milan, passa ad allenare i portieri degli Allievi Nazionali, nel settore giovanile rossonero.\nNell'estate del 2013 ritorna a far parte dello staff tecnico di Carlo Ancelotti, questa volta al .\nDal 2016 al 2018 ricopre l'incarico di supervisore della preparazione dei portieri nel settore giovanile della ."}
{"id": "754759", "revid": "37401", "url": "https://it.wikipedia.org/wiki?curid=754759", "title": "Spostamento (enigmistica)", "text": "Lo spostamento o metatesi \u00e8, in enigmistica, uno schema che prevede la dislocazione di una lettera o di una sillaba all'interno di una parola o di una frase in modo da formare un'altra parola o un'altra frase. La denominazione di spostamento o di metatesi non \u00e8 del tutto indifferente, perch\u00e9 solo nel primo caso lo schema si distingue a seconda della natura della lettera spostata in spostamento di consonante e spostamento di vocale.\nLo spostamento di una sillaba \u00e8 valido anche se nella seconda parola o frase essa non rappresenta pi\u00f9 una sillaba, perch\u00e9 ad es. la sua consonante iniziale si situa dopo una \"s\" rendendola \"impura\". Non dovrebbe aversi metatesi se le lettere o le sillabe sono contigue, perch\u00e9 in questo caso lo spostamento realizza anche uno scambio e, integrandone il requisito aggiuntivo (cio\u00e8 che i due elementi cambino di posto fra loro), dovrebbe soccombere; la questione non \u00e8 certamente essenziale ma non tutti sono d'accordo. \nCome altri schemi elementari di questo tipo la metatesi pu\u00f2 sovrapporsi a un gioco pi\u00f9 complesso, integrandone la denominazione (es.: si ha \"sciarada a metatesi\" quando dopo la giustapposizione delle \"parti\" di una sciarada viene anche spostata una lettera; si tratta peraltro di un caso particolare di sciarada alterna)."}
{"id": "754766", "revid": "22475", "url": "https://it.wikipedia.org/wiki?curid=754766", "title": "Muntiacus truongsonensis", "text": "Il muntjak dell'Annam (Muntiacus truongsonensis ), noto anche come muntjak dei Truong Son (nome locale per indicare i Monti Annamiti), \u00e8 una specie di muntjak originaria di Laos e Vietnam. Venne scoperto solamente nel 1997, assieme a numerose altre specie di grandi animali (come il muntjak gigante e il saola), durante le spedizioni scientifiche organizzate dal WWF in collaborazione col governo vietnamita.\nDescrizione.\nIl muntjak dell'Annam \u00e8 di colore marrone scuro, tendente a schiarirsi nella zona ventrale e sulla gola. Le sopracciglia, la fronte e le corte corna sono ricoperte di pelo color giallo-arancio. Con un peso massimo di 15\u00a0kg e una taglia pari a circa la met\u00e0 di quella del cugino muntjak indiano, \u00e8 stato considerato il cervo pi\u00f9 piccolo del mondo fino alla scoperta, nel 1999, di un congenere, il muntjak di Putao, di dimensioni ancora minori.\nDistribuzione e habitat.\nVive nelle foreste pluviali tropicali montane del Laos meridionale e del Vietnam centrale, ma secondo recenti avvistamenti potrebbe essere presente anche nel sud della Cina (Yunnan sud-orientale).\nBiologia.\nPoco si sa di questo animale, che esuli dai racconti degli abitanti locali, visto che non \u00e8 ancora stato osservato in cattivit\u00e0 dagli zoologi, che ne hanno analizzato finora soltanto alcuni crani trovati in alcune capanne. I vietnamiti lo chiamano \"samsoi cacoong\", \u00abil cervo che vive nella foresta pi\u00f9 fitta\u00bb, poich\u00e9, grazie alle piccole dimensioni, riesce a muoversi senza difficolt\u00e0 anche nelle foreste pi\u00f9 dense, a un'altitudine compresa fra i 400 e i 1000 m, che costituiscono il suo habitat."}
{"id": "754774", "revid": "1345932", "url": "https://it.wikipedia.org/wiki?curid=754774", "title": "Francesco Malcom", "text": "Il suo pseudonimo \u00e8 ispirato a Malcolm X, attivista statunitense del movimento afroamericano.\nBiografia.\nPrimi anni.\n\u00c8 nato a Bari, dove ha frequentato il Liceo Scientifico Statale \"Arcangelo Scacchi\". . Ha poi traslocato a Firenze, dove ha studiato il restauro di monumenti e opere d'arte presso l'Opificio delle pietre dure.\nCarriera da attore.\nDopo essere stato scartato ai provini per una produzione con Milly D'Abbraccio dal regista e produttore Riccardo Schicchi per il suo aspetto troppo efebico, debutt\u00f2 ufficialmente nel 1993 come attore nel film \"Incontro a Venezia\" di Franco Ludovisi.\nIn seguito al debutto collabor\u00f2 per alcuni mesi con Eros Cristaldi, fino a quando dopo un incontro decisivo Mario Salieri gli affid\u00f2 la parte del protagonista nel film \"Adolescenza perversa\", pluripremiato a Barcellona nel 1994. Da allora ha lavorato con moltissimi registi italiani e stranieri come Joe D'Amato, Alex Perry, Luca Damiano, Nic Cramer, Antonio Adamo, Jannik Perrin, John B. Root, Silvio Bandinelli, Max Bellocchio, Nils Molitor, Roy Alexander, Marc Dorcel, che facevano a gara per accaparrarselo, e affiancando in popolarit\u00e0 altrettanto celebri attori come Roberto Malone e Rocco Siffredi. Il fascino del bravo ragazzo dal viso pulito faceva la differenza tra lui e gli altri attori a cavallo tra gli anni '90 ad oggi, e gli ha riservato ruoli primari in film girati in giro per il mondo con budget altissimi, ma ha spesso dichiarato che il suo film preferito \u00e8 il pluricelebrato \"Penocchio\".\nSi \u00e8 ritirato dall'attivit\u00e0 di attore nel 2005, e tuttavia non ha abbandonato l'ambiente dell'industria pornografica per cui continua a presenziare a fiere ed eventi, non rinunciando a qualche sporadica \"partecipazione speciale\" in pellicola, come il cortometraggio \"Good boys use condoms\" di Gaspar No\u00e9 e \"Le ramoneur de lilas\" di Cedric Klapish (Canal +).\nAltre attivit\u00e0.\nNel 2002 ha preso parte alla sit-com erotica \"Sex Comedy\", per la pay-tv Stream. Nel 2003 \u00e8 stato attore e coautore del lungometraggio \"Elixir\", prodotto da Canal +.\nNel 2009 ha recitato un cameo nella fiction \"Moana\" nei panni di un pornoattore e ha preso parte alla serie \"Task-Force\", trasmessa dal circuito Cinquestelle. Ha anche partecipato all'horror movie \"Morituris\" di Raffaele Picchio.\nNel 2010 \u00e8 comparso nella sit-com \"CasaMoscia\" all'interno del telegiornale satirico \"TG Sex\", trasmesso su Televita e su due canali del bouquet Sky. Lo stesso anno ha condotto la trasmissione \"Malcom XXX\" sulla web-tv \"ShooTV\".\nNel 2011 Malcom ha preso parte ai film horror \"Eaters\", di Luca Boni e Marco Ristori, \"Morituris\", di Raffaele Picchio, e \"Bloodline\", di Edo Tagliavini. Per quest'ultimo film ha ritirato un premio della critica come \"Miglior Attore Non Protagonista\" al Tenebria Film Festival di Rionero in Vulture.\nTra il 2015 e il 2017 ha partecipato ai videoclip delle canzoni \"Fatti una famiglia\" e \"Pompe funebri\" della band comedy rock romana dei Prophilax.\nPremi e riconoscimenti.\nPremi X-rated (lista parziale) dal 92 ad oggi:\nMiglior attore europeo:\n4 Ninfas de oro - BARCELONA\n5 Awards - BRUXELLES\n2 Awards - MISEX\n1 Premio - SALIERI\n1 B&amp;B PRODUCTIONS\nPremi alla carriera:\n-VIDEO IMPULSE 94-97\n-DELTA DI VENERE 2007\n-ITALIAN PORN AWARD 2015\n-ITALIAN PORN AWARD 2017"}
{"id": "754775", "revid": "39884", "url": "https://it.wikipedia.org/wiki?curid=754775", "title": "Ben Fouhy", "text": "Ha vinto la medaglia d'argento nel K1 1000m alle Olimpiadi di Atene 2004. Ha anche vinto un titolo mondiale nella stessa disciplina nel 2003."}
{"id": "754776", "revid": "1632387", "url": "https://it.wikipedia.org/wiki?curid=754776", "title": "Candy-O", "text": "Candy-O \u00e8 il secondo album del gruppo statunitense The Cars, pubblicato nel 1979.\nLa copertina.\nLa copertina \u00e8 disegnata dal noto illustratore Alberto Vargas e rappresenta una delle sue famose pin-up."}
{"id": "754782", "revid": "2044650", "url": "https://it.wikipedia.org/wiki?curid=754782", "title": "Kerr Smith", "text": "\u00c8 noto principalmente per aver interpretato il personaggio di Jack McPhee nella serie televisiva \"Dawson's Creek\".\nBiografia.\nNato in Pennsylvania ma cresciuto nel Connecticut, l'esordio cinematografico \u00e8 avvenuto nel 1995 con una piccola parte in \"L'esercito delle 12 scimmie\", con Bruce Willis e Brad Pitt. Ha recitato soprattutto in serie TV, come \"Dawson's Creek\", per il quale \u00e8 diventato famoso con il ruolo di Jack McPhee, e del quale ha anche diretto un episodio. \u00c8 stato anche protagonista in tutta la settima stagione di \"Streghe\" ed \u00e8 uno dei principali personaggi delle serie televisive \"Justice - Nel nome della legge\" e \"Life Unexpected\" andati in onda su rai 2. Inoltre ha partecipato a singoli episodi di altre serie quali \"Baywatch\" e \"CSI\". Tra i film di cui \u00e8 stato protagonista: \"Final Destination\" nel 2000, \"San Valentino di sangue 3D\" (nel ruolo dello sceriffo della citt\u00e0, Axel) nel 2009.\n\u00c8 stato sposato dal 2003 al 2009 con l'attrice Harmoni Everett.\nSmith ha recitato in tutte le tre versioni di CSI: \"CSI \u2013 scena del crimine\", ', ', ha inoltre partecipato ad un episodio pilota che non venne poi ordinato per diventare un telefilm: \"Silver Lake\" (nel 2004).\nDoppiatori italiani.\nNelle versioni in italiano dei suoi film, Kerr Smith \u00e8 stato doppiato da:"}
{"id": "754785", "revid": "3791", "url": "https://it.wikipedia.org/wiki?curid=754785", "title": "Panyu", "text": ""}
{"id": "754792", "revid": "54253", "url": "https://it.wikipedia.org/wiki?curid=754792", "title": "Ugo di Payns", "text": ""}
{"id": "754795", "revid": "75775", "url": "https://it.wikipedia.org/wiki?curid=754795", "title": "Discriminazione razziale", "text": ""}
{"id": "754796", "revid": "1632387", "url": "https://it.wikipedia.org/wiki?curid=754796", "title": "Panorama (The Cars)", "text": "Panorama \u00e8 il terzo album in studio del gruppo musicale statunitense The Cars pubblicato il 15 agosto 1980. Dall'album furono estratti tre singoli: \"Touch and Go\", \"Gimme Some Slack\" e \"Don't Tell Me No\".\nTracce.\nLato A\nLato B"}
{"id": "754798", "revid": "22475", "url": "https://it.wikipedia.org/wiki?curid=754798", "title": "Muntiacus vuquangensis", "text": "Il muntjak gigante (Muntiacus vuquangensis ), noto anche come muntjak dalle grandi corna, \u00e8 la pi\u00f9 grande specie di muntjak. Venne scoperto nel 1994 nel Distretto vietnamita di Vu Quang (Provincia di Ha Tinh) e nel Laos centrale ed \u00e8 il parente pi\u00f9 stretto del muntjak indiano.\nDescrizione.\nCome indica il nome, quello gigante \u00e8 il muntjak di maggiori dimensioni: misura infatti fino a 67\u00a0cm di altezza al garrese e pesa 30\u201350\u00a0kg, dimensioni all'incirca doppie di quelle del muntjak indiano; proprio per questo motivo fu inizialmente posto in un genere creato appositamente per lui, \"Megamuntiacus\". Il mantello \u00e8 color marrone-arancio, con le ginocchia, l'attaccatura degli zoccoli e il sottocoscia bianchi. \u00c8 molto somigliante agli altri muntjak, anche se la testa somiglia a quella di un cervo e le corna sono pi\u00f9 grandi di quelle degli altri muntjak, essendo lunghe anche 30\u00a0cm e presentando due diramazioni: anch'esse, per\u00f2, sono per\u00f2 ricoperte di pelo.\nDistribuzione e habitat.\nIl muntjak gigante vive nelle foreste sempreverdi montane di Laos e Vietnam, nonch\u00e9 nelle regioni orientali della Cambogia e sull'intera Catena Annamita.\nBiologia.\nEccettuate le femmine con i piccoli, il muntjak gigante \u00e8 una creatura solitaria, ma su di essa si sa ancora poco. Inoltre, la pratica dell'agricoltura taglia e brucia e la caccia ne hanno notevolmente ridotto il numero. In natura viene predato da tigri e leopardi.\nDurante l'inondazione della Riserva laotiana di Nakai (Provincia di Khammouan), nel corso del Nam Theun 2 Multi-Purpose Project, ne vennero catturati, studiati e rilasciati nell'adiacente Area Protetta Nazionale di Nakai-Nam Theun 38 esemplari. In seguito, il monitoraggio di alcuni di questi animali muniti di radiocollare dimostr\u00f2 che il trasferimento riusc\u00ec con successo."}
{"id": "754799", "revid": "363629", "url": "https://it.wikipedia.org/wiki?curid=754799", "title": "Headshot", "text": ""}
{"id": "754800", "revid": "122341270", "url": "https://it.wikipedia.org/wiki?curid=754800", "title": "Ronald Rauhe", "text": "La carriera di Ronald Rauhe inizi\u00f2 ai mondiali junior under 18 del 1997 dove si classific\u00f2 al secondo posto nel k1\u00a0500\u00a0m e vinse l'oro nel k4\u00a0500\u00a0m pur essendo ancora in categoria under 16. Vincer\u00e0 poi altri 3 titoli mondiali junior. La sua partecipazione alle olimpiadi del 2000 si rivela un grande successo, a soli 18 anni vince la medaglia di bronzo nel k2\u00a0500\u00a0m.\nRauhe ottiene risultati di livello anche nel k1 nella gara pi\u00f9 veloce: i 200\u00a0m nei quali si impose per ben 3 volte ai campionati del mondo.\nHa vinto una medaglia di bronzo ai Giochi olimpici di Sydney 2000 e una d'oro ad Atene 2004, entrambe nel K2\u00a0500\u00a0m e in coppia con Tim Wiesk\u00f6tter. Ha vinto anche vari titoli mondiali."}
{"id": "754801", "revid": "767487", "url": "https://it.wikipedia.org/wiki?curid=754801", "title": "Couplage", "text": "Con la parola francese couplage si definisce, in gergo ferroviario, l'insieme di due carrozze per trasporto di passeggeri, di cui una munita di scomparto cucina. La coppia cos\u00ec ottenuta, consentiva di servire al posto i pasti nei treni di lusso, formati generalmente da sole carrozze Pullman.\nTale termine venne coniato dalla CIWL proprio per indicare l'accurata disposizione alternata nel treno di una carrozza con cucina e di una senza, avendo cura di orientare la cucina verso il centro di ciascuna coppia di carrozze. Si rendeva, cos\u00ec, pi\u00f9 agevole la distribuzione dei pasti all'interno del \"couplage\" che rimaneva indipendente da altri, se presenti nel convoglio.\nQuesta logica \u00e8 stata usata anche in convogli pi\u00f9 recenti, quali il TEE Binato Breda delle FS, formato, appunto, da due soli elementi automotori, di cui uno solo con cucina."}
{"id": "754803", "revid": "122945077", "url": "https://it.wikipedia.org/wiki?curid=754803", "title": "Professor Kranz", "text": "Il Professor Otto von Kranz \u00e8 un personaggio immaginario ideato alla fine degli anni sessanta da Paolo Villaggio per la trasmissione televisiva \"Quelli della domenica\", una delle prime trasmissioni di variet\u00e0 televisivo della fascia pomeridiana domenicale.\nCaratterizzazione del personaggio.\nSi tratta di un prestigiatore un po' stravagante ed un po' imbroglione, \"stupido e autoritario\" secondo la stessa definizione del creatore, dal macchiettistico accento tedesco e dai trucchi ingenui, spesso scoperti dal pubblico, a volte epigono di Houdini, come quando, vantandosi di non sentir dolore, si infliggeva una violenta martellata, salvo poi andare subito dietro le quinte a sfogare la sofferenza in grida di dolore.\nCaratteristica principale del personaggio era l'assumere un atteggiamento esageratamente aggressivo nei confronti del pubblico stesso, che pretendeva di coinvolgere in giochi di prestidigitazione puerili, prevedibili, o palesemente impossibili e pericolosi. Invariabilmente, venuto il momento di scegliere la cavia per l'esperimento, rivolgeva al pubblico uno sguardo torvo e indagatore, accompagnato dalla domanda \u00abChi viene a voi adesso?!?\u00bb, pronunciata con tono stentoreo e minaccioso. La frase divenne ben presto un tormentone in tutta Italia, contribuendo moltissimo alla prima popolarit\u00e0 di Paolo Villaggio, all'epoca del tutto sconosciuto al grande pubblico."}
{"id": "754806", "revid": "1573940", "url": "https://it.wikipedia.org/wiki?curid=754806", "title": "Tim Wiesk\u00f6tter", "text": "Ha vinto una medaglia di bronzo ai Giochi olimpici di Sydney 2000 e una d'oro ad Atene 2004, entrambe nel K2 500\u00a0m e sempre in coppia con Ronald Rauhe. Ha vinto anche numerosi titoli mondiali."}
{"id": "754808", "revid": "125819115", "url": "https://it.wikipedia.org/wiki?curid=754808", "title": "La sirenetta II - Ritorno agli abissi", "text": "La sirenetta II - Ritorno agli abissi (\"The Little Mermaid II: Return to the Sea\") \u00e8 un film d'animazione del 2000 diretto da Jim Kammerud e Brian Smith, nonch\u00e9 sequel direct-to-video del Classico Disney \"La sirenetta\" (1989). Eccetto il prologo, la storia si svolge dodici anni dopo il primo lungometraggio. Si concentra su Ariel e la figlia, nata nel matrimonio con Eric, Melody, una principessa umana che prova a nuotare in mare nonostante la legge dei suoi genitori che glielo vieti. Il film si avvale delle voci di Jodi Benson (Ariel), Tara Charendoff (Melody) e Pat Carroll (Morgana, nuova antagonista). \u00c8 seguito da un prequel del Classico Disney originale, \"La sirenetta - Quando tutto ebbe inizio\", un film d'animazione direct-to-video del 2008.\nTrama.\nAriel ed Eric celebrano la nascita della loro neonata figlia Melody su una nave in mare. Il padre di Ariel, Re Tritone, regala a Melody un ciondolo magico. La festa \u00e8 per\u00f2 interrotta da Morgana, sorella della defunta Ursula, che minaccia di far divorare Melody dal suo squalo per appropriarsi del tridente di Tritone. Ariel ed Eric agiscono insieme per sventare il piano di Morgana, riuscendoci. Subito dopo, la megera fugge via giurando vendetta. Re Tritone, in seguito alla sua minaccia, ordina di trovarla e arrestarla, ma senza riuscirci. Durante una discussione con suo padre, Ariel decide di nascondere a Melody tutta la conoscenza del mondo marino: il ciondolo \u00e8 gettato in mare e un muraglione viene costruito per separare il castello reale dal mare.\nDodici anni dopo, Melody rimane inconsapevole del retaggio da sirena di sua madre e da sempre le \u00e8 proibito di andare in mare. Tuttavia sgattaiola regolarmente fuori dal castello per andare a nuotare, e un giorno sul fondo trova il suo ciondolo. Vedendo il suo nome, Melody si confronta con la madre, che ribadisce il proprio divieto e non risponde alle domande della figlia: Melody prende una barca e la notte naviga lontano da casa. I suoi genitori scoprono presto che se ne \u00e8 andata, e Tritone usa la sua magia per trasformare Ariel di nuovo in una sirena perch\u00e9 cerchi sua figlia.\nMelody nel frattempo \u00e8 attirata nella tana di Morgana dalle sue mante, Cloak e Dagger, e dallo squalo Undertow. La strega, intendendo che pu\u00f2 usare la ragazzina come propria schiava, utilizza i resti della magia di Ursula per trasformare temporaneamente Melody in una sirena, dicendo che la trasformazione sar\u00e0 permanente se la bambina potr\u00e0 entrare in possesso del tridente, che lei sostiene sia stato rubato da Tritone. Con l'aiuto del pinguino Tip e del tricheco Dash, Melody ritorna con successo da Morgana con il tridente. Ariel cerca di fermarla, ma prima che possa spiegarle che la donna \u00e8 malvagia, Melody, credendola un'altra bugia, d\u00e0 il tridente a Morgana: la strega, con il tridente nelle sue grinfie, rivela le sue vere intenzioni, afferra Ariel con i suoi tentacoli e la tiene in ostaggio e rinchiude Melody in un antro marino. Prima di andarsene Morgana dice crudelmente che la sua trasformazione terminer\u00e0 presto.\nLa strega usa la magia del tridente per dominare sull'oceano, salendo in superficie per esultare. Scuttle, Tritone, Sebastian ed Eric arrivano, e ne segue una battaglia contro Morgana e i suoi scagnozzi. La strega crea un palazzo di ghiaccio e usa il tridente per piegare alla sua volont\u00e0 tutte le creature del mare; Melody, nel frattempo tornata umana e tratta in salvo da Tip, Dash e il pesce Flounder, si rende conto di essere immune al sortilegio. Arrampicatasi sul palazzo di ghiaccio di Morgana, Melody riesce a sorprenderla alle spalle e a recuperare il tridente, col quale cerca invano di intimidire la strega che, per tutta risposta, le afferra il piedino con un tentacolo e la tira a s\u00e9 per riprendersi l'arma. Melody tuttavia trafigge un altro tentacolo col tridente liberandosi il piede e poi lo getta al nonno, solo per venire buttata a sua volta di sotto da Morgana: Dash riesce a salvarla appena in tempo. Tritone usa il tridente per imprigionare Morgana in un blocco di ghiaccio che affonda sott'acqua e distrugge il suo palazzo.\nMelody si riunisce con la sua famiglia. Tritone offre a sua nipote la possibilit\u00e0 di diventare una sirena in modo permanente: la ragazzina, invece, usa il tridente per disintegrare il muro che separa la sua casa dal mare, riunendo esseri umani e sirene.\nColonna sonora.\nAlbum.\nLa colonna sonora ufficiale del film usc\u00ec il 19 settembre 2000. La colonna sonora venne pubblicata internazionalmente il 31 ottobre 2000 in una confezione speciale con la colonna sonora del film originale. Due CD campioni di due tracce ognuno vennero pubblicati in edizione limitata come promozione per la colonna sonora nel 2000.\nLa versione italiana della colonna sonora non \u00e8 stata distribuita in Italia; l'unica canzone del film che \u00e8 stata pubblica \u00e8 \"Sogni e realt\u00e0\" cantata da Renata Fusco e Miriam Calzolari, contenuta nell'album \"Principesse - Le Pi\u00f9 Belle Canzoni\".\nDistribuzione.\nEdizione italiana.\nL'edizione italiana \u00e8 stata curata dalla Disney Characters Voices International, Inc., il doppiaggio si \u00e8 svolto presso lo studio Royfilm sotto la direzione di Leslie La Penna e con l'assistenza di Olivia Lopez. La sonorizzazione \u00e8 stata effettuata invece dalla SEFIT-CDC mentre i dialoghi sono stati tradotti e adattati da Manuela Marianetti. I testi italiani delle canzoni e la direzione musicale \u00e8 stata ad opera di Ermavilo.\nRispetto al primo film sono cambiati alcuno doppiatori, come gi\u00e0 successo nella serie TV \"La sirenetta - Le nuove avventure marine di Ariel\". Ecco un elenco dei cambiamenti:\nInoltre, nella versione originale, l'antagonista del film, Morgana, viene doppiata da Pat Carroll, gi\u00e0 doppiatrice di Ursula. Per questo motivo, anche nella versione italiana, Morgana viene doppiata sempre da Sonia Scotti (gi\u00e0 voce di Ursula nel doppiaggio del film originale).\nEdizioni home video.\nVHS.\nLa prima edizione VHS del film usc\u00ec in Italia il 16 novembre 2000.\nDVD.\nLa prima edizione DVD del film usc\u00ec in Italia il 16 novembre 2000, e venne ristampata il 28 febbraio 2007.\nBlu-ray.\nLa prima edizione in Blu-ray del film usc\u00ec in Italia l'11 settembre 2013."}
{"id": "754809", "revid": "834", "url": "https://it.wikipedia.org/wiki?curid=754809", "title": "Shake It Up (album The Cars)", "text": "Shake It Up \u00e8 il quarto album in studio del gruppo musicale statunitense The Cars, pubblicato nel novembre 1981.\nSi tratta dell'ultimo lavoro prodotto da Roy Thomas Baker. La title track \u00e8 il primo singolo estratto dall'album."}
{"id": "754810", "revid": "1543377", "url": "https://it.wikipedia.org/wiki?curid=754810", "title": "La Noche Triste", "text": "La Noche Triste (\"la notte triste\") fu un episodio accaduto durante la conquista spagnola del Messico.\nDurante la notte del 1\u00ba luglio 1520 la spedizione guidata da Hern\u00e1n Cort\u00e9s fu quasi totalmente distrutta dagli Aztechi.\nPrologo.\nLa spedizione di Cort\u00e9s arriv\u00f2 a Tenochtitl\u00e1n, la capitale azteca, l'8 novembre 1519 e poco dopo aveva gi\u00e0 sottomesso Montezuma II, l\"'Hueyi Tlatoani\" azteco. Nei sei mesi seguenti, Cort\u00e9s e i suoi alleati autoctoni, i Tlaxcalteca, furono sempre pi\u00f9 ospiti sgraditi nella capitale.\nIn giugno, dal Golfo del Messico a Cort\u00e9s arriv\u00f2 notizia che un gruppo molto pi\u00f9 numeroso di Spagnoli era stato mandato dal Governatore di Cuba Vel\u00e1zquez per arrestare Cort\u00e9s per insubordinazione. Lasciando Tenochtitl\u00e1n nelle mani del suo fidato tenente, Pedro de Alvarado, Cort\u00e9s marci\u00f2 fino alla costa, e sconfisse la spedizione cubana guidata da P\u00e1nfilo de Narv\u00e1ez. Quando Cort\u00e9s raccont\u00f2 ai soldati sconfitti della citt\u00e0 dell'oro, Tenochtitl\u00e1n, essi decisero di unirsi a lui.\nDurante la sua assenza, Alvarado guid\u00f2 un attacco apparentemente immotivato (secondo i resoconti aztechi spinti dalla propria brama d'oro, secondo quelli spagnoli per interrompere un sacrificio umano) contro molti nobili Aztechi nel tempio principale, uccidendo dozzine o centinaia di essi. L'episodio \u00e8 ricordato come il Massacro del Templo Mayor.\nAl suo ritorno in giugno, Cort\u00e9s scopr\u00ec che gli Aztechi avevano eletto un nuovo \"Hueyi Tlatoani\", Cuitl\u00e1huac, non cos\u00ec ben disposto verso i Conquistadores. Poco tempo dopo, gli Aztechi circondarono il palazzo che ospitava gli Spagnoli e Montezuma. Cort\u00e9s ordin\u00f2 a Montezuma di parlare alla sua gente da una balconata del palazzo e convincerla a lasciar ritornare gli Spagnoli in pace verso la costa. Montezuma fu insultato (\"femmina degli spagnoli!\") e gli vennero tirate pietre e frecce. Cadde per quella che fu definita una commozione cerebrale. Montezuma mor\u00ec alcuni giorni dopo, avvilito e depresso, se per le ferite o vittima degli Spagnoli, non \u00e8 dato sapere.\nLa Noche Triste.\nSotto assedio, con scarse provviste di cibo e acqua, Cort\u00e9s decise di fuggire dalla citt\u00e0. I ponti su quattro delle otto strade rialzate che entravano in citt\u00e0 erano stati rimossi, perci\u00f2 fu costruito un ponte mobile. L'oro e il resto del bottino sottratto agli Aztechi fu diviso in pacchi; molti degli Spagnoli si erano caricati di quanto pi\u00f9 oro potessero portare, malgrado le raccomandazioni dei loro comandanti. Gli zoccoli dei cavalli furono avvolti in panni per attutire il rumore.\nNella notte del 1\u00ba luglio, 1520, il suo piccolo esercito lasci\u00f2 il proprio avamposto e mosse verso ovest, verso la strada di Tlacopan. Quest'ultima era apparentemente incustodita - forse a causa della pioggia, della disattenzione o incapacit\u00e0 degli Aztechi di prevedere un attacco notturno - e gli Spagnoli riuscirono a passare inosservati, e a farsi strada attraverso la citt\u00e0 addormentata. Prima di raggiungere la strada per\u00f2, furono notati da guerrieri Aztechi, che diedero l'allarme.\nLa battaglia fu feroce. Quando gli Spagnoli e i loro alleati raggiunsero il ponte, centinaia di canoe apparvero nelle acque circostanti per fermare il piccolo esercito. Gli Spagnoli e i loro alleati nativi si fecero strada combattendo sotto la pioggia, a volte usando il ponte mobile per coprire i fossati, sebbene col proseguire della battaglia alcuni di questi si fossero talmente riempiti di macerie e corpi che i fuggitivi riuscivano a camminarci sopra. In alcuni casi, l'oro e l'equipaggiamento appesantivano i \"conquistadores\" a tal punto che questi morivano affogati.\nCort\u00e9s afferm\u00f2 che solo 150 Spagnoli morirono assieme a 2\u00a0000 alleati nativi. Thoan Cano, un'altra primaria fonte di informazioni, stima a 1150 il numero di morti tra gli spagnoli (probabilmente pi\u00f9 del numero totale degli spagnoli) mentre Francisco L\u00f3pez de G\u00f3mara, il cappellano di Cortes, afferm\u00f2 che fossero morti 450 spagnoli e approssimativamente 4000 alleati. Le fonti riportano che nessuno degli uomini coinvolti nella battaglia ne usc\u00ec illeso. Cort\u00e9s, Alvarado e gli altri soldati pi\u00f9 abili riuscirono ad aprirsi la strada fuori da Tenochtitl\u00e1n e quindi a fuggire. Tra le donne sopravvissute sono incluse Mar\u00eda Estrada, l'amante di Cort\u00e9s La Malinche, l'amante di Alvarado, e due delle figlie di Montezuma affidate a Cort\u00e9s. (Una terza mor\u00ec, a quanto pare lasciando dietro di s\u00e9 la bambina avuta da Cort\u00e9s, la misteriosa seconda \"Mar\u00eda\" cos\u00ec chiamata per sua volont\u00e0).\nSuccessivi sviluppi.\nQuella notte, con La Malinche al suo fianco, Cort\u00e9s sedette sotto un grande albero di kapok e pianse per la perdita dei propri uomini e della gran parte di quello che aveva fino ad allora conquistato.\nUlteriori battaglie attendevano gli spagnoli e i loro alleati mentre procedevano verso la parte finale a nord del lago Zumpango. Due settimane dopo, nella battaglia di Otumba, non lontano da Teotihuacan, si voltarono per affrontare gli inseguitori aztechi, sconfiggendoli - secondo quanto dice Cort\u00e9s, fu lui stesso a uccidere il loro capitano - e dando agli spagnoli abbastanza vantaggio da permettergli di raggiungere Tlaxcala.\nFu l\u00ec che Cort\u00e9s pianific\u00f2 l'assedio di Tenochtitlan e la distruzione finale dell'Impero Azteco."}
{"id": "754814", "revid": "88740", "url": "https://it.wikipedia.org/wiki?curid=754814", "title": "Mendelssohn", "text": "Mendelssohn \u00e8 un cognome patronimico giudaico tedesco/polacco, che significa \"figlio di Mendel\". Mendel \u00e8 un diminutivo Yiddish del nome ebraico Menahem, che significa \"consolatore\"."}
{"id": "754817", "revid": "6151005", "url": "https://it.wikipedia.org/wiki?curid=754817", "title": "Irrazionalit\u00e0 della radice quadrata di 2", "text": ""}
{"id": "754819", "revid": "121695402", "url": "https://it.wikipedia.org/wiki?curid=754819", "title": "Elettrobisturi", "text": "L'elettrobisturi \u00e8 un generatore di segnali ad alta frequenza, che essendo di solito nel campo 0,4-2 MHz, viene chiamato generatore in radiofrequenza.\nUtilizzi.\nL'elettrobisturi trova largo uso in chirurgia grazie al suo potere cauterizzante e coagulante istantaneo che blocca immediatamente emorragie al contatto con vasi sanguigni. Esso permette a seconda del suo utilizzo un'azione di taglio o di coagulo sul paziente operato. L'effetto termico della corrente sul tessuto pu\u00f2 portare a differenti trasformazioni sulle cellule che lo compongono a seconda della temperatura raggiunta. A temperature inferiore ai 100 \u00b0C l'evaporazione dell'acqua contenuta nelle cellule consente il blocco di fuoriuscite del sangue; a temperature superiori ai 100 \u00b0C, si ottiene la distruzione della cellula e quindi il taglio del tessuto; se infine la temperatura \u00e8 molto superiore ai 100 \u00b0C si ottiene la carbonizzazione del tessuto e tale forma di coagulazione detta cauterizzazione spesso viene utilizzata in dermatologia per distruggere parti di tessuto come terapia in determinate patologie.\nComposizione.\nDal dispositivo partono due elettrodi: un elettrodo neutro (piastra neutra) posizionato sul paziente ed un elettrodo attivo, opportunamente sagomato, detto \"manipolo\" tenuto nelle mani del chirurgo. \nIl bisturi elettrico \u00e8 cos\u00ec un oscillatore elettronico. Sulla punta dell'elettrodo attivo, a causa delle sue ridotte dimensioni, la densit\u00e0 di corrente \u00e8 elevatissima. Nel punto di contatto tra elettrodo e cute la corrente sviluppa nella resistenza elettrica incontrata al contatto stesso, in tempo breve, una grande quantit\u00e0 di calore. A seconda della forma dell'elettrodo attivo, dalla velocit\u00e0 con cui questo viene mosso, dall'intensit\u00e0 della corrente che si utilizza e dalla sua forma d'onda si ottiene un effetto di taglio o di coagulo, oppure di taglio e coagulo insieme.\nOggi sono disponibili elettrobisturi che lavorano con frequenze superiori ai 4 MHz. Questo tipo di elettrobisturi viene chiamato anche radiobisturi.\nIl principio di funzionamento \u00e8 il medesimo degli elettrobisturi tradizionali con la particolarit\u00e0 che le frequenze molto alte concentrano l'energia in un punto molto piccolo e pertanto l'effetto di separazione dei tessuti, detto anche taglio, \u00e8 molto pi\u00f9 netto e preciso ed \u00e8 sufficiente una potenza o energia molto pi\u00f9 bassa. Questo tipo di corrente impiegata consente pertanto un effetto di taglio molto preciso del tutto simile a quello prodotto dalla luce laser."}
{"id": "754820", "revid": "1573940", "url": "https://it.wikipedia.org/wiki?curid=754820", "title": "Raman Pjatru\u0161\u0117nka", "text": "Ha vinto la medaglia di bronzo nel K2 500\u00a0m alle Olimpiadi di Atene 2004 in coppia con Vadzim Makhneu."}
{"id": "754822", "revid": "39884", "url": "https://it.wikipedia.org/wiki?curid=754822", "title": "Vadzim Machne\u016d", "text": "Ha vinto la medaglia di bronzo nel K2\u00a0500\u00a0m alle Olimpiadi di Atene 2004 in coppia con Raman Piatrushenka e argento a Londra 2012."}
{"id": "754825", "revid": "6923", "url": "https://it.wikipedia.org/wiki?curid=754825", "title": "Fiume Rosso", "text": "Il Fiume Rosso (in vietnamita \"S\u00f4ng H\u1ed3ng\" o \"H\u1ed3ng H\u00e0\"; in cinese: ; hani: Lalsa baqma) \u00e8 anche conosciuto come Fiume Yuan (in cinese ) attraversa il Vietnam per poi sfociare nel mar Cinese meridionale. \u00c8 considerato, nella cultura popolare cinese e vietnamita, fiume gemello del Fiume Nero.\nPercorso.\nIl fiume nasce nella provincia cinese dello Yunnan. Scorre verso sud-est, toccando le aree abitate dalla minoranza Dai, prima di lasciare la Cina. Entra quindi nel Vietnam, attraversando la provincia di Lao Cai e ricevendo le acque del Fiume Nero e del Fiume Chiaro. Successivamente scorre presso Hanoi, la capitale dello Stato della penisola Indocinese, a nord-ovest della quale un suo braccio morto forma il Lago Ovest; sfocia infine nel golfo del Tonchino.Nell'ultimo tratto del suo corso d\u00e0 il nome alla regione del Delta del Fiume Rosso."}
{"id": "754828", "revid": "1926649", "url": "https://it.wikipedia.org/wiki?curid=754828", "title": "Hull City Association Football Club", "text": "L'Hull City Association Football Club, noto anche come Hull City AFC o pi\u00f9 semplicemente Hull City, \u00e8 una societ\u00e0 calcistica inglese della citt\u00e0 di Kingston upon Hull, nota pi\u00f9 semplicemente come Hull, nella contea dell'East Riding of Yorkshire. Milita in Football League Championship, la seconda divisione del campionato inglese.\nL'Hull City raggiunse per la prima volta la promozione in Premier League, la massima divisione inglese, al termine della stagione agonistica 2007-2008, battendo il a Wembley nella finale dei play-off di seconda serie. Nel 2013-2014 l'Hull ha ottenuto il miglior piazzamento in massima serie, il 16\u00ba posto, nell'anno in cui raggiunse anche la finale di FA Cup, persa contro l' per 3-2 dopo essersi trovato in vantaggio di due reti.\nLa squadra gioca al KC Stadium dal 2002, mentre per 56 stagioni aveva giocato al Boothferry Park. Scende in campo in tenuta ambra-nera, da cui il soprannome \"Tigers\" (\"Tigri\").\nStoria.\nFondazione e primi anni.\nL'Hull City Association Football Club fu fondato nel 1904; i precedenti tentativi di fondare una squadra di calcio erano risultati abbastanza difficili a causa della maggior rilievo che avevano le squadre di rugby della citt\u00e0 come l'Hull F.C. e l'Hull Kingston Rovers. La prima partita in assoluto fu un'amichevole pareggiata 2-2 con il Notts County davanti a 6000 spettatori, mentre la prima partita ufficiale fu un pareggio per 3-3 con lo Stockton nel turno preliminare di FA Cup, che non super\u00f2 a causa della sconfitta per 4-1 nel replay. Queste prime partite furono disputate nello stadio dell'Hull F.C. chiamato \"the Boulevard\". Dopo aver giocato altre 44 amichevoli l'Hull City viene finalmente ammesso al campionato di Second Division per la stagione 1905-1906 disputando le proprie partite nel nuovo stadio \"Anlaby Road, nel quale militavano come il Manchester United e il ed inoltre anche squadre rivali dello Yorkshire come il Barnsley, il Bradford City e il Leeds United. L'Hull venne sconfitto per 4-1 dal Barnsley nella prima partita di campionato e termin\u00f2 al 5\u00b0 la stagione.\nL'anno successivo venne costruito un nuovo campo vicino al campo da cricket. Durante la gestione di Ambrogio Langley l'Hull City riusc\u00ec a finire costantemente nella parte sinistra della classifica, arrivando vicino alla promozione in First Division nella stagione 1909-1910 con il terzo posto nella Second Division (a causa di un quoziente reti lievemente inferiore al secondo classificato). L'Hull riesce regolarmente a terminare le stagioni in ottime posizioni fino allo scoppio della prima guerra mondiale, ma dopo la guerra in sette stagioni su undici termina nella parte bassa della classifica, concludendo con la retrocessione in Third Division nel 1930, anno in cui per\u00f2 riusc\u00ec a raggiungere la semifinale di FA Cup, riuscendo a battere i campioni della Third e Second Division: Plymouth Argyle e Blackpool, eliminando successivamente il e nel replay per 1-0 al St James Park il Newcastle United. La semifinale contro l'Arsenal ha avuto luogo presso l'Elland Road di Leeds, la partita termin\u00f2 2-2 portando ad un replay a Birmingham nella quale l'Arsenal vinse 1-0.\nMet\u00e0 del XX secolo.\nDopo la Seconda Guerra Mondiale il club si trasfer\u00ec in un nuovo campo, Boothferry Park. Nella stagione 1948-1949 guidato dall'ex nazionale inglese Raich Carter, l'Hull vinse il campionato di North Third Division. In seguito inizi\u00f2 un saliscendi tra la Third e la Second Division\nL'Hull City ha disputato vari campionati di Third Division e di Fourth Division ottenendo la promozione nel 1959 e 1966. L'Hull divenne anche la prima squadra nel mondo ad uscire in una competizione di coppa ai rigori nella semifinale di Watney Cup il 1\u00ba agosto 1970 contro il Manchester United. Nei primi anni '80 L'Hull militava in Fourth Division con gravi problemi economici che portarono ad un'amministrazione controllata.\nDon Robinson divenne il presidente che assunse come manager Colin Appleton che nel 1983 ottenne la promozione con una squadra giovane nella quale militavano giocatori del calibro di Brian Marwood (futuro coach dell'Inghilterra), Steve McClaren, il centravanti Billy Whitehurst e il prolifico cannoniere Les Mutrie. Quando l'Hull City la stagione successiva manc\u00f2 l'obiettivo stagionale, cio\u00e8 la promozione, Appleton se ne and\u00f2 per allenare lo Swansea City.\nDeclino negli ultimi anni del XX secolo.\nL'Hull raggiunse la Second Division nella stagione 1984-1985 con il giocatore-manager Bryan Horton, riuscendo a rimanere in questa serie per 6 anni retrocedendo in Third Division nella stagione 1990-1991, quando il manager del club era Terry Dolan. Nella stagione 1991-1992 l'Hull fin\u00ec al 14\u00ba posto, il che significava che avrebbe disputato la stagione successiva la nuova Second Division. Nella prima stagione della nuova seconda serie l'Hull ha evitato un'altra retrocessione e nelle due stagioni successive dando fiducia al tecnico Dolan riusc\u00ec ad ottenere due piazzamenti a met\u00e0 classifica. Difficolt\u00e0 finanziarie ostacolano il progresso della squadra costringendola a cedere due giocatori chiave come Alan Fettis e Dean Windass per evitare gli ordini di liquidazione. Nella stagione 1995-1996 la squadra retrocedette in Third Division.\nNel 1997 il club \u00e8 stato acquistato dall'ex tennista David Lloyd, che ha licenziato Dolan come manager e lo ha rimpiazzato con Mark Hateley per\u00f2 ottenendo soltanto un 17\u00ba posto, rischiando la retrocessione in Football Conference. Nel novembre del 1998 Lloyd ha venduto il club ad una cordata dello Yorkshire mantenendo per\u00f2 la propriet\u00e0 di Boothferry Park. Hateley venne sostituito dal giocatore veterano Warren Joyce, che ha guidato il club ad una tranquilla salvezza. Nonostante la salvezza Joyce venne sostituito nell'aprile 2000 da Brian Little.\nNonostante i gravi problemi finanziari e di fronte alla possibilit\u00e0 di liquidazione, l'Hull riesce a qualificarsi per i play-off della Third Division nel 2000-2001 perdendo in semifinale contro il Leyton Orient. Intanto il club venne acquistato da Adam Pearson alleviando la precaria situazione finanziaria del club.\nGli anni duemila.\nIl nuovo presidente iniett\u00f2 fondi nel club, permettendo a Little di ricostruire la squadra. L'Hull nella stagione 2001-2002 occup\u00f2 la zona play-off per gran parte della stagione ma due mesi prima della fine del campionato la squadra scivol\u00f2 all'11\u00ba posto e cos\u00ec Little venne sostituito da Jan M\u00f8lby.\nL'Hull inizi\u00f2 la stagione 2002-2003 con una serie di sconfitte cos\u00ec M\u00f8lby \u00e8 stato licenziato nel mese di ottobre, con l'Hull che si trovava in quintultima posizione. Peter Taylor viene nominato come nuovo allenatore mentre appena dopo 2 mesi dalla sua nomina l'Hull si trasferisce al nuovo KC Stadium con una capienza di 25.400 posti dopo 56 anni di Boothferry Park. Alla fine della stagione l'Hull termina 13\u00b0.\nNel 2003-2004 l'Hull ottiene la promozione in League One e nella stagione successiva ottiene un'altra promozione in Football League Championship, la serie cadetta inglese. Nella stagione 2005-2006 l'Hull chiude il campionato 18\u00b0 a 10 punti dalla terzultima e la loro posizione in campionato pi\u00f9 alta da 16 anni.\nTuttavia, Taylor ha lasciato il club per diventare l'allenatore del Crystal Palace e viene nominato suo sostituto Phil Parkinson, ma \u00e8 stato licenziato il 4 dicembre 2006 con la squadra in zona retrocessione, nonostante fossero stati spesi oltre 2 milioni di sterline durante il calciomercato estivo, Phil Brown viene assunto e riesce a portare la squadra al 21\u00ba posto ottenendo la salvezza. Nel giugno 2007 Adam Pearson ha ceduto il club ad una cordata guidata da Paul Duffen.\nNella stagione 2007-2008, trascinato dalle 15 reti del giovane attaccante Fraizer Campbell (in prestito dal ), il club \u00e8 giunto terzo nella stagione regolare e, superando il Watford nella semifinale dei play-off, ha conquistato l'accesso allo spareggio promozione contro il Bristol City. A Wembley il 24 maggio 2008 ha vinto per 1-0 grazie a Dean Windass ed ha avuto accesso per la prima volta nella sua storia in Premier League.\nNella nuova serie, dopo una prima parte di campionato che l'ha vista sorprendentemente tra le protagoniste dell'alta classifica (pari merito con il Liverpool e il Chelsea e davanti a squadre pi\u00f9 blasonate come il Manchester United e l'Arsenal), la squadra ha progressivamente perso terreno, ridimensionando le proprie ambizioni e riuscendo a trovare solo in extremis la salvezza. L'anno successivo ha lottato per salvarsi per tutta la stagione e, in seguito ai risultati negativi, ha licenziato Phil Brown rimpiazzandolo con Iain Dowie. Ad una giornata dalla fine \u00e8 retrocessa. Nello stesso periodo sono emersi dettagli preoccupanti sulla situazione economica del club, che si \u00e8 caricato di un monte stipendi troppo alto e quindi pesantemente indebitato.\nAl termine della Premier League 2009-2010 il club ritorn\u00f2 in Championship, classificandosi al penultimo posto con 30 punti.\nRitornato nella seconda serie inglese, la squadra non disput\u00f2 stagioni esaltatanti, terminate all'undicesimo e ottavo posto.\nFinalmente nel 2012-2013 l'Hull ritorn\u00f2 competitivo, issandosi in vetta sin dalle prime giornate e \nil 4 maggio 2013, grazie al pareggio casalingo per 2-2 contro il Cardiff City, le tigri tornano in Premier League dopo 3 anni di assenza.\nIl 13 aprile 2014 la vittoria per 5-3 contro lo Sheffield United a Wembley nella semifinale di FA Cup permette all'Hull City di raggiungere per la prima volta nella sua storia la finale della coppa e la qualificazione all'UEFA Europa League. Tuttavia, il 17 maggio seguente, vengono sconfitti nell'ultimo atto dall' per 3-2, dopo che erano andati in vantaggio di due reti.\nIl 31 luglio 2014 l'Hull ha fatto il suo debutto in una competizione europea, nel terzo turno preliminare di Europa League, pareggiando per 0-0 contro gli slovacchi dell'FK AS Tren\u010d\u00edn, prima di vincere il ritorno con un 2-1. Nel secondo turno dei play-off affrontano la squadra belga del Lokeren, perdendo all'andata per 1-0 (errore del portiere Allan McGregor) e vincendo al ritorno per 2-1, ma venendo eliminati per la regola dei gol segnati in trasferta. In campionato i \"Tigers\" chiudono al terzultimo posto, retrocedendo in Championship dopo due anni in Premier League.\nTornato in Championship, l'Hull City si \u00e8 classificato quarto in campionato e prende parte ai playoff. Battendo al Wembley Stadium per 1-0 lo Sheffield Wednesday con un gol di Mohamed Diam\u00e9, il club \u00e8 tornato in Premier League dopo solo un anno di assenza.\nAl ritorno in massima serie, il club riscontra gravi problemi societari, infatti l\u2019allenatore Steve Bruce rassegner\u00e0 le dimissioni dopo un litigio con i proprietari. L'Hull disputa il ritiro con soli 13 giocatori e senza un allenatore, ma incredibilmente, alla prima giornata, le \"Tigri\" battono i campioni in carica del Leicester City per 2-1 con Mike Phelan allenatore.\nL'Hull City \u00e8 protagonista di un sorprendente avvio, con 7 punti nelle prime 3 gare vincendo contro lo e pareggiando contro il , ne conseguir\u00e0 una crisi con 7 sconfitte consecutive, concludendo il girone d'andata con soli 13 punti conquistati.\nA gennaio, nel disperato tentativo di salvarsi, viene esonerato Phelan e assunto Marco Silva, vengono operati colpi di mercato, ossia Andrea Ranocchia, Kamil Grosicki, Omar Elabdellaoui e Baye Oumar Niasse ma vengono ceduti Robert Snodgrass e Jake Livermore. La squadra rialza la testa, disputando un girone di ritorno dignitoso, conquistando 21 punti, che per\u00f2 non bastano dato che il club chiude terzultimo a 34 punti, ritornando dopo solo una stagione in Championship.\nLa stagione 2019-2020 comincia con un ritmo altalenante e prosegue fino alla met\u00e0 del campionato; nella seconda parte a causa della partenza delle due stelle Jarrod Bowen e Kamil Grosicki, il club subisce un'importante involuzione che lo porta ad ottenere soltanto 2 vittorie e 3 pareggi nelle ultime 20 partite. La disastrosa annata culmina con l'8-0 subito il 14 luglio in casa del (altra squadra in lotta per la salvezza), risultato entrato nella storia per essere la prima partita della storia del calcio inglese che ha visto il primo tempo terminare con una squadra in vantaggio di 7 reti sull'altra (7-0 il primo parziale, 8-0 il finale). All'ultima giornata il club \u00e8 retrocesso in League One.\nTuttavia il ritorno in Championship \u00e8 immediato; infatti i \"Tigers\" si assicurano il salto di categoria con due giornate di anticipo, vincendo la League One 55 anni dopo l'ultima volta. Il 19 Gennaio 2022 l'Hull City viene rilevato dalla societ\u00e0 turca Acun Meyda Group, nella figura del businessman turco Acun Ilicali.\nOrganico.\nRosa 2021-2022.\n\"Rosa aggiornata al 1 febbraio 2022.\"\nStaff tecnico.\n\"Aggiornato al 7 Dicembre 2017\"\nAllenatori.\n\u2020 Consulente Tecnico Temporaneo\nStadio.\nTra il 1904 ed il 1905, l'Hull City gioc\u00f2 al \"The Boulevard\". Poi l'Hull costru\u00ec un suo stadio personale, l'Anlaby Road, che fu aperto nel 1906. Successivamente negoziarono per un terreno tra Boothferry Road e North Road nel 1929, che fu finanziato dalla FA con un prestito da \u00a33\u00a0000.\nDurante la Seconda Guerra Mondiale, l'Anlaby Road fu danneggiato dai Blitz, che costarono alla regione, costi di riparazione che ammontarono a \u00a31\u00a0000. L'Hull fu costretto a tornare al Boulevard Ground dal 1944 al 1945 a causa della distruzione dell'Anlaby Road da parte dei bombardamenti tedeschi, e le scarse condizioni del terreno di Boothferry Road.\nL'Hull prosegu\u00ec con la costruzione dello stadio sulla Boothferry Road ed il piano fu commissionato. I lavori non cominciarono prima del 1932 a causa di problemi finanziari, la societ\u00e0 decise di continuare lo sviluppo dello stadio, e i lavori ricominciarono nel 1939. Stadio che fu poi aperto col nome di \"Boothferry Park\" il 31 agosto 1946. Il record di presenze fu di 55.019 spettatori, nella partita contro il Manchester United F.C. giocata al Boothferry Park nel 1949.\nLo stadio dell'Hull City oggi \u00e8 il MKM Stadium, precedentemente conosciuto come KC (2002-2016) o KCOM (2016-2021) uno dei pi\u00f9 moderni stadi di tutta l'Inghilterra. Inaugurato nel 2002 il MKM, ha come beneficiari la squadra di calcio di Kingston upon Hull, per l'appunto l'Hull City, e la squadra locale di rugby, l'Hull FC.\nHa una capacit\u00e0 di posti a sedere di 25.404, nell'ottobre 2008, per la visita del i tifosi arancio-neri furono ben 24.906, il record della squadra e dello stadio stesso.\nTifoseria.\nCome accordato a tavolino nel 2003, i tifosi del Hull City si considerano i principali rivali del Leeds United, ma ci\u00f2 non \u00e8 reciproco. Le ragioni che portarono a ci\u00f2 furono che una gran parte dei tifosi del Leeds vivevano nella zona di Hull, ed in quel periodo il Leeds giocava in serie pi\u00f9 alte rispetto al Hull City. Questa rivalit\u00e0 che si \u00e8 incrementata negli ultimi anni con il ritorno in Championship del Hull, ed \u00e8 stata confermata da un sondaggio condotto fra i tifosi nel 2019.\nAltri rivali includono vicini di zona di Humber e sono lo Scunthorpe United e il Grimsby Town. Con la promozione dello Scunthorpe dalla League One, la stagione 2007-08 della Championship vide il ritorno dell'\"Humber Derby\".\nI club con cui \"le Tigri\" hanno una rivalit\u00e0 storica sono: lo Sheffield United, rivalit\u00e0 degli anni '70 e anni '80. Nel 1984 lo Sheffield United guadagn\u00f2 la promozione a discapito del Hull City grazie ad un solo goal di scarto in classifica, dando ancor pi\u00f9 credibilit\u00e0 a questa rivalit\u00e0 del Sud-Est dello Yorkshire.\nPer motivi geografici anche il Goole AFC \u00e8 classificato come rivale.\nLincoln City e York City hanno nominato \"le Tigri\" come loro rivali."}
{"id": "754834", "revid": "174919", "url": "https://it.wikipedia.org/wiki?curid=754834", "title": "Procolo di Pozzuoli", "text": "Procolo \u00e8 uno dei sette cosiddetti \"martiri puteolani\" - assieme ai santi Acuzio, Desiderio, Eutiche, Festo, Gennaro e Sossio - che furono decapitati nel 305 durante le persecuzioni nei confronti dei cristiani volute dall'imperatore Diocleziano. Tra loro va ricordato il vescovo di Benevento Gennaro, santo patrono di Napoli, che insieme agli altri sei compagni di fede fu condannato alla decapitazione presso il \"Forum Vulcani\", la Solfatara di Pozzuoli.\nStoria.\nFonti documentarie e nascita.\nI nomi dei sette martiri, compaiono in almeno sette antichi \"Acta\", \"Passiones\" o \"Vitae\". Tutti questi racconti pongono in primo piano la figura di san Gennaro, del miracolo della liquefazione del suo sangue e poi delle varie traslazioni delle reliquie dei martiri, con destinazioni diverse e del loro culto in varie localit\u00e0. Comunque si va sempre a pensare che il martire sia nato a Pozzuoli nel 273 circa. Gli \"Atti Puteolani\" o \"Acta sancti Proculi\", che illustrano il martirio di san Procolo, furono trovati nell'Archivio della Curia di Pozzuoli e pubblicati per la prima volta dal gesuita padre Joannes Stilting nel 1757 ad Anversa. Agli \"Atti Puteolani\" si aggiungono gli \"Atti Bolognesi\" composti alla fine del VI o agli inizi del VII secolo. Prendono tale nome perch\u00e9 sono conservati in un codice del 1180, esattamente nel codice membranaceo n. 1473 , fogli 223-225, di propriet\u00e0 del monastero di Santo Stefano dei padri Celestini a Bologna.\nVicende del santo.\nDurante la persecuzione dell'imperatore Diocleziano (284-305), il vescovo Gennaro si trovava a Pozzuoli, in incognito, per non essere riconosciuto dai pagani, che allora accorrevano numerosi nella zona per consultare la Sibilla Cumana. I cristiani della zona, per\u00f2, erano a conoscenza della presenza del vescovo, tanto che il diacono Sossio, il diacono Festo e il lettore Desiderio, si recarono pi\u00f9 volte a fargli visita. I pagani scoperto che Sossio era cristiano, lo denunciarono al giudice Dragonzio. Sossio venne catturato e condannato ad essere sbranato dalle belve nell'anfiteatro Flavio di Pozzuoli.\nGennaro, Festo e Desiderio, saputo del suo arresto, vollero far visita a Sossio; furono scoperti, confessarono di essere cristiani e furono condotti dal giudice Draconzio, che li condann\u00f2 alla stessa pena di Sossio. A questo punto del racconto compaiono i tre puteolani, il diacono Procolo ed i laici cristiani Eutiche ed Acuzio, i quali protestarono vivacemente contro la condanna mentre i martiri venivano condotti al supplizio; con la facilit\u00e0 e il fanatismo di allora, furono presi anche loro e condannati alla stessa pena degli altri. Il giorno dopo, tuttavia, per l'assenza del governatore stesso, impegnato altrove o, secondo altri, perch\u00e9 si era accorto che il popolo dimostrava simpatia verso i condannati e quindi per evitare disordini, il supplizio fu sospeso. Secondo la tradizione invece, il supplizio fu mutato per l'avvenimento di un miracolo, infatti, le fiere si inginocchiarono al cospetto dei condannati, dopo una benedizione fatta da Gennaro. Perci\u00f2 furono trasferiti nel Foro dove il Magistrato giudicante li condann\u00f2 alla decapitazione, che ebbe luogo, secondo la tradizione, il 19 settembre del 305 nei pressi della Solfatara di Pozzuoli.\nCulto.\nIl gruppo dei sette martiri campani fu ben presto venerato dai Cristiani della zona, come testimonia la loro raffigurazione nelle catacombe dette di San Gennaro, di San Severo e di San Gaudioso a Napoli. San Procolo, in particolare, ottenne, insieme a San Gennaro, il patronato di Pozzuoli.\nLa Chiesa cattolica ricorda Procolo come santo il 18 ottobre assieme Eutiche e Acuzio, come riporta il Martirologio Romano:\nA Pozzuoli \u00e8 per\u00f2 solennemente ricordato il 16 novembre a seguito del decreto della Sacra Congregazione dei Riti del 10 dicembre 1718 in quanto ad ottobre molti puteolani erano impegnati nei lavori dei campi.\nDurante questa celebrazione e quella al termine della processione della seconda domenica di maggio al santo patrono viene cantato questo inno con la sua semplice melodia:\nLe reliquie e la processione.\nIl corpo di san Procolo fu probabilmente sepolto dapprima presso il pretorio di Falcidio che dovrebbe trovarsi nei pressi della necropoli di via Celle, alla periferia di Pozzuoli per poi trovare una definitiva collocazione nel duomo della citt\u00e0.\nSecondo un documento del IX secolo dalla dubbia autenticit\u00e0, nell'871, il corpo del martire sarebbe stato portato da un cavaliere svevo nell'abbazia di \"Angia Dives\" o Reichenau, in un'isoletta sul Lago di Costanza nella Svizzera renana.\nNel 1780 nell'abbazia si rinvennero delle ossa, tra le quali una parte delle reliquie del martire puteolano che furono riconosciute e recuperate grazie alle ricerche di Monsignore Antonio Gutler, confessore della regina di Napoli Maria Carolina e furono riportate a Pozzuoli il 13 maggio 1781. \nIn ricordo di questo avvenimento dal 1845, come stabilito dal vescovo Raffaele Purpo, nella seconda domenica di maggio vengono portati in solenne processione per le vie della citt\u00e0 le reliquie e il busto argenteo del Santo martire, insieme a quello marmoreo di san Gennaro e a quello ligneo di san Celso.\nAlcuni studi, condotti nel 1964 a Napoli, confermerebbero che le reliquie svizzere corrisponderebbero alle parti mancanti alle reliquie napoletane e puteolane.\nNel maggio 1964 a seguito dell'incendio della cattedrale le reliquie furono portate via e messe al sicuro. Cinquant'anni dopo, l'11 maggio 2014 in concomitanza con la gi\u00e0 nominata processione, le reliquie hanno fatto ritorno nella basilica riaperta al culto e sono state poste all'interno del nuovo altare maggiore e sono visibili grazie alla sua fenestella confessionis. Per l'occasione hanno rifatto il loro ingresso in cattedrale anche i tre busti."}
{"id": "754835", "revid": "1632387", "url": "https://it.wikipedia.org/wiki?curid=754835", "title": "Heartbeat City", "text": "Heartbeat City \u00e8 il quinto album in studio del gruppo musicale statunitense The Cars, pubblicato il 13 marzo 1984.\nDall'album vengono estratti 5 singoli, di cui due entrati nella top 10, \"You Might Think\" e \"Drive\": quest'ultimo arriva nei primi 5 posti della classifica USA. Come singoli vengono estratti anche \"Magic\", \"Hello Again\", \"Why Can't I Have You\" e in alcuni paesi la title track. Due videoclips tratti da quest'album, \"Hello Again\" e \"Heartbeat City\", vennero co-diretti da Andy Warhol."}
{"id": "754837", "revid": "228587", "url": "https://it.wikipedia.org/wiki?curid=754837", "title": "Campionati mondiali di nuoto in vasca corta 2004", "text": "I campionati mondiali di nuoto in vasca corta 2004 si sono svolti dal 7 all'11 ottobre 2004 presso la Conseco Fieldhouse di Indianapolis negli Stati Uniti d'America. Sono stati la settima edizione della competizione."}
{"id": "754839", "revid": "73537", "url": "https://it.wikipedia.org/wiki?curid=754839", "title": "Fiume Yuan", "text": ""}
{"id": "754840", "revid": "253269", "url": "https://it.wikipedia.org/wiki?curid=754840", "title": "Hal Roach", "text": "\u00c8 ricordato per il carattere fiero e risoluto e per l'ottimo fiuto con il quale scopr\u00ec giovani stelle del cinema, e soprattutto per essere stato il \"pap\u00e0\" di Stanlio e Ollio.\nBiografia.\nFiglio di Charles Roach (1860-1936) e Mabel Gertrude Bally (1866-1962).\nIl produttore delle Comiche.\nPrima di seguire la carriera cinematografica, il suo carattere intraprendente e avventuroso lo port\u00f2 a esercitare numerosissimi mestieri e anche a partecipare a una spedizione in cerca dell'oro in Alaska.\nDopo aver lavorato come comparsa cinematografica nel 1912, Roach decise di sfruttare una clamorosa eredit\u00e0 di 3.000 dollari per fondare una propria casa cinematografica, la Rolin, assieme a Dan Linthicum e a un'altra comparsa della Universal, Harold Lloyd. Nel 1914, con Lloyd cre\u00f2 il personaggio di \"Lonesome Luke\", che malgrado ricordasse un po' troppo il vagabondo di Charlie Chaplin, ebbe un buon successo. Dopo centinaia di cortometraggi, Lloyd cambi\u00f2 personaggio e nel 1917 inizi\u00f2 la sua fortunatissima serie di comiche con protagonista il giovanotto ottimista, abile nelle acrobazie e nel combinare guai.\n Il nome di Hal Roach cominci\u00f2 ad acquistare importanza e, nel 1920, la \"Rolin\" assunse il nome di \"Hal Roach Studios\", spostandosi da Los Angeles nella cittadina di Culver City.\nTra gli anni venti e trenta, Roach ebbe un periodo assolutamente proficuo, con molte serie comiche create e non pochi suoi personaggi diventati famosi in tutto il mondo. Lanci\u00f2 Lloyd (il suo prodotto di maggiore guadagno fino al 1923, quando il comico si stacc\u00f2 verso l'indipendenza professionale da Roach), Will Rogers, Max Davidson, la serie \"Simpatiche canaglie\" \"(Our Gang)\", Charley Chase, Harry Langdon, Thelma Todd, ZaSu Pitts, Patsy Kelly e, i pi\u00f9 famosi di tutti, Laurel &amp; Hardy.\nRoach riusc\u00ec anche a strappare a Mack Sennett, suo eterno rivale nel campo delle comiche, il suo pi\u00f9 geniale degli autori, Richard Jones. Jones ebbe un ruolo fondamentale, assieme a Leo McCarey, Vice Presidente degli Studi di Roach, nella fondazione della coppia Stanlio e Ollio, nel 1927.\nRoach distribu\u00ec i suoi film con la Path\u00e9 fino al 1927, anno in cui firm\u00f2 uno storico contratto con la Metro-Goldwyn-Mayer. Cambi\u00f2 distributori nel 1938, firmando con la United Artists. Pass\u00f2 dal muto al sonoro nel 1928, iniziando la distribuzione dei primi \"parlati\" nel 1929. Nei giorni prima dell'invenzione del doppiaggio, la Roach produsse versioni sonore in lingua spagnola, francese, tedesca e italiana dei suoi film, facendo rigirare intere scene parlate nella lingua interessata ed utilizzando attori secondari di madre lingua. Nonostante l'effetto che ne veniva fuori fosse molto comico, Laurel &amp; Hardy, Charley Chase, e la \"Our Gang\" girarono versioni straniere dei loro film per quasi due anni.\nNel 1931, con l'uscita del film di Laurel e Hardy \"Muraglie\", la Roach cominci\u00f2 la produzione di lungometraggi alternandola con quella dei cortometraggi. I profitti delle comiche cominciarono a scendere, e nel 1935-36 Roach chiuse tutte le sue serie di comiche dedicandosi ai \"grandi film\"; la serie delle \"Simpatiche canaglie\" continu\u00f2 fino al 1938, quando Roach vendette i contratti degli attori bambini e la serie stessa alla MGM.\nDal 1937 al 1940 Roach si concentr\u00f2 su film non comici ma di genere avventuroso e brillante, abbandonando quasi completamente il genere comico; \"La via dell'impossibile\" (1937) e \"La casa delle fanciulle\" (1939) rientrano nel genere della commedia sofisticata, mentre film come \"Capitan Furia\" (1939) e \"Sul sentiero dei mostri\" (1940), in quello dell'azione pura. Le ambizioni di Roach cambiarono totalmente quando il film drammatico \"Uomini e topi\" (1939) ebbe un successo clamoroso in tutto il mondo.\nLa coppia Laurel &amp; Hardy rimase nella scuderia di Roach fino al 1940, quando i rapporti con Stan Laurel erano ormai rovinati dalle diverse controversie contrattuali degli anni passati, e l'ambizione di essere indipendenti aveva spinto i due comici a lasciare Roach e a cercare altre strade.\nLa seconda guerra mondiale e la tv.\nDurante gli anni della seconda guerra mondiale, gli studi di Hal Roach subirono cambiamenti. Chiamato alle armi all'et\u00e0 di 50 anni, nel giugno 1942, Roach convert\u00ec gli Studi cinematografici in un vero campo militare dove, tra l'altro, si realizzarono film di guerra propagandistici. Gli Studios furono ribattezzati \"Fort Roach\", e furono affittati e gestiti dalla United States Army Air Forces (USAAF), per la quale furono realizzati 400 film. I membri della \"truppa\" includevano nomi come Ronald Reagan, Alan Ladd e altri.\nNel 1947, Roach riprese la produzione per l'intrattenimento. Roach \u00e8 stato il primo produttore a Hollywood a realizzare unicamente film a colori, ma dopo quattro mediometraggi in Cinecolor, la produzione fin\u00ec in rosso perch\u00e9 l'idea si rivel\u00f2 troppo dispendiosa per i tempi. Nel 1948, oberato dai debiti, Roach riorganizz\u00f2 la sua produzione iniziando una nuova carriera in televisione. Tra i programmi prodotti, il \"The Abbott and Costello Show\", con protagonista la coppia di comici nota in Italia come Gianni e Pinotto. Nel 1951, lo studio aveva gi\u00e0 prodotto ben 1.500 ore di programmi televisivi.\nRoach, rendendosi anche conto del valore dei film girati venti anni prima, decise di vendere la licenza delle sue comiche pi\u00f9 famose, tra cui l'intera opera di Stanlio e Ollio, ai quali regal\u00f2 una nuova popolarit\u00e0, anche se n\u00e9 Laurel &amp; Hardy, n\u00e9 nessun altro attore interessato all'operazione, ricevette un soldo per queste messe in onda.\nGli ultimi anni.\nNel 1955 Roach cedette la societ\u00e0 di produzione al figlio Hal Roach Jr., ritirandosi a vita privata. Tuttavia, il giovane Roach non aveva l'abilit\u00e0 imprenditoriale del padre e, alla fine del decennio, perse lo studio che fin\u00ec in pasto ai creditori. Gli storici \"Hal Roach Studios\" vennero demoliti nel 1963.\nPer i successivi venti anni, Roach Senior si dedic\u00f2 saltuariamente all'attivit\u00e0 di supervisore, soprattutto sui lavori del passato. All'et\u00e0 di 92 anni, nel 1984, Hollywood lo ripag\u00f2 del suo tributo al cinema con un premio Oscar alla carriera. Fu la terza statuetta conquistata da Roach: la prima la ottenne grazie a Stanlio e Ollio, nel 1932 con \"La scala musicale\", e la seconda, con le \"Simpatiche canaglie\", nel 1936.\nHal Roach mor\u00ec di polmonite nella sua casa di Bel Air all'et\u00e0 di 100 anni. \u00c8 sepolto nel Woodlawn Cemetery ad Elmira (NY), dov'era nato e cresciuto.\nVita privata.\nSi spos\u00f2 due volte. Dalla prima moglie, l'attrice Marguerite Nichols, ebbe due figli: Hal Roach Jr. (1918-1972) e Margaret Roach (1921-1964).\nDalla seconda moglie, Lucille Prin, ebbe quattro figlie: Jeanne Alice Roach (1947), Kathleen Bridget Roach (1949), Elizabeth Carson Roach (1951) e Maria May Roach (1945-1946).\nNumerosi furono i nipoti che ebbe Roach, fra cui Addison Randall (1949), figlio di Margaret e di professione sceneggiatore.\nCuriosit\u00e0.\nNella serie animata \"I Simpson\", la casa di riposo dove si trova Jacqueline Bouvier (la madre di Marge Simpson) si chiama \"Hal Roach apartments\"."}
{"id": "754844", "revid": "1318658", "url": "https://it.wikipedia.org/wiki?curid=754844", "title": "Parco della pace", "text": "Un Parco della pace \u00e8 un'area naturale protetta transfrontaliera che si estende attraverso i confini di due o pi\u00f9 stati, dove i confini politici all'interno del parco sono aboliti. Ci\u00f2 comporta la rimozione di qualunque tipo di confine fisico, come per esempio le aree recintate, lasciando libert\u00e0 di migrazione agli animali e agli esseri umani che vivono all'interno dell'area. Intorno al parco comunque viene solitamente mantenuto un confine fisico, per evitare il passaggio di persone non autorizzate fra uno stato e l'altro.\nTali parchi sono conosciuti anche come Aree di conservazione transfrontaliera (in inglese: \"Transfrontier Conservation Areas\" o \"TFCAs\").\nLa preservazione delle tradizionali vie di migrazione animale, e la garanzia di cibo e acqua sufficiente per la crescita della popolazione, sono la ragione principale per la creazione dei Parchi della pace. Essi comunque incoraggiano il turismo, lo sviluppo economico e la pacificazione tra nazioni confinanti, oltre naturalmente a rendere pi\u00f9 agevoli gli spostamenti degli abitanti indigeni all'interno dell'area.\nParchi della pace in Africa.\nIl WWF, insieme ad Anton Rupert, costitu\u00ec nel 1997 la \"Fondazione per i parchi della pace\" (Peace Parks Foundation), per facilitare ed incoraggiare lo sviluppo dei Parchi della pace. Questa fondazione \u00e8 attivamente supportata, tra gli altri, da Nelson Mandela.\nLista dei parchi della pace in Africa, con fra parentesi l'anno di istituzione:\nFra questi il pi\u00f9 conosciuto \u00e8 il \"Great Limpopo Transfrontier Park\", che unisce parchi nazionali di Sudafrica, Zimbabwe e Mozambico e si estende su di una superficie di 35.000 chilometri quadrati, comprendendo anche il notissimo Parco nazionale Kruger.\nParchi della pace in America.\nIl Parco internazionale della pace Waterton-Glacier, istituito nel 1932 con l'unione del Parco nazionale dei laghi Waterton (in Canada) e del Parco nazionale dei ghiacciai (negli Stati Uniti) \u00e8 stato il primo \"Parco internazionale della pace\". Al contrario degli altri parchi della pace, il suo scopo principale era quello di servire da simbolo d'amicizia e pace fra le due nazioni confinanti.\nNello stesso anno venne istituito anche l'International Peace Garden, un altro parco della pace transfrontaliero fra i confini di Canada e Stati Uniti, avente lo stesso scopo. Si trova negli stati del Nord Dakota e di Manitoba.\nUn terzo parco della pace, costituito sempre fra Stati Uniti e Canada, \u00e8 il Peace Arch Park, che si trova tra i confini degli stati di Washington e della Columbia Britannica, famoso per la struttura chiamata \"Arco della Pace\" che si estende fra i confini dei due paesi.\nSono attualmente in corso negoziati per giungere ad un parco della pace transfrontaliero che coinvolga gli Stati Uniti e il Messico, unendo il Parco nazionale di Big Bend con le aree protette messicane di Maderas del Carmen e Ca\u00f1on de Santa Elena, cos\u00ec come si stanno compiendo sforzi per giungere all'istituzione di un parco della pace che abbracci lo Stretto di Bering fra gli Stati Uniti e la Russia.\nNel 1988, in base alle raccomandazioni dell'UNESCO, i governi di Costa Rica e Panama dichiararono il Parco internazionale La Amistad un parco della pace transfrontaliero.\nParchi della pace nel resto del mondo.\nSono stati proposti numerosi altri parchi della pace in ogni parte del mondo, finora con scarsi risultati; fra questi vale la pena ricordare quello nella zona demilitarizzata fra la Corea del Nord e la Corea del Sud, e quello nella regione del ghiacciaio Siachen fra India e Pakistan."}
{"id": "754848", "revid": "287204", "url": "https://it.wikipedia.org/wiki?curid=754848", "title": "Alain de Benoist", "text": "Biografia.\nAlain de Benoist \u00e8 nato a Saint-Symphorien, fino al 1964 comune autonomo e oggi quartiere di Tours, da una famiglia che vanta nel suo albero genealogico anche il pittore Gustave Moreau. Ha studiato legge, filosofia, sociologia e storia delle religioni.\nTra il 1961 e il 1966, ha fatto parte della F\u00e9d\u00e9ration des \u00e9tudiants nationalistes (FEN) e del Mouvement nationaliste du progr\u00e8s (MNP). Ruppe i rapporti con tali partiti all'et\u00e0 di 23 anni.\nNel 1968 fonda il Gruppo di Ricerca e di Studi per la civilt\u00e0 europea, conosciuto come GRECE.\nIn Italia il suo pensiero \u00e8 stato divulgato e sviluppato dal politologo Marco Tarchi e avvicinato anche dallo scrittore e giornalista Massimo Fini.\n\u00c8 stato collaboratore alle riviste: \"Cahiers universitaires\", \"Europe Action\" e \"D\u00e9fense de l'Occident\", redattore capo dell\"Observateur Europ\u00e9en\", di \"Nouvelle \u00c9cole\", \"Midi-France\". Critico letterario di \"Valeurs actuelles\", \"Le Spectacle du monde\", \"Le Figaro-Magazine\".\nDirettore di collane editoriali: \u00c9ditions Copernic, \u00c9ditions du Labyrinthe, Pard\u00e8s, Grands Classiques, \u00c9ditions L'\u00c2ge d'Homme.\nAttualmente dirige due riviste: \"Nouvelle \u00c9cole\" (dal 1968) e \"Krisis\" (dal 1988). I suoi scritti sono stati pubblicati su alcuni quotidiani come \"Le Figaro\", \"Le Spectacle du Monde\" (dopo 2000) e \"Telos\" (il giornale della sinistra radicale statunitense).\nHa gi\u00e0 pubblicato pi\u00f9 di 50 libri e nel 1978 ha ricevuto il premio Grand Prix de l'Essai dall'Acad\u00e9mie Fran\u00e7aise per il suo: \"Visto da destra\".\nPensiero.\nDurante i primi anni sessanta Alain de Benoist \u00e8 stato legato a svariate entit\u00e0 della destra francese. Il suo processo di maturazione politica lo port\u00f2 ben presto ad estraniarsi dalle accuse di neofascismo che lo investivano e gi\u00e0 con i suoi scritti, durante gli anni settanta, cominci\u00f2 a costruire il suo percorso originale fatto di critica verso la globalizzazione, il liberalismo in favore delle piccole patrie e delle identit\u00e0 culturali. Negli ultimi anni ha sviluppato una forte critica ad ampio raggio nei confronti della politica imperialistica degli Stati Uniti d'America.\nDe Benoist considera la democrazia rappresentativa come un limite per poter sviluppare un maggior coinvolgimento popolare alla vita politica di un paese. Pur essendo piuttosto critico nei confronti dell'Unione europea, crede fortissimamente in un'Europa unita e federale, dove il concetto di nazione viene a decadere in favore delle identit\u00e0 regionali unite da un comune senso di appartenenza continentale (nazionalismo europeo). L'idea che la globalizzazione e la finanziarizzazione dell'economia conducano a uno svuotamento progressivo delle prerogative della democrazia rappresentativa e dell'effettivit\u00e0 delle decisioni assumibili sotto il suo perimetro, teorizzata da De Benoist, ha influenzato a sua volta un'analoga critica da parte di intellettuali come l'italiano Massimo Fini.\nIl suo pensiero, inizialmente ispirato da una visione del mondo faustiana e nietzscheana, influenzato poi anche da Julius Evola, Carl Schmitt, Martin Heidegger, Ernst J\u00fcnger, Yukio Mishima, Niccol\u00f2 Machiavelli, Ren\u00e9 Gu\u00e9non, Gabriele D'Annunzio, Carl Gustav Jung e Oswald Spengler, \u00e8 difficilmente classificabile in quanto sintetizza alcuni dei concetti che abbracciano il marxismo, l'ecologismo, il multiculturalismo multipolare (a tutela delle identit\u00e0 culturali dei vari popoli), il socialismo, il federalismo comunitario e il paganesimo (facendosi portatore della rinascita di una \"weltanschauung\" neopagana come \"background\" culturale dell'Europa, senza l'obbligatoria presenza di ricostruzionismo rituale e tradizionalismo puramente nostalgico, piuttosto egli propone una visione della vita sacralizzata e panteista).\nEgli si oppone al modello del \"melting pot\" in favore di identit\u00e0 nazionali definite, e allo stesso tempo si dichiara avversario di razzismo e antisemitismo (ha polemizzato con Jean-Marie Le Pen), nonch\u00e9 di un'eccessiva immigrazione proveniente dai paesi arabi. Ha quindi criticato scientismo e biologismo sociale (senza mai rifiutare l'apporto della scienza) e le derivazioni del positivismo estremo come il socialdarwinismo di Spencer e il razzismo biologico di Gobineau, adottati da certe formulazioni del liberismo e dal nazionalsocialismo, sui numeri di \"Nouvelle Ecole\" a partire dal 1971.\nDagli anni settanta, il movimento culturale della Nouvelle Droite ha influenzato quello italiano della \"Nuova Destra\" italiana, la versione d'oltralpe dell'omologo francese, proponendosi come una destra nuova, alternativa non solo alla sinistra e al capitalismo, ma anche alla destra filostatunitense e a quella di stampo fascista, nazionalista classica e colonialista, rappresentate nella Francia del dopoguerra dal gollismo, dall'OAS e dal Front National, alle cui tesi neo-nazionaliste non ha mai aderito. Allo sciovinismo de Benoist e la Nuova Destra hanno opposto sempre infatti il federalismo europeo dei popoli."}
{"id": "754852", "revid": "287204", "url": "https://it.wikipedia.org/wiki?curid=754852", "title": "Door to Door", "text": "Door to Door \u00e8 un album del gruppo statunitense The Cars, pubblicato nel 1987. \u00c8 prodotto interamente da Ric Ocasek. Dall'album furono estratti i singoli \"You Are the Girl\", \"Strap Me In\" e \"Coming Up You\"."}
{"id": "754855", "revid": "74801", "url": "https://it.wikipedia.org/wiki?curid=754855", "title": "Che\u0142mno", "text": "Che\u0142mno (in tedesco: \"Kulm\") \u00e8 una citt\u00e0 della Polonia settentrionale, con abitanti nel 2007, e storica capitale della Terra di Che\u0142mno (Ziemia Che\u0142mi\u0144ska).\nGeografia fisica.\nLa citt\u00e0 si trova nel voivodato della Cuiavia-Pomerania dal 1999, mentre dal 1975 al 1998 ha fatto parte del voivodato di Toru\u0144. Si trova presso il fiume Vistola.\nOrigini del nome.\nDurante gran parte della sua storia, la citt\u00e0 ebbe una popolazione mista di tedeschi e polacchi: al passaggio dal XIX al XX secolo, rispettivamente di un terzo e due terzi.\nStoria.\nLa prima menzione scritta della citt\u00e0 di Che\u0142mno giunge da un documento emesso nel 1065 dal Duca Boleslao II di Polonia per il monastero benedettino di Mogilno. Nel 1226 il Duca Corrado I di Masovia invit\u00f2 i Cavalieri Teutonici nella Terra di Che\u0142mno, e nel 1233 le furono assegnati i diritti da citt\u00e0, conosciuti come \"diritti di Che\u0142mno\", rinnovati nel 1251. La citt\u00e0 crebbe prosperosa come membro della lega anseatica mercantile, restando comunque parte dello stato dei Cavalieri Teutonici fino al 1466, quando dopo la guerra dei tredici anni Che\u0142mno fu reincorporata nella Polonia e resa capitale del voivodato di Che\u0142mno. Nel 1772, dopo la prima spartizione della Polonia, Che\u0142mno fu annessa al Regno di Prussia, del quale - salvo la parentesi napoleonica del Ducato di Varsavia (1807-1815) - fece ininterrottamente parte fino al 1920.\nCon la fine della prima guerra mondiale Che\u0142mno pass\u00f2 quindi alla Polonia e nel periodo interbellico la citt\u00e0 rivisse un periodo di relativa prosperit\u00e0 economica, interrotta dallo scoppio del secondo conflitto mondiale (1939): le truppe della Germania nazista fecero 5.000 vittime civili nei primi giorni d'occupazione della citt\u00e0. Le atrocit\u00e0 maggiori avvennero a Klamry, Ma\u0142e Czyste, Podwiesk, Plutowo, D\u0105browa Che\u0142mi\u0144ska, e Wielkie \u0141unawy, mentre molti altri cittadini polacchi furono trucidati nelle foreste. Il resto della popolazione non tedesca fu espulsa verso il Governatorato Generale, in linea con la politica tedesca del \"Lebensraum\". Il 25 gennaio 1945 le forze tedesche si ritirarono infine dalla citt\u00e0 dando fuoco a numerosi edifici, incluso un ospedale e una stazione ferroviaria.\nMonumenti e luoghi d'interesse.\nChe\u0142mno possiede un centro storico medievale ben preservato, con cinque chiese gotiche e un municipio rinascimentale al centro della piazza del mercato."}
{"id": "754856", "revid": "287204", "url": "https://it.wikipedia.org/wiki?curid=754856", "title": "Chelmno", "text": ""}
{"id": "754858", "revid": "712828", "url": "https://it.wikipedia.org/wiki?curid=754858", "title": "Caduta di N\u00famenor", "text": ""}
{"id": "754860", "revid": "74173", "url": "https://it.wikipedia.org/wiki?curid=754860", "title": "Che\u0142mno nad Wis\u0142\u0105", "text": ""}
{"id": "754869", "revid": "1452073", "url": "https://it.wikipedia.org/wiki?curid=754869", "title": "Jo Dee Messina", "text": "Artista di discreto successo con oltre 10 anni di carriera e 2 album certificati dischi di platino negli USA. \u00c8 conosciuta per la sua personalit\u00e0 fiera e per aver fatto un bel po' di gavetta prima di arrivare al successo nel 1996.\nBiografia.\nAll'et\u00e0 di 19 anni Jo Dee si trasferisce a Nashville e comincia ad esibirsi nei locali della citt\u00e0, dove incontra anche un certo Tim McGraw che poi diventer\u00e0 un suo grande amico e un famosissimo cantante country.\nNel 1994 Jo Dee viene messa sotto contratto dalla RCA che ben presto la scarta. Dopo varie audizioni, \u00e8 la \"Curb Records\" ad assicurarsi il suo talento.\nNel 1996 esce il suo album di debutto \"Jo Dee Messina\" che, pur non colpendo subito il pubblico, riesce a vendere quasi mezzo milione di copie.\nDue anni dopo \u00e8 il momento di \"I'm Alright\", tutt'oggi il suo pi\u00f9 grande successo. Canzoni come \"Bye Bye\", \" I'm Alright\", \"Lesson In Leavin\", \"Stand Beside Me\" e \"Because You Love Me\" balzano subito in testa alle classifiche e le fanno guadagnare alcuni premi musicali. L'album viene certificato due volte disco di platino.\nIl terzo album della Messina esce nel 2000 e s'intitola \"Burn\". Tre canzoni estratte dall'album quali \"That's The Way\", \"Burn\" e \"Downtime\" ottengono un cos\u00ec grande successo che a due anni dall'uscita dell'album, la casa discografica lancia il quarto singolo \"Bring On The Rain\" in cui Jo Dee canta in coppia col suo amico Tim McGraw. Nel giro di un mese, la canzone raggiunge il primo posto nella classifica country diventando una delle canzoni pi\u00f9 famose di entrambi gli artisti.\nAlla fine dell'anno 2002 Jo Dee lancia l'album natalizio \"A Joyful Noise\" e torna in studio per registrare nuovo materiale. Nel 2003 l'album \u00e8 quasi pronto ed esce il primo singolo \"Was That My Life\" che vende poco e raggiunge solo il ventunesimo posto in classifica. A questo punto la casa discografica, per prendere tempo, decide di lanciare una collezione dei suoi pi\u00f9 grandi successi. Il \"Greatest Hits\" \u00e8 anticipato dal singolo \"I Wish\" che diventa un discreto successo.\nAvendo un altro anno a disposizione per registrare nuove canzoni, Jo Dee si circonda di numerosi produttori e spesso prende lei l'iniziativa scrivendo e cantando dei pezzi con la sola chitarra. Alla fine del 2004 il nuovo attesissimo album \u00e8 pronto e si decide di lanciarlo in primavera. Il primo singolo \"My Give A Damn's Busted\" la riporta finalmente in vetta alla classifica per ben tre settimane. Il quarto album \u00e8 intitolato \"Delicious Surprise\" ed esce il 25 aprile del 2005 debuttando pi\u00f9 alto che mai al settimo posto della classifica ufficiale degli album e al primo di quella country vendendo oltre 100\u00a0000 copie nella prima settimana.\nPeccato che i singoli successivi \"Delicious Surprise (I Believe It)\", \"Not Going Down\" e \"It's Too Late To Worry\" non hanno un gran successo, cosa che costringe l'album a vendere solo mezzo milione di copie.\nAl di fuori dei confini statunitensi, la cantante non \u00e8 molto conosciuta e la poca visibilit\u00e0 ha costretto la casa discografica a non commercializzare i suoi album in Europa. Con \"Delicious Surprise\", la \"Curb Records\" ha deciso diversamente e l'album \u00e8 acquistabile in alcuni paesi europei. Il 5 gennaio 2007, la Messina ha portato il suo tour in Italia, terra d'origine dei suoi nonni, dove ha cantato le sue \"hits\" per i soldati americani e italiani stanziati nelle basi militari di Napoli, Venezia e Vicenza.\nIl 9 luglio 2007, \u00e8 uscito negli Stati Uniti il nuovo singolo della cantante intitolato \"Biker Chick\". L'uscita dell'album \"Unmistakable\" era prevista per la fine del 2007 ma i risultati deludenti del singolo hanno costretto la casa discografica a cancellare la release.\nIl 28 febbraio 2008 la cantante ci ha riprovato con \"I'm Done\" che, pur facendo meglio del singolo precedente, ha raggiunto solo la posizione numero 34 nelle radio \"country\".\nIl 19 gennaio 2009 \u00e8 nato il suo primo figlio, avuto con il marito Chris Deffenbaugh, sposato l'estate scorsa. Il 24 marzo dello stesso anno \u00e8 uscito il terzo singolo \"Shine\". Insoddisfatti dei risultati radiofonici del singolo, i discografici decidono di pubblicare tre EP invece dell'album di studio \"Unmistakable\".\nNel dicembre 2012 Jo Dee lascia la \"Curb Record \"dopo 18 anni ed inizia a lavorare al quinto album di studio intitolato semplicemente \"Me\", in uscita il 18 marzo 2014."}
{"id": "754871", "revid": "339392", "url": "https://it.wikipedia.org/wiki?curid=754871", "title": "Cervus affinis", "text": ""}
{"id": "754879", "revid": "2519", "url": "https://it.wikipedia.org/wiki?curid=754879", "title": "Bandiera keniota", "text": ""}
{"id": "754886", "revid": "4175", "url": "https://it.wikipedia.org/wiki?curid=754886", "title": "Villa Park", "text": "Villa Park \u00e8 uno stadio britannico di Birmingham, capoluogo della contea inglese del West Midlands.\nSorge nel quartiere cittadino di Aston, che d\u00e0 il nome al club calcistico inglese proprietario dell'impianto, l', che lo inaugur\u00f2 nel 1897.\nSi tratta di uno dei pi\u00f9 antichi stadi del Regno Unito nonch\u00e9 il primo al mondo ad avere ospitato incontri calcistici internazionali in tre secoli diversi a partire dal 1899.\nNel corso della sua secolare attivit\u00e0 ha ospitato gare del mondiale di calcio 1966 e dell'europeo di calcio 1996; \u00e8 stato tuttavia utilizzato anche per eventi internazionali di rugby a XIII (Australasia e Nuova Zelanda contro la ) e a XV (), nonch\u00e9 originariamente designato ad accogliere gare di rugby a VII dei XXII Giochi del Commonwealth, successivamente dirottate al City of Coventry Stadium.\nHa una capienza di poco meno di spettatori e il suo terreno \u00e8, dal 2011, un tappeto in erba mista realizzato con tecnologia GrassMaster.\nDurante la pandemia di COVID-19 ha svolto funzioni di sostegno al servizio sanitario nazionale, essendo stato utilizzato sia come sede ospedaliera esterna di ostetricia e, successivamente, come centro di vaccinazione contro il virus.\nStoria.\nLe origini.\nL' manifest\u00f2 a fine secolo XIX l'esigenza di un nuovo impianto perch\u00e9 quello all'epoca in uso, Wellington Road, presentava diversi problemi tra cui un terreno non livellato, difficolt\u00e0 d'accesso per gli spettatori e, soprattutto, spese d'affitto esagerate.\nDi conseguenza, nel 1894 il consiglio d'amministrazione del club prese contatti con i proprietari dell'Aston Lower Ground che, all'epoca, godeva della fama di miglior impianto sportivo della zona.\nTale struttura sorge nelle ex pertinenze di Ashton Hall, imponente casa padronale in stile giacobiano, su un terreno originariamente utilizzato come orto giardino dal proprietario della casa, Sir Thomas Holte e, a seguire, come parco vittoriano dei divertimenti, acquario e, infine sala congressi.\nNel 1889 uno stagno artificiale ivi presente fu prosciugato e al suo posto furono realizzate una pista da ciclismo e un prato d'atletica inaugurati il 10 giugno successivo davanti a una folla di spettatori.\nDopo due anni di negoziati i dirigenti dell'Aston Villa e il proprietario di Lower Ground, Edgar Flower, giunsero a un accordo di locazione a lunga durata (21 anni) per un corrispettivo annuo di e il diritto d'acquisto da esercitare in qualsiasi momento della vigenza del contratto\nA condurre le trattative per conto del club fu il suo presidente Frederick Rinder, agrimensore certificato che aveva presieduto ai progetti di livellamento del terreno prima della loro realizzazione pratica.\nIl club commission\u00f2 quindi a un architetto la messa in opera di una pista ciclistica in cemento da in sostituzione di quella esistente in terra; i lavori iniziarono a fine 1896 e inclusero anche la realizzazione di una tribuna sul fronte su Witton Lane nonch\u00e9 riporti di terra intorno a pista e campo per permettere la visuale agli spettatori; lo stadio fu inaugurato il con un'amichevole contro il .\nCos\u00ec completato, il fabbricato era capace di ospitare circa spettatori, gran parte dei quali in piedi sui riporti.\nNel 1911 l'Aston Villa acquist\u00f2 l'impianto a un prezzo di ; come pertinenze accessorie acquist\u00f2 per il palazzo per uffici un tempo adibito ad acquario e il parcheggio, e per ulteriori acquis\u00ec il viale d'accesso e il campo di bowls.\nNel 1914 il club commission\u00f2 allo scozzese Archibald Leitch \u2012 specializzato in architetture di impianti sportivi \u2012 il progetto di uno stadio che all'epoca avrebbe dovuto contenere pi\u00f9 di spettatori; il piano prevedeva la ricostruzione delle tribune laterali, entrambe da realizzare coperte, due nuove curve, la squadratura dell'impianto fino a quel momento di forma ellittica, e l'inglobamento delle propriet\u00e0 accessorie acquisite insieme allo stadio; tuttavia il sopravvenire della Grande Guerra rinvi\u00f2 qualsiasi progetto al decennio successivo.\nNel 1919 le previsioni di spesa, che nel 1914 ammontavano a circa , furono riviste al rialzo a causa dell'inflazione post-bellica: l'ammontare previsto infatti era pi\u00f9 del doppio del pre-conflitto, , ma negoziazioni successive lo abbassarono di quasi un terzo e alla fine si giunse a un accordo sulla cifra di .\nI lavori iniziarono nel 1922 e andarono avanti per due anni: la prima, e la pi\u00f9 importante, costruzione realizzata fu la tribuna su Trinity Road, che fu fino a fine secolo il tratto distintivo dello stadio: l'inaugurazione di tale gradinata avvenne il alla presenza dell'allora duca di York, futuro sovrano con il nome di Giorgio VI.\nL'opera di Leitch fu lodata per il suo valore architettonico e la ricchezza delle finiture (la tribuna era corredata di vetri colorati, mosaici all'italiana, gabbie alla fiamminga sul fronte esterno e un'ampia scalinata) cui si aggiungeva il primo ristorante mai realizzato in uno stadio del Regno Unito.\nTutto quel lusso ebbe tuttavia l'effetto di far lievitare i costi in maniera considerevole, tanto da far raggiungere l'ammontare da pagare, a lavori terminati, a circa sterline, pi\u00f9 del doppio di quanto contrattato; tale sforamento port\u00f2 il consiglio d'amministrazione del club a ordinare un'indagine interna sui costi e a chiedere a Rinder le dimissioni da presidente.\nGli ultimi lavori di un certo rilievo, per molto tempo a venire, risalirono alla seconda met\u00e0 degli anni trenta: nel 1936, a 78 anni, Rinder fu reintegrato nel consiglio d'amministrazione del club e commission\u00f2 alcuni lavori di ristrutturazione dei terrazzamenti, rifatti in cemento e protetti da ringhiere in metallo in sostituzione di quelle vecchie in legno; a Leitch chiese inoltre il rifacimento della Holte End, la curva che affacciava sulla vecchia casa di Thomas Holte; n\u00e9 Rinder n\u00e9 Leitch videro la fine dei lavori perch\u00e9 entrambi morirono nel 1938; a proseguire il piano fu il figlio dell'architetto, Archibald jr., che lo ultim\u00f2 nel 1939.\nNel 1940 lo stadio fu requisito per scopi bellici: la tribuna coperta su Trinity Road fu utilizzata come scudo antiaereo e magazzino munizioni e lo spogliatoio della squadra divenne sede temporanea di una compagnia di fucilieri del reggimento del Warwickshire.\nI bombardamenti tedeschi provocarono alla tribuna su Witton Lane danni per circa sterline, cui si pose rimedio solo nel 1954.\nIl secondo dopoguerra.\nNel dopoguerra lo stadio fu sottoposto ad alcuni ampliamenti: a parte il citato ripristino funzionale della tribuna, fu ricavato un presidio medico sullo spazio del vecchio padiglione da \"bowls\", l'acquario fu riqualificato a palestra, fu acquistato un centro d'allenamento a mezzo chilometro dall'impianto e furono installati quattro tralicci d'illuminazione al fine di permettere la disputa degli incontri in notturna.\nIl primo incontro serale ebbe luogo nel novembre 1958, un'amichevole contro gli scozzesi dell'.\nNel 1962 furono investite per dotare l'Holte End di un tetto e, l'anno seguente, fu rimosso quanto rimaneva dell'impianto originario del 1897, il vecchio tetto cilindrico della tribuna su Witton Lane, per rimpiazzarlo con una copertura piatta inclinata.\nGrazie a tali lavori di modernizzazione Villa Park fu indicato tra gli stadi idonei a ospitare nel 1966 l'VIII campionato mondiale di calcio, la cui organizzazione fu affidata all'Inghilterra, bench\u00e9 la condizione per un'investitura ufficiale fosse la trasformazione della tribuna Witton Lane in un settore con soli posti a sedere.\nOltre a tale adeguamento, fu installata una gabbia metallica a copertura del tunnel d'accesso al campo dei giocatori e il campo fu allargato di per renderlo conforme alle specifiche FIFA per gare internazionali.\nNel 1967 l' retrocesse e tre anni pi\u00f9 tardi conobbe la sua prima stagione di terza divisione; a questo si accompagn\u00f2 un declino di affluenza e di entrate economiche a causa della permanenza nelle categorie inferiori; il nuovo presidente Doug Ellis decise di rinnovare l'impianto che stava iniziando a mostrare segni di obsolescenza e, tra i primi e pi\u00f9 urgenti tra i lavori cui diede corso, figur\u00f2 il rifacimento dei servizi igienici e di tutto il sistema di acque bianche e nere dell'impianto, nonch\u00e9 il ripianamento degli spalti in piedi e la creazione di un nuovo botteghino.\nNel 1976, un anno dopo il ritorno dell'Aston Villa in First Division, iniziarono i lavori di ristrutturazione della tribuna su Witton Lane, ormai vecchia di mezzo secolo, e fondamentalmente poggiata su riporti di terra. Tra il 1976 e il 1977 fu livellato il terreno sottostante e iniziata la costruzione di spalti in cemento, preludio alla realizzazione di una nuova tribuna, ribattezzata North Stand, inaugurata a ottobre 1977.\nI lavori costarono , che gettarono il club in una grave situazione debitoria: un'indagine finanziaria interna rilev\u00f2 che, di tale somma spesa, circa erano non contabilizzate.\nDa un ulteriore \"audit\" esterno di Deloitte Haskins &amp; Sells emerse che i conti erano stati gonfiati di solo il 10% ma che si erano evidenziate criticit\u00e0 nel rispetto delle pi\u00f9 comuni pratiche di controllo finanziario e dei lavori.\nNel frattempo il club si stava riproponendo ad alti livelli con la vittoria in due coppe di Lega e l'exploit della conquista del titolo di campione d'Inghilterra 1981 a 71 anni di distanza dal pi\u00f9 recente, che gli diede il diritto di partecipare alla Coppa dei Campioni nella stagione successiva, in cui Villa Park fu teatro del cammino della squadra verso la finale di Rotterdam vinta contro i tedeschi del .\nDa campione d'Europa giunse anche la qualificazione automatica all'edizione 1982-83, in cui il cammino della squadra si ferm\u00f2 ai quarti di finale a opera della \u2012 al 2021 ultima avversaria dell'Aston Villa nel calcio europeo di vertice \u2012 che, davanti a spettatori, espugn\u00f2 Villa Park per 2-1 con goal di Rossi e Boniek (per gli inglesi fu Gordon Cowans l'ultimo marcatore \"Villan\" in tale competizione).\nNel 1987 l'Aston Villa retrocedette nuovamente in seconda divisione e due anni pi\u00f9 tardi accadde a Sheffield la nota Strage di Hillsborough in cui 96 tifosi del rimasero uccisi per schiacciamento della folla che si ammass\u00f2 nei pressi di una delle uscite; l'evento spinse il governo britannico a commissionare un'indagine sulla sicurezza degli stadi nel Paese, pubblicata nel 1990 e nota come \"Rapporto Taylor\" dal nome del suo estensore; una delle criticit\u00e0 emerse alla base di incidenti di tale genere era la presenza di posti in piedi negli stadi, che per legge furono proibiti nel Regno Unito, sulla scorta di tale rapporto, a partire dalla stagione 1994-95.\nVilla Park fu uno degli impianti che dovette adeguarsi a tale nuova legislazione, e i primi lavori riguardarono, a fine 1990, l'aggiunta di posti a sedere nella North Stand al posto dei gradoni da cui si assisteva in piedi all'incontro; l'ampliamento del tetto della Holte End per coprire il settore dove in seguito sarebbero stati apposti i seggiolini; il rifacimento completo del tetto della tribuna su Trinity Road e la creazione di alcuni \"corporate box\" nella tribuna su Witton Lane, oltre al rinnovamento dell'impianto di illuminazione.\nNel 1992 l'Aston Villa riusc\u00ec a ottenere dalla citt\u00e0 di Birmingham il permesso di ricostruire completamente la tribuna su Witton Lane, il che comport\u00f2 anche la modifica del tracciato di tale strada, da realizzarsi con l'esproprio delle abitazioni interessate a un costo di e il ridisegno urbanistico dell'area.\nI lavori terminarono a gennaio 1994 a un costo totale di e dotarono la nuova tribuna di posti a sedere, che portarono la capacit\u00e0 dell'impianto a posti.\nIl presidente Doug Ellis pretese che la nuova tribuna cos\u00ec realizzata fosse ribattezzata \"Doug Ellis Stand\" e, nonostante le contestazioni dei tifosi, il settore fu rinominato durante la stagione 1993-94.\nA tale stadio dei lavori, solo la Holte End non rispettava i requisiti stabiliti dal rapporto Taylor, e uno studio di fattibilit\u00e0 aveva evidenziato l'antieconomicit\u00e0 di dotare l'esistente struttura di sedili senza ulteriori lavori; si decise quindi di demolire completamente la vecchia tribuna e di ricostruirla ex novo nell'estate 1994: i lavori iniziarono il giorno immediatamente susseguente alla fine del campionato e terminarono tre mesi dopo con la costruzione di un settore a doppia gradinata, di cui subito operativo quello inferiore con posti, grazie al quale si tenne all'inizio di stagione il primo incontro senza posti in piedi nello stadio rinnovato.\nA dicembre fu completata la gradinata superiore e l'intera tribuna fu capace di posti a sedere.\nNel frattempo, nel 1992 l'Inghilterra aveva ricevuto l'organizzazione dell'europeo di calcio 1996 e Villa Park era stato uno degli stadi inclusi nella candidatura inglese alla UEFA; ivi si tennero tre incontri della fase a gironi pi\u00f9 un quarto di finale, in cui la sconfisse il .\nL'ultima ristrutturazione avvenne nel 2000 e riguard\u00f2 la storica tribuna su Trinity Road disegnata da Archibald Leitch pi\u00f9 di settant'anni addietro: nessuna sovrintendenza ai beni architettonici aveva protetto tale fabbricato, con la motivazione che esso aveva sub\u00ecto troppe modifiche dall'originale per essere tutelabile, e quanto rimaneva dell'originale progetto, il tetto con le gabbie in metallo e tutti i sostegni in ferro che sorreggevano la copertura, furono rimossi.\nI lavori durarono un anno e mezzo per un costo di circa e la nuova tribuna fu inaugurata ufficialmente a novembre 2001 dal principe Carlo, che in quello stesso luogo ripet\u00e9 quanto fatto da suo nonno 77 anni prima.\nNel 2009 fu assegnata all'Inghilterra l'organizzazione della e, nel 2013, Villa Park fu preferito al City of Coventry Stadium tra le sedi destinate a ospitare gare del torneo: due furono le partite di scena in tale impianto, la prima tra e e la seconda tra e .\nL'esatto opposto avvenne in occasione dei XXII Giochi del Commonwealth, in programma nel 2022 a Birmingham: il comitato organizzatore aveva designato Villa Park ad accogliere il torneo di rugby a VII dei Giochi, ma l'anticipo della stagione calcistica 2022-23 in vista della disputa a fine anno del mondiale di calcio in Qatar rese lo stadio indisponibile e il suo posto fu preso dal City of Coventry Stadium.\nDalla stagione 2011-12 il prato dello stadio \u00e8 un tappeto di erba ibrida realizzato con tecnologia GrassMaster (fibre di materiale sintetico iniettate nel terreno intorno alle quali crescono e si ancorano i fili d'erba naturale).\nAltri utilizzi.\nVilla Park \u00e8 il primo stadio delle Isole britanniche in cui si siano tenuti incontri internazionali di calcio in tre secoli consecutivi, avendo ospitato il primo di essi nel 1899, una vittoria 2-1 dell' sulla ; 102 anni pi\u00f9 tardi ivi fu di scena il suo primo incontro del XXI secolo, un'amichevole tra gli inglesi e la .\nGli iberici, nell'occasione, furono i primi visitatori fuori dalle Isole britanniche a giocare contro l'Inghilterra al Villa Park: nelle sette partite dei Bianchi ivi tenutesi nel XX secolo, infatti, quattro volte l'avversaria fu la Scozia, due il e una l'.\nAl 2021 l'incontro internazionale di calcio pi\u00f9 recente disputato in tale stadio \u00e8 un'amichevole tra Inghilterra e nel 2005; nel giugno 2020 avrebbe dovuto tenervisi un'amichevole contro la , successivamente annullata a causa della sospensione delle attivit\u00e0 sportive a seguito della pandemia di COVID-19 in Europa.\nIn ambito di club Villa Park ospit\u00f2 tra il 1901 e il 2007 55 semifinali di FA Cup, pi\u00f9 di qualsiasi altro impianto inglese, entrambi gli stadi di Wembley inclusi.\nFu, anche, la sede della finale dell'ultima edizione di sempre della Coppa delle Coppe: nel 1999 in tale stadio la batt\u00e9 2-1 gli spagnoli del e l'ultimo marcatore di tale competizione fu il ceco Pavel Nedv\u011bd, autore del goal con cui la squadra italiana si aggiudic\u00f2 l'incontro a 9 minuti dalla fine.\nAltri sport.\nA parte il caso della citata , Villa Park accolse in passato discipline diverse dal calcio.\nPrima dell'arrivo dell' come affittuario, lo stadio, all'epoca ancora Aston Lower Grounds, ospit\u00f2 due incontri di First Class cricket, nel 1879 tra un XI di Londra e uno del nord dell'Inghilterra, e nel 1884 un \"test match\" tra e .\nNel 1909 lo stadio ospit\u00f2 il suo primo incontro internazionale di rugby a XIII, una vittoria 6-5 della contro l' e, tre anni pi\u00f9 tardi, a capodanno del 1912, i \"Kangaroos\" ivi ebbero la loro rivincita battendo 33-8 i britannici.\nNegli anni cinquanta lo stadio accolse di nuovo una selezione internazionale, la nel suo \"tour\" europeo del 1953, ma l'incontro che ivi si svolse non fu un \"test match\", perch\u00e9 a scendere in campo contro i \"Kiwis\" fu una selezione di rugby a XIII delle Midlands.\nNel settembre 1985 Villa Park fu sede del \"Summer Bowl\", la finale del campionato britannico di football americano organizzato dall'allora American Football League (UK), in cui il London Ravens batt\u00e9 45-7 lo Streatham Olympians.\nUsi non sportivi.\nVilla Park vanta una discreta tradizione di utilizzo come arena per concerti: il primo artista a esibirsi in tale stadio, nel 1975, fu lo statunitense Barry White accompagnato dal suo gruppo di coriste Love Unlimited durante un \"tour\" nel Regno Unito.\nAltri gruppi di rilievo esibitisi a Villa Park furono i Duran Duran (originari proprio di Birmingham), che ivi tennero un concerto di beneficenza nel 1983 e Bruce Springsteen, con due serate nel 1988 nell'ambito del suo \"Tunnel of Love Express Tour\".\nDurante la sospensione dell'attivit\u00e0 sportiva nel 2020 a causa della pandemia di COVID-19, la North Stand di Villa Park fu utilizzata come unit\u00e0 volante di ostetricia al fine di non sovraccaricare gli ospedali della zona; un anno pi\u00f9 tardi lo stadio \u00e8 stato messo a disposizione dall' come \"hub\" vaccinale a servizio del National Health Service."}
{"id": "754888", "revid": "2519", "url": "https://it.wikipedia.org/wiki?curid=754888", "title": "Bandiera liberiana", "text": ""}
{"id": "754889", "revid": "73843", "url": "https://it.wikipedia.org/wiki?curid=754889", "title": "RDS Stadium", "text": "L'RDS Stadium, noto fino all'agosto 2017 come 105 Stadium, \u00e8 una struttura polifunzionale situata a Rimini.\nAppartiene alla societ\u00e0 \"Stadium s.r.l.\" ed \u00e8 sede di eventi e concerti. In passato ospitava abitualmente le partite casalinghe dei Crabs Rimini: l'allora 105 Stadium aveva ereditato la funzione di palasport principale dal meno moderno e capiente Palasport Flaminio, tuttavia con la caduta dei Crabs nel dilettantismo la societ\u00e0 \u00e8 tornata al vecchio palasport.\nLa capienza ufficiale per le partite di pallacanestro \u00e8 di posti, capienza che per altre manifestazioni pu\u00f2 venire ulteriormente ampliata fino a posti sfruttando lo spazio su cui poggia il parquet.\nFacendo seguito a un iter iniziato nel settembre del 1998 con la prima delibera di approvazione del piano integrato, l'edificazione effettiva dell'impianto inizi\u00f2 nell'anno 2000. La sua inaugurazione \u00e8 avvenuta il 14 dicembre 2002 in occasione del concerto di Biagio Antonacci. Per quanto riguarda la pallacanestro il battesimo risale al 23 gennaio 2003 con un'amichevole tra i Crabs e la Montepaschi Siena, mentre il primo incontro ufficiale \u00e8 stato disputato poco pi\u00f9 tardi, ovvero il 2 febbraio dello stesso anno con la vittoria in campionato su Scafati.\nNel 2010 lo stadio ha ospitato le final four di Coppa Italia di pallavolo femminile.\nDal 12 al 14 agosto 2011 si \u00e8 invece tenuto il Trofeo Tassoni, manifestazione amichevole di pallacanestro fra le nazionali maschili di Italia, Grecia, Polonia e Bosnia ed Erzegovina impegnate nella preparazione agli Europei 2011.\nIl 22 settembre 2012 ha ospitato la finale di Supercoppa italiana di basket tra la Montepaschi Siena e la Pallacanestro Cant\u00f9.\nAd agosto del 2017 lo stadio cambia nome da 105 Stadium a RDS Stadium, cambiando emittente radiofonica di riferimento da Radio 105 a RDS.\nPrima della sponsorizzazione con Radio 105, l'impianto era convenzionalmente denominato \"PalaMulazzani\", nome derivante dalla ditta costruttrice \"Mulazzani Italino S.p.A.\"."}
{"id": "754891", "revid": "287204", "url": "https://it.wikipedia.org/wiki?curid=754891", "title": "Il porto del tradimento", "text": "Il porto del tradimento \u00e8 il nono romanzo della saga di Jack Aubrey e Stephen Maturin, personaggi immaginari, anche se Aubrey \u00e8 ispirato alle imprese di Lord Cochrane, e protagonisti del film Master and Commander - Sfida ai confini del mare, con Russel Crowe.\nIn effetti il film \u00e8 un sunto di episodi tratti dai vari romanzi della serie, innestati su una avventura particolare (Ai confini del mare)\nTrama.\nJack Aubrey \u00e8 rientrato a Malta da eroe dopo la missione nel mar Ionio, con la \"Surprise\" gravemente danneggiata dallo scontro con una fregata turca ribelle; a La Valletta gli viene detto che il suo precedente comando, la \"Worcester\", \u00e8 utile solo come pontone. Il suo inseparabile amico Stephen Maturin, sempre pi\u00f9 coinvolto nelle trame dei servizi segreti, si scontra con una rete francese con potenti pedine inserite tra le forze inglesi, tra le quali il vice segretario dell'Ammiragliato, Andrew Wray, anche lui a Malta ufficialmente per appoggiare la caccia alle spie francesi. Ma l'affascinante moglie italiana di un ufficiale della Royal Navy, Laura Fielding, entra nel gioco: il marito \u00e8 prigioniero in Francia e la rete francese vuole usarla contro Stephen.\nIn attesa che la \"Surprise\" venga riparata, a Jack viene affidato un incarico temporaneo: portarsi, con l'amico quale consigliere politico, con la nave trasporto \"Dromedaire\" alla foce del Nilo, traversare l'istmo di Suez e catturare con una nave della Compagnia delle Indie ed un contingente di soldati turchi una galea carica di oro della quale fonti informative hanno assicurato il passaggio nel canale. Ma la galea \u00e8 una trappola, che solo l'istinto di Aubrey riesce ad evitare. Fallita la spedizione, il gruppo rientra a Malta in tempo per ultimare le riparazioni alla \"Surprise\", ed in una crociera di scorta nell'Adriatico apprendono che il comandante Fielding \u00e8 evaso ma che, istigato da voci su una relazione tra Jack e la moglie, vuole probabilmente chiedere soddisfazione.\nAl rientro a Malta, Stephen scopre che i francesi, avendo saputo dell'evasione di Fielding, vogliono eliminare Laura ma non la trovano in casa; nascosto l\u00ec \u00e8 invece Stephen che, facendo tesoro di quanto appreso ascoltando i due sicari, crede di smantellare la rete delle spie informando Wray prima di cercare riparo con Laura sulla Surprise.\nMa una nuova missione attende la Surprise: una visita di \"cortesia intimidatoria\" al dey di \"Zambra\", una citt\u00e0 sulla costa di Barberia che minaccia atti ostili contro le navi e i sudditi di Sua Maest\u00e0, accompagnata da un vecchio vascello da 64 cannoni, la \"Pollux\", sul quale viaggia l'ammiraglio Harte, nemico di vecchia data di Jack e suocero di Wray. Quella che doveva essere una sorpresa per il dey si rivela una sorpresa per gli inglesi: un vascello da 80 cannoni nuovo di zecca, il \"Mars\", e due fregate attaccano gli inglesi nella baia. La \"Pollux\" salta in aria danneggiando pesantemente il vascello francese impegnato pennone contro pennone, ed una delle due fregate viene portata dalla \"Surprise\" a sbattere contro gli scogli mentre l'altra si rifugia in porto. La Surprise fa rotta verso Gibilterra su \"suggerimento\" di Stephen per informare dell'accaduto.\nRiferimenti.\nZambra \u00e8 una citt\u00e0 immaginaria, oltre che il nome di un'isola vicino a capo Bon, in Tunisia. Ovviamente, il canale di Suez all'epoca non esisteva ancora, per cui i marinai devono attraversare l'istmo di Suez a piedi (o meglio, a dorso di cammello)."}
{"id": "754893", "revid": "47767", "url": "https://it.wikipedia.org/wiki?curid=754893", "title": "Vikinghi", "text": ""}
{"id": "754897", "revid": "49022", "url": "https://it.wikipedia.org/wiki?curid=754897", "title": "Cadell ap Rhodri", "text": ""}
{"id": "754898", "revid": "729019", "url": "https://it.wikipedia.org/wiki?curid=754898", "title": "Aphelariaceae", "text": "Aphelariaceae Corner, Beih. Nova Hedwigia 33: 5 (1970)\nAphelariaceae \u00e8 una famiglia di funghi basidiomiceti appartenenti all'ordine Cantharellales.\nGeneri di Aphelariaceae.\nIl genere tipo \u00e8 Aphelaria Corner, altri genere inclusi sono:"}
{"id": "754899", "revid": "767487", "url": "https://it.wikipedia.org/wiki?curid=754899", "title": "Ric Ocasek", "text": "Carriera.\nPrimi anni.\nRichard Theodore Otcasek nacque a Baltimora il 23 marzo del 1944, il padre era un analista di sistema della NASA. La nonna lo mand\u00f2 a cantare da bambino e gli regal\u00f2 la prima chitarra quando aveva 14 anni. La sua famiglia si trasfer\u00ec a Cleveland quando era ragazzo e frequent\u00f2 per breve tempo l'Antioch College e la Bowling Green State University prima di abbandonare e dedicarsi alla musica.\nConobbe Ben Orr nell'Ohio, e i due suonarono in diversi gruppi nell'area di Boston. In seguito si un\u00ec a loro il chitarrista Elliot Easton a met\u00e0 degli anni settanta, formando i Cap\u2019n Swing. Nel 1976 con l'arrivo del tastierista Greg Hawkes e del batterista David Robinson si formarono i The Cars.\nCon i The Cars.\nOcasek \u00e8 noto per essere stato il fondatore e leader del gruppo new wave The Cars, per i quali scrisse la maggior parte del materiale, oltre a cantare e suonare la chitarra, le tastiere e occasionalmente il basso. Il gruppo incise numerosi singoli di successo negli anni settanta e ottanta. Dopo oltre vent'anni il gruppo si riform\u00f2 senza Benjamin Orr (morto nel 2000), e pubblic\u00f2 un nuovo album nel 2011 \"Move Like This\".\nDa solista.\nNel momento di maggior successo dei Cars, Ocasek cominci\u00f2 a pubblicare lavori da solista. Il primo album, \"Beatitude\", usc\u00ec nel 1982, ed era molto diverso dallo stile dei Cars: quasi assenti le chitarre, molte le tastiere e la voce filtrata con un effetto \"elettronico\". In alcuni brani Ocasek suon\u00f2 tutti gli strumenti. Dall'album fu tratto anche un singolo da classifica, \"Something to Grab For\". Il secondo album, \"This Side of Paradise\", usc\u00ec nel 1986: meno elettronico del precedente, vantava ospiti come Roland Orzabal dei Tears for Fears, Steve Stevens, Tony Levin e Tom Verlaine. Dall'album fu tratto il singolo \"Emotion in Motion\", arrivato al 15\u00ba posto nella classifica Billboard Hot 100 negli Stati Uniti.\nIl terzo album, \"Fireball Zone\", usc\u00ec nel 1990, quando i Cars si erano ormai sciolti.\nDurante gli anni novanta Ocasek realizz\u00f2 altri tre album da solista, \"Quick Change World\" nel 1993, \"Getchertikitz\" in collaborazione con Alan Vega dei Suicide e \"Troublizing\" coprodotto con Billy Corgan nel 1997, fu supportato da un breve tour, il primo dopo che aveva lasciato i Cars.\nInfine nel 2004 realizz\u00f2 un altro album, \"Nexterday\".\nParallelamente al lavoro di musicista, Ocasek intraprese una carriera anche come produttore artistico. Tra i dischi da lui prodotti che hanno avuto pi\u00f9 successo sono da ricordare i multiplatino \"The Blue Album\" e \"The Green Album\" dei Weezer. Altri artisti con cui egli collabor\u00f2, spaziando dal pop al punk, inclusero Suicide, Hole, Bebe Buell, No Doubt, The Killers, Nada Surf, Black 47, Bad Religion, Johnny Bravo, Martin Rev e Jonathan Richman.\nRiconoscimenti.\nNel 2018 venne inserito nella Rock and Roll Hall of Fame come membro dei The Cars.\nVita privata.\nSi spos\u00f2 nel 1989 con la modella Pavl\u00edna Po\u0159\u00edzkov\u00e1, incontrata durante le riprese del video musicale di \"Drive\" dei Cars. I due ebbero due figli, Jonathan Raven Ocasek nel 1993, e Oliver Orion Ocasek nel 1998. Nel 2018 la moglie annunci\u00f2 sui \"social media\" che lei e Ocasek si erano separati un anno prima.\nIl 15 settembre 2019 all'et\u00e0 di 75 anni \u00e8 stato trovato morto dalla polizia, allertata da una chiamata, nel suo appartamento di New York a Manhattan. Secondo il rapporto del medico legale la morte \u00e8 avvenuta per ipertensione e aterosclerosi cardiovascolare. La Po\u0159\u00edzkov\u00e1 ha dichiarato che l'ex marito si stava riprendendo a casa dopo un intervento chirurgico."}
{"id": "754900", "revid": "49022", "url": "https://it.wikipedia.org/wiki?curid=754900", "title": "Gwgon", "text": ""}
{"id": "754902", "revid": "2519", "url": "https://it.wikipedia.org/wiki?curid=754902", "title": "Bandiera nigeriana", "text": ""}
{"id": "754904", "revid": "6923", "url": "https://it.wikipedia.org/wiki?curid=754904", "title": "Giulia GTA 1600", "text": ""}
{"id": "754905", "revid": "305330", "url": "https://it.wikipedia.org/wiki?curid=754905", "title": "Giulia GT 1300 Junior", "text": ""}
{"id": "754908", "revid": "3732", "url": "https://it.wikipedia.org/wiki?curid=754908", "title": "Alfredo Oriani", "text": "Biografia.\nPer quanto discendesse da una famiglia privilegiata della piccola aristocrazia, ebbe un'infanzia difficile e priva di affetti. Il giovane Oriani crebbe scontroso e solitario, e pi\u00f9 tardi rivel\u00f2 queste sue caratteristiche anche nelle proprie opere.\nIl padre lo mand\u00f2 a Roma a laurearsi in legge alla \u201cSapienza\u201d. Da Roma pass\u00f2 a Bologna, dove fece pratica nello studio di un legale. Intanto la sua famiglia si era trasferita da Faenza a Casola, nella Valle del Senio, dove possedeva una casa, \u00abVilla del Cardello\u00bb, antica foresteria di un convento. Oriani si stabil\u00ec al Cardello e dedic\u00f2 tutta la sua vita all\u2019attivit\u00e0 di letterato, storiografo e giornalista (oltre che politico di livello locale). Possedeva anche dei terreni: quella di viticoltore fu la sua professione ufficiale.\nAl Cardello Oriani visse con la sorella Enrichetta. Ebbe una relazione con una giovane domestica, Cosima (Mina) Cavallari, che nel 1891 gli diede un figlio, Ugo. Ebbe per confessore don Lorenzo Costa, anch'egli scrittore, che lasci\u00f2 una testimonianza scritta a ricordo di Oriani.\nMor\u00ec, in solitudine, il 18 ottobre 1909. Fu sepolto nel piccolo cimitero attiguo alla chiesa di Valsenio accanto al padre. Nell'aprile 1924 le sue spoglie furono traslate in un monumento funebre appositamente costruito, ad opera di Giulio Arata. Qui riposano dal 1940 le spoglie di Enrichetta, sorella dello scrittore, e Mina Cavallari, madre di Ugo Oriani. Nell'ipogeo antistante il monumento funebre riposano i resti del padre di Oriani, Luigi (1817-1896), del figlio Ugo (1891-1953) e della nuora Luigia Pifferi Oriani (1894-1979).\nL'opera.\nLe sue opere spaziano dal romanzo ai trattati di politica e di storia, dai testi teatrali agli articoli giornalistici, sino alla poesia.\nLa sua fama di scrittore fu a lungo legata soprattutto alle opere di pubblicistica storica e politica: \"Fino a Dogali\" (1889), in cui analizz\u00f2 le cause della crisi religiosa ed economica della nuova Italia; \"La lotta politica in Italia\" (1892) che narra le vicende storiche italiane dal Medioevo al Risorgimento; \"La rivolta ideale\" (1908), nella quale lo scrittore espone il proprio credo politico, affermando la necessit\u00e0 di uno Stato forte che regoli con ampi poteri la vita sociale.\nMolto importanti sono per\u00f2 anche le opere letterarie, fra cui si annoverano autentici capolavori del calibro di \"Gelosia\" (1894) e \"Vortice\" (1899). Uno dei suoi ultimi lavori fu \"Bicicletta\" (1902), una raccolta di novelle in cui egli abbandon\u00f2 lo stile enfatico e veemente dei suoi primi racconti per una scrittura pi\u00f9 scorrevole e spontanea. L'opera fu tratta da un'esperienza vissuta nel 1897: nell'estate di quell'anno Oriani effettu\u00f2 un viaggio in solitaria dalla Romagna alla Toscana, giungendo fino al Senese (in tutto circa 600 km con oltre seimila metri di dislivello) in sella a una Bremiambourg da corsa a scatto fisso.\nL'eredit\u00e0 culturale.\nFino alla prima guerra mondiale l'opera di Oriani fu scarsamente apprezzata. L'unica considerazione degna di nota provenne da Benedetto Croce che, in un saggio del 1908, gli riconobbe il merito di aver criticato il positivismo allora imperante nella cultura italiana e di aver fatto riferimento ad Hegel e allo storicismo. Una certa attenzione gli venne inoltre dimostrata da Renato Serra, che gli dedic\u00f2 due scritti, in quanto elemento eccentrico all'interno della contemporanea scena culturale romagnola.\nMa fu nell'ambiente nazionalista che Oriani trov\u00f2 i suoi massimi estimatori. Gli esponenti del nazionalismo italiano elevarono Oriani a guida spirituale del loro movimento, trovando nei suoi scritti la giustificazione storica e ideale dei programmi di grandezza nazionale e di espansione coloniale. Come scrisse Luigi Federzoni in una lettera al figlio di Oriani, Ugo: \"suo padre \u00e8 - spiritualmente e intellettualmente - anche mio padre. Lo amo, lo ammiro, lo venero oltre ogni altr'uomo al mondo\", e non furono pochi i nazionalisti che, come Dino Grandi e Gioacchino Volpe, portarono con s\u00e9 al fronte \"La lotta politica\" durante la prima guerra mondiale.\nDopo la fine della Grande Guerra il fascismo si appropri\u00f2 del pensiero di Oriani e tese a valorizzarlo e a diffonderlo con la pubblicazione delle opere complete, edite in 30 volumi da Cappelli. Quest'opera venne curata da Benito Mussolini in persona: il Duce individu\u00f2 in Oriani, libero pensatore che aveva disdegnato il facile successo, un precursore dei valori del fascismo (la legittimit\u00e0 di tale riconoscimento \u00e8 ancor oggi ampiamente discussa nel dibattito storiografico accademico). Per questo venne celebrato con la \u00abMarcia al Cardello\u00bb il 27 aprile 1924. Mussolini in persona, al termine della celebrazione, innalz\u00f2 Oriani a \"Poeta della Patria\" e ad \"esaltatore di tutte le energie della razza\".\nNel 1924 il Cardello fu dichiarato monumento nazionale; il 14 aprile 1927 venne istituito (regio decreto-legge n. 721) l'\u00abEnte Casa di Oriani\u00bb, allo scopo di perpetuare la memoria dello scrittore. Apprezzamento per il pensiero di Oriani venne anche dal Gramsci dei Quaderni: egli, riflettendo sulla mancanza in Italia di una letteratura nazional-popolare, vedeva in Oriani uno dei pochi autori italiani consapevoli che l'assenza d'incontro tra nazione intera e ceto culturale aveva avuto conseguenze esiziali: in primis l'egemonia della classe dirigente liberale post-unitaria.\nNel secondo dopoguerra lo scrittore venne ostracizzato per via dell'appropriazione della sua opera da parte del fascismo. Soltanto a partire dagli anni settanta, grazie al lavoro di eminenti studiosi quali Giovanni Spadolini ed Eugenio Ragni, si \u00e8 assistito ad una ripresa d'interesse per la sua produzione, sia quella saggistica sia quella narrativa. Nel 1975 il parco che circonda il Cardello \u00e8 stato dichiarato Zona di notevole interesse pubblico dal Ministero per i Beni cultuali. Nel 1978 gli eredi dello scrittore hanno ceduto la villa-museo all'Ente Casa di Oriani.\nNegli anni successivi l'Ente \u00e8 diventato Fondazione. La \u00abFondazione Casa di Oriani\u00bb (presidente Sandro Rogari, direttore Alessandro Luparini) ha continuato l'opera di diffusione del pensiero di Alfredo Oriani.\nIn memoria.\nUn monumento dedicato ad Alfredo Oriani, opera dello scultore Domenico Rambelli (1886-1972) fu collocato nel 1990 in Largo Toki a Faenza.\nUna via di Verona, pi\u00f9 precisamente la circonvallazione del quartiere di San Zeno, \u00e8 intitolata a suo nome. \nUn Viale di Bologna, nel quartiere Santo Stefano, \u00e8 intitolato a suo nome.\nA Roma nel parco del colle Oppio, presso l'ingresso della \"Domus Aurea\", \u00e8 visibile un monumento in bronzo a figura intera realizzato da Ercole Drei nel 1935.\nA Milano e Roma esistono rispettivamente una via ed un largo in suo onore, in zona Porta Romana a Milano e Monteverde vecchio a Roma."}
{"id": "754909", "revid": "767487", "url": "https://it.wikipedia.org/wiki?curid=754909", "title": "Benjamin Orr", "text": "Biografia.\nNato da genitori di origini cecoslovacche, russe e tedesche, Benjamin Orr form\u00f2 nel 1976 con Ric Ocasek, Greg Hawkes e il batterista David Robinson i The Cars, con cui cant\u00f2 molti dei successi pi\u00f9 noti, tra cui \"Just What I Needed\", \"Let 's Go\", \"Drive\" e \"Candy-O\". Dopo aver ottenuto numerosi dischi di platino grazie alle hits composte con i The Cars, usc\u00ec il suo unico progetto solista The Lace nel 1986. Co-produsse la musica e i testi con la fidanzata di lungo corso, Diane Grey Page, riuscendo a piazzare in classifica nella top 40 americana la hit \"Stay the Night\". Inoltre il video di \"Stay the Night\" raggiunse le prime posizioni nella classifica di MTV.\nNell'aprile 2000 gli venne diagnosticato un cancro al pancreas in stadio avanzato, condizione che lo port\u00f2 ad un immediato ricovero. Nonostante ci\u00f2 continu\u00f2 ad esibirsi in concerti fino alla sua ultima apparizione pubblica nel settembre del 2000 ad Anchorage, in Alaska. Mor\u00ec nella sua casa di Atlanta nell'ottobre 2000 a 53 anni.\nDiscograf\u00eda.\nCon The Grasshoppers\nCon i Milkwood\nCon The Cars\nSolista"}
{"id": "754910", "revid": "729019", "url": "https://it.wikipedia.org/wiki?curid=754910", "title": "Clavulinaceae", "text": "Clavulinaceae (Donk) Donk, Beih. Nova Hedwigia 1(4): 407 (1961)\nClavulinaceae \u00e8 una famiglia di funghi basidiomiceti appartenenti all'ordine Cantharellales.\nGeneri di Clavulinaceae.\nIl genere tipo \u00e8 Clavulina J. Schr\u00f6t., altri genere inclusi sono:"}
{"id": "754915", "revid": "125930", "url": "https://it.wikipedia.org/wiki?curid=754915", "title": "Niccol\u00f2 da Prato", "text": ""}
{"id": "754922", "revid": "419471", "url": "https://it.wikipedia.org/wiki?curid=754922", "title": "Palasport Flaminio", "text": "Il palasport Flaminio \u00e8 un impianto sportivo situato a Rimini.\nStoria.\nIl progetto relativo alla sua costruzione \u00e8 datato 1962. All'epoca, la citt\u00e0 non disponeva ancora di un vero e proprio palazzetto dello sport. Il Palasport Flaminio venne realizzato in due tronconi diversi: la prima parte fu completata nel 1972, ebbe un costo di 183 milioni di lire e comprendeva solamente la piscina e la palestra ginnica, mentre un secondo lotto, quello della sala principale, fu ufficialmente aperto il 25 settembre del 1977 con una serie di eventi. Tra le discipline a cui la struttura era adibita, oltre che la pallacanestro, vi era anche la pallamano, sport di cui la citt\u00e0 di Rimini in quegli anni contava addirittura due squadre nella massima serie.\nIl programma inaugurale prevedeva al mattino una commemorazione per Luciano Vendemini, seguita dall'incontro di pallamano tra Rapida Rimini e Volani Rovereto. Nel pomeriggio ci fu una sfida di pallamano femminile fra le selezioni di Italia e Istria, quindi alle ore 17:30 inizi\u00f2 l'amichevole benefica di basket disputata tra l'allora Sarila Rimini guidata da Alberto Bucci e l'Auxilium Torino. Al termine, la giornata fu chiusa da un'esibizione di ginnastica artistica. Allo stesso Vendemini fu intitolata la sala principale, per l'appunto la \"Sala Vendemini\", in memoria dell'ex cestista riminese che vest\u00ec anche la maglia della Nazionale e che mor\u00ec il 20 febbraio 1977 al Palasport Villa Romiti di Forl\u00ec a causa di un improvviso malore.\nNel corso degli anni, il Palasport Flaminio venne calcato da molteplici campioni di basket, come i membri della Hall of Fame Dino Meneghin, Dra\u017een Dalipagi\u0107, Bob McAdoo, Oscar Schmidt, George Gervin, Dino Radja e Dominique Wilkins, passando per una serie di All-Star NBA tra cui Mike Mitchell, Micheal Ray Richardson e Manu Gin\u00f3bili, oltre ad altri grandi giocatori come Darryl Dawkins e Toni Kuko\u010d. L'impianto fu inoltre teatro di epiche sfide ed infuocati derby, per esempio quelli contro la Libertas Forl\u00ec.\nA livello musicale, invece, nei suoi primi decenni di vita l'impianto ospit\u00f2 concerti di alcuni tra i pi\u00f9 importanti artisti della scena nazionale ma anche internazionale, come ad esempio James Brown, Ray Charles e i Rockets.\nA partire dal febbraio 2003, fu il nuovissimo e pi\u00f9 capiente 105 Stadium a diventare il palazzetto cittadino di riferimento per il basket. I Crabs, infatti, disputarono la prima gara di campionato nel nuovo impianto il 2 febbraio 2003, a stagione in corso. In alcuni casi, quando il 105 Stadium era occupato da altri concerti o eventi, i biancorossi tornarono occasionalmente a giocare al Flaminio, ma si trattava di occasioni perlopi\u00f9 sporadiche. Tuttavia, nel 2011, complice la caduta del club nel dilettantismo dovuta a problemi economici, il Flaminio torn\u00f2 ad essere l'impianto abituale della pallacanestro riminese. I Crabs cessarono l'attivit\u00e0 della prima squadra al termine della stagione 2017-2018, mentre a partire dall'anno successivo fu la nuova societ\u00e0 Rinascita Basket Rimini a disputare qui i propri campionati.\nCuriosit\u00e0.\nIl 26 gennaio 1995, il Flaminio fu teatro di un record che rimane tuttora imbattuto: Carlton Myers, stella del Basket Rimini, arriv\u00f2 quel giorno a segnare 87 punti personali nell'arco di una singola partita, vinta 147-99 contro la Libertas Udine. Il precedente primato della Serie A apparteneva a Sandro Riminucci, che nel 1964 ne realizz\u00f2 77.\nIl 2 novembre del 1981, il concerto del gruppo new wave Ultravox tenutosi al Flaminio fu registrato e successivamente distribuito come LP bootleg con il titolo \"Live in concert\"."}
{"id": "754926", "revid": "2519", "url": "https://it.wikipedia.org/wiki?curid=754926", "title": "Bandiera sudafricana", "text": ""}
{"id": "754927", "revid": "305330", "url": "https://it.wikipedia.org/wiki?curid=754927", "title": "Botryobasidiaceae", "text": "Botryobasidiaceae \u00e8 una famiglia di funghi basidiomiceti appartenenti all'ordine Cantharellales.\nGeneri di Botryobasidiaceae.\nIl genere tipo \u00e8 Botryobasidium Donk, altri generi inclusi sono:"}
{"id": "754928", "revid": "122940827", "url": "https://it.wikipedia.org/wiki?curid=754928", "title": "Breaker (Accept)", "text": "Breaker \u00e8 il terzo album in studio del gruppo musicale heavy metal tedesco Accept, pubblicato nel 1981 dalla Brain Records."}
{"id": "754930", "revid": "1632387", "url": "https://it.wikipedia.org/wiki?curid=754930", "title": "Balls to the Wall", "text": "Balls to the Wall \u00e8 il quinto album in studio della band heavy metal tedesca Accept pubblicato dall'etichetta discografica CBS Records nel 1983. Il disco \u00e8 stato registrato tra luglio e agosto dello stesso anno.\nIl disco.\nL'album \u00e8 considerato tra i migliori della discografia degli Accept e si rivel\u00f2 un successo a livello commerciale. Nel 1990 Stati Uniti venne certificato disco d'oro per aver venduto pi\u00f9 di 500.000 copie, mentre in Canada ricevette lo stesso premio gi\u00e0 nel 1985 avendo venduto pi\u00f9 di 50.000 copie. Per l'omonima canzone \"Balls to the Wall\" vennero realizzati un videoclip e un singolo (con B-side \"Losing More Than You've Ever Had\") che usc\u00ec sia in versione 7\" che 12\".\nLa prima versione in CD usc\u00ec nel 1990 edita da BMG con marchio RCA. Nel 2001 e nel 2002 \u00e8 stato ristampato in versione rimasterizzata e con l'aggiunta di due bonus tracks tratte dall'EP live \"Kaizoku-Ban\": \"Up to the Limit\" e \"Head Over Heels\". L'album usc\u00ec anche in doppio CD nel 2013, pubblicato dalla Hear No Evil Recordings; questa edizione contiene sul secondo disco il live \"Staying a Life\"."}
{"id": "754934", "revid": "2519", "url": "https://it.wikipedia.org/wiki?curid=754934", "title": "Bandiera tunisina", "text": ""}
{"id": "754938", "revid": "1632387", "url": "https://it.wikipedia.org/wiki?curid=754938", "title": "Predator (Accept)", "text": "Predator \u00e8 l'undicesimo album in studio della band heavy metal tedesca Accept; il disco usc\u00ec nel 1996."}
{"id": "754943", "revid": "9", "url": "https://it.wikipedia.org/wiki?curid=754943", "title": "Onepiece", "text": ""}
{"id": "754954", "revid": "149587", "url": "https://it.wikipedia.org/wiki?curid=754954", "title": "Taymyria", "text": ""}
{"id": "754963", "revid": "521028", "url": "https://it.wikipedia.org/wiki?curid=754963", "title": "Padri cappadoci", "text": "I padri cappadoci sono un gruppo di filosofi cristiani ellenistici del IV secolo, tutti provenienti dalla Cappadocia, che formarono come una famiglia monastica; essi furono Basilio Magno, Gregorio di Nissa e Gregorio Nazianzeno. Sono anche detti \"luminari di Cappadocia\".\nUn ruolo importante fu svolto da Macrina, nonna di Basilio e Gregorio, che appoggi\u00f2 i fratelli per lo studio e per la meditazione. Anche il fratello pi\u00f9 giovane di Basilio e Gregorio, Pietro, partecip\u00f2 a questa scuola monacale e divenne in seguito vescovo di Sebaste.\nQuesti studiosi, affiancati da un loro confratello, Gregorio di Nazianzo, riuscirono a dimostrare che i cristiani erano in grado di sottoporsi a delle conversazioni sulla loro fede con gli intellettuali di lingua greca e che il Cristianesimo non era una dottrina contraria alla filosofia ma una dottrina che portava alla conoscenza, alla fede e ad un nuovo stile di vita rappresentato anche dal monachesimo. I loro maggiori contributi furono dedicati alla definizione della Trinit\u00e0 finalizzati al Primo Concilio di Costantinopoli tenutosi il 381 e per la versione definitiva del credo niceno che fu formulato l\u00ec.\nDopo il Primo Concilio di Nicea, l'Arianesimo non scomparve. I Semi-ariani insegnavano che il Figlio fosse della stessa sostanza del Padre (\"homoousios\") contro gli Ariani eterodossi che insegnavano che il Figlio fosse di una sostanza simile al Padre (\"homoiousios\").\nI Cappadoci tentarono di riavvicinare i Semi-ariani alla causa ortodossa. Nei loro scritti essi fecero un uso intensivo della formula \"tre persone (ipostasi) in una sostanza (\"ousia\")\" e quindi implicitamente ammettendo una distinzione tra Padre e Figlio, ma allo stesso tempo insistendo sulla loro essenziale unit\u00e0."}
{"id": "755003", "revid": "767487", "url": "https://it.wikipedia.org/wiki?curid=755003", "title": "La musica negra", "text": "La musica negra \u00e8 il terzo album del gruppo rock statunitense Verbena. \u00c8 uscito nel 2003 sotto Capitol Records ed \u00e8 stato prodotto da Rob Schnapf.\nQualitativamente parlando si pu\u00f2 ritenere inferiore al precedente \"Into the Pink\" (1999) nonostante il gruppo abbia tentato di scollarsi l'etichetta di gruppo grunge un po' troppo in stile Nirvana che li ha perseguitati in passato."}
{"id": "755036", "revid": "79968", "url": "https://it.wikipedia.org/wiki?curid=755036", "title": "Diciassettesimo secolo", "text": ""}
{"id": "755038", "revid": "1632387", "url": "https://it.wikipedia.org/wiki?curid=755038", "title": "Rock 'n' Roll Gypsies", "text": "Rock 'n' Roll Gypsies \u00e8 il secondo disco dal vivo dei Saxon.\nIl disco.\nOltre ad essere la prima incisione con Nibbs Carter al basso, segna anche il ritorno di Nigel Glockler dietro ai tamburi dopo il breve abbandono. Venne registrato nel 1988 in Ungheria e vide per la prima volta Biff Byford in veste di produttore. La ristampa in CD del 2001 presenta una copertina differente e due tracce addizionali; inoltre la produzione viene attribuita a tutto il gruppo e non al solo Byford."}
{"id": "755043", "revid": "1282260", "url": "https://it.wikipedia.org/wiki?curid=755043", "title": "Gaetano De Leo", "text": "Fu uno dei fondatori e dei docenti di punta della cattedra di Psicologia giuridica dell'Universit\u00e0 La Sapienza di Roma. Fondamentali i suoi testi sulla devianza giovanile. \nBiografia.\nDe Leo nacque a Pola quando la citt\u00e0 apparteneva ancora alla Venezia Giulia italiana. Il suo nome era Gaetano, ma familiari ed amici lo chiamavano col diminutivo di Uccio; era il primo di cinque fratelli: suo padre, Giuseppe, era un maresciallo dell'esercito, mentre la madre, Lidia Blasina, dopo che la famiglia si trasfer\u00ec, esule dopo la guerra, al Villaggio Giuliano-Dalmata di Roma, vi gestiva un'osteria.\nCome il padre, Gaetano De Leo si avvi\u00f2 nella carriera militare e ottenne il diploma di capitano di lungo corso dopo un viaggio in Africa con la nave scuola Amerigo Vespucci e un'esperienza in marina, presso una Capitaneria di porto, ma poi sent\u00ec una sorta di vocazione al giornalismo e alla produzione letteraria. Cominci\u00f2 a scrivere per \"Difesa adriatica\", il giornale dell'Associazione Nazionale Venezia Giulia e Dalmazia: i suoi articoli, di carattere sia politico sia letterario, si segnalavano per talento, originalit\u00e0 e acutezza nell'analisi critica, con un pensiero critico nettamente orientato a destra. \nStabilitosi a Trieste, De Leo cominci\u00f2 a studiare James Joyce e gli autori triestini: Svevo, Saba, Stuparich, Slataper, sui quali avrebbe scritto articoli e saggi di spessore, tanto da diventare, ben presto, uno dei critici letterari di punta del Piccolo di Trieste. Inseritosi cos\u00ec nel mondo letterario giuliano, frequentava tutti i maggiori esponenti dell'epoca, da Fulvio Tomizza a Stelio Mattioni, dalla poetessa Lina Galli allo scrittore Manlio Cecovini, futuro sindaco della citt\u00e0, da Stelio Crise a Virgilio Giotti. \nCon l'avvicinarsi del Sessantotto, con la sua ventata di cambiamento, De Leo, sensibile agli umori della societ\u00e0, cominci\u00f2 a mostrare un'inquietudine crescente. In una sua lettera ancora del 23 agosto 1967 all'amico Diego Zandel, De Leo scriveva: \nSi avviava cos\u00ec, per De Leo, una maturazione di scelte che, alla fine, lo avrebbe condotto ad abbandonare improvvisamente e per sempre la letteratura, denunciandone l'inutilit\u00e0, e ad iscriversi alla facolt\u00e0 di sociologia dell'Universit\u00e0 di Trento. Trasferitosi in seguito a Roma, si impegn\u00f2 con un gruppo di intellettuali di estrema sinistra: Franco Prattico, giornalista del settimanale del Partito Comunista Italiano \"Vie nuove\" e poi della Repubblica, lo scrittore Mario Lunetta, il critico d'arte Giorgio di Genova e altri ancora, con i quali diede vita a una rivista di impegno culturale intitolata \"La Comune\". \nDal 1972 oper\u00f2 come consulente psicologo presso gli Istituti penali per Minorenni del Ministero di Grazia e Giustizia. Svolse, dapprima a Santa Maria Capua Vetere (Caserta) e poi a Casal del Marmo (Roma), attivit\u00e0 clinica finalizzata all'osservazione della personalit\u00e0 dei minori in attesa di giudizio; effettu\u00f2 inoltre attivit\u00e0 istituzionali e extra-istituzionali di ricerca-intervento. Cur\u00f2 e condusse numerosi corsi di formazione per operatori penitenziari e giudiziari (assistenti sociali, educatori, psicologi, agenti di custodia, magistrati) e per operatori sociali (insegnanti, operatori dei servizi territoriali, operatori delle comunit\u00e0 per tossicodipendenti e per malati di AIDS), sia a Roma sia in altre citt\u00e0 italiane. \nDal 1977 al 1983 fu membro del Comitato Regionale del Lazio per la prevenzione, cura e riabilitazione delle tossicodipendenze e dell'alcolismo. Nel 1977 venne anche chiamato a far parte di una commissione ministeriale per la riforma della giustizia minorile. Il Tribunale per i Minorenni di Roma lo incaric\u00f2 di svolgere numerose perizie psicologiche per minori imputati. In particolare, negli ultimi anni della sua vita effettu\u00f2 perizie per i pi\u00f9 gravi casi di omicidio e di parricidio avvenuti nel Lazio. Dal 1984 al 1987 fu consulente nazionale dell'Ufficio per la Giustizia Minorile. Nel 1987 venne nominato dal Ministro di grazia e giustizia membro della Commissione Nazionale per la Riforma del Codice di Procedura Penale per i Minorenni (unico docente di discipline non giuridiche a far parte della Commissione). \nNel 1988 il Ministero degli Esteri lo inser\u00ec quale esperto in una Commissione dell'ONU per lo studio e la supervisione di un progetto per l'assistenza dei \"bambini di strada\" in Argentina e in Uruguay. Nel 1990 fu nominato - dai ministri per la Ricerca Scientifica e per gli Affari Sociali - membro della commissione interministeriale per lo studio del rischio psicologico-sociale nell'et\u00e0 evolutiva. Nel 1991 il Ministero della Sanit\u00e0 gli affid\u00f2 l'organizzazione e la conduzione di un corso per studenti in Psicologia, Sociologia, Medicina, Scuola di Servizio Sociale su \"Interventi di Prevenzione e lotta all'AIDS\". Dal 1992 il Consiglio Superiore della Magistratura gli confer\u00ec incarichi di docente ai corsi di formazione per Magistrati dei Tribunali per i Minorenni. Nel 1996 il Ministro per la Solidariet\u00e0 Sociale lo nomin\u00f2 componente della commissione per la gestione del fondo per lo sviluppo degli interventi sociali. Nel 1997 la Presidenza del Consiglio dei ministri, Dipartimento degli Affari Sociali, lo nomin\u00f2 componente di una commissione sulla prevenzione della devianza minorile. Sempre nel 1997 inizi\u00f2 una collaborazione con le Nazioni Unite, \"Center for International Crime Prevention\", per l'individuazione di standard minimi di intervento nelle carceri dei Paesi aderenti e per l'innovazione dei progetti di formazione degli operatori penitenziari. \nPi\u00f9 volte fu invitato a partecipare, da esperto, a trasmissioni televisive, per approfondire tematiche legate a delitti nei quali erano implicati minori. All'inizio della sua carriera fu uno dei periti per l'omicidio di Pier Paolo Pasolini e alla fine della sua carriera fu uno dei quattro periti nominati dal Tribunale di Torino nel delitto di Cogne. Era iscritto all'albo degli psicologi del Lazio dal 1990, con abilitazione all'attivit\u00e0 psicoterapeutica, e con i professori Salvini e Pagliaro aveva fondato la Scuola di Specializzazione in Psicoterapia Cognitivo Interattiva (che ebbe la sua sede a Lecco e poi a Padova) mentre con i professori Petruccelli e Patrizi aveva fondato la Scuola di Psicoterapia Strategica Breve di Roma. \nMor\u00ec il 31 dicembre 2006, all'et\u00e0 di 66 anni, per un attacco cardiaco, dopo aver pubblicato circa 200 lavori scientifici. Al suo nome l'Universit\u00e0 della Sapienza ha istituito una borsa di studio.\nCarriera accademica.\nAll'inizio della sua carriera in universit\u00e0, Gaetano De Leo svolse collaborazioni con la facolt\u00e0 dell'Universit\u00e0 di Barcellona, nel corso di specializzazione in Psicoterapia Cognitivo Comportamentale. All'interno del programma Erasmus effettu\u00f2 docenze e seminari internazionali dal 1984 al 1986 all'Universit\u00e0 di Rotterdam. \nPer gli anni accademici 1988-1989 e 1994-1995, gli fu affidata la direzione del Corso di Perfezionamento in Psicologia e Giurisdizione Minorile all'Universit\u00e0 La Sapienza di Roma. Dal 1991 fece parte del Consiglio Direttivo del Centro Interuniversitario per la Ricerca sulla Genesi e sullo sviluppo delle Motivazioni Prosociali e Antisociali. Con delibera del 15 gennaio 1992 il Consiglio della Facolt\u00e0 di Psicologia, con parere di \"piena dignit\u00e0 scientifica\", approv\u00f2 la sua chiamata al ruolo di seconda fascia di psicologia giuridica. Fu anche titolare dell'insegnamento di criminologia. Insegn\u00f2, inoltre, nella Scuola di Specializzazione di Psicologia Clinica e al Corso di Perfezionamento in Psicologia e Giurisdizione Minorile, nella stessa Facolt\u00e0 di Psicologia di Roma.\nDal 1995 entr\u00f2 a far parte del Centro Interuniversitario per la Ricerca sulla Genesi e sullo Sviluppo delle Motivazioni Prosociali e Antisociali (Universit\u00e0 \"La Sapienza\" di Roma, Universit\u00e0 di Firenze, Universit\u00e0 Cattolica di Milano, Universit\u00e0 Federico II di Firenze). \nNegli anni accademici 1996-1997 e 1997-1998 insegn\u00f2 Psicologia Sociale all'Universit\u00e0 dell'Aquila. Negli anni accademici 1996-1997, 1997-1998, 1998-1999 insegn\u00f2 Psicologia del lavoro presso l'Universit\u00e0 di Teramo e negli stessi anni insegn\u00f2 all'Universit\u00e0 Salesiana di Roma Psicosociologia della devianza minorile. \nDal 1997 fu responsabile del Centro di Psicologia Clinica e degli Interventi Psicosociali, presso l'Universit\u00e0 di Roma, Dipartimento di Psicologia dello Sviluppo e dell'Educazione. Nel 1998, con il Centro Interuniversitario per la Ricerca sulla Genesi e sullo Sviluppo delle Motivazioni Prosociali e Antisociali, defin\u00ec una convenzione quadro con l'Ufficio Centrale della Giustizia Minorile del Ministero di Grazia e Giustizia per collaborazioni scientifiche e formative. Venne nominato professore ordinario di psicologia giuridica nel novembre del 2000. Svolse le funzioni di direttore del Dipartimento di Psicologia dei processi di sviluppo e socializzazione di Roma per tre anni, dal 1\u00ba novembre 2000. \nNel novembre 2003, ottenne l'incarico di professore ordinario presso l'Universit\u00e0 degli Studi di Bergamo. Dal 2004 fu presidente del Comitato scientifico della Scuola di Specializzazione di Psicoterapia Strategica Integrata \"Seraphicum\" (SCUPSIS). Nel novembre 2005 entr\u00f2 a far parte del progetto triennale del MIUR relativo all'incentivazione di collaborazioni interuniversitarie internazionali con il tema \"Lo studio della falsa testimonianza nell'ambito della psicologia forense: una ricerca sugli aspetti di codifica e decodifica della comunicazione menzognera negli operatori della giustizia\"."}
{"id": "755044", "revid": "944090", "url": "https://it.wikipedia.org/wiki?curid=755044", "title": "Coro delle Mondine di Novi", "text": "Il Coro delle Mondine di Novi \u00e8 un coro femminile di Novi di Modena (MO).\nStoria.\nIl Coro nasce a met\u00e0 degli anni settanta, per iniziativa di Torino Gilioli. Ne fanno parte un gruppo di amiche, che sono cresciute insieme, pi\u00f9 o meno coetanee e che hanno vissuto l'esperienza di mondine insieme: nasce cos\u00ec il Coro delle mondine di Novi. All'inizio ne fanno parte anche i cavallanti.\nIn trent'anni, il coro ha svolto numerosi concerti in Italia e all'estero, nonch\u00e9 alcune partecipazioni televisive alla RAI (in trasmissioni di Paolo Limiti e Gigliola Cinquetti). Ha contribuito in alcuni dischi di gruppi musicali folk rock, come Gang, Modena City Ramblers, Fiamma Fumana, Pneumatica Emiliano Romagnola, Flexus.\nNel 2000, alla morte del direttore c'\u00e8 un periodo di crisi, finch\u00e9 le mondine trovano in Giulia Contri la nuova direttrice e decidono di continuare a portare in giro la loro musica.\nNel 2006 il Coro ha cantato in occasione della manifestazione Terra Madre al Lingotto di Torino di fronte al Presidente della repubblica Giorgio Napolitano.\nNel 2010 in collaborazione con la band carpigiana Flexus pubblicano l'album \"Flexus e il Coro delle Mondine di Novi cantano De Andr\u00e9\".\nSempre coi Flexus nel 2020 viene pubblicato il singolo \"I pugni in tasca\".\nTourn\u00e9e.\nIl coro ha tenuto concerti in Francia, Bulgaria, Cecoslovacchia, Ungheria, Crimea, Argentina, Scozia, Polonia e Irlanda. \nIn Argentina ha partecipato come rappresentante italiana al festival \"Canta Pueblo\".\nNel 2008 sono sbarcate negli Stati Uniti per una breve tourn\u00e9e, che si \u00e8 conclusa al \"Festival of Colors\" di Toronto (Canada).\nComponenti.\nGiulia Berni, Annarosa Cesaretti, Gabriella Braioni, Italia Pignoli, Diva Lazzaretti, Silva Manicardi, Adriana Paltrinieri, Manuela Rossi, Annunciata Lavagnini, Catia Fiori, Cesarina Mantovani, Assunta Palermo, Rosella De Faveri, Delmina Cesaretti, Rina Cipolli, Nadia Patelli, Lina Pizzetti, Deanna Bertoni, Laura Bertoni, Margherita Pizzano, Margherita Paltrinieri, Renata Sala, Agnes Kergan Mc.Williams, Lidia Cavazzoni, Manuela Cavazzoni, Vivilde Cavaletti, Anna Maria Bernini, Lidia Ascari, Anna Salardi, Maria Giulia Contri."}
{"id": "755046", "revid": "600229", "url": "https://it.wikipedia.org/wiki?curid=755046", "title": "Ambitus", "text": "Nella musica, l'ambitus \u00e8 l'intervallo compreso tra la nota pi\u00f9 bassa e quella pi\u00f9 alta di una partizione, di una voce o di uno strumento.\nNell'ambito dello studio delle tecniche compositive del canto gregoriano, si parla di ambitus in riferimento all'estensione melodica di una linea di canto. \nL'ambitus normalmente non supera l'ottava: il che \u00e8 peraltro deducibile dall'utilizzo che il canto gregoriano fa (nella fattispecie, nella \"editio typica vaticana\") della notazione quadrata su tetragramma e non su pentagramma."}
{"id": "755047", "revid": "1543377", "url": "https://it.wikipedia.org/wiki?curid=755047", "title": "Digital Radio Frequency Memory", "text": "La Digital Radio Frequency Memory (DRFM) \u00e8 una metodologia nata per svolgere le funzioni di guerra elettronica del tipo Electronic Attack attivo. Le tecniche DRFM sono tipicamente utilizzate per ingannare i radar, sebbene si stanno diffondendo applicazioni anche in altri campi.\nUn sistema che utilizza la DRFM \u00e8 in grado di memorizzare in formato numerico un segnale radio o a microonde in ingresso, per poi poterlo ricostruire con la migliore fedelt\u00e0 possibile ed eventualmente ritrasmetterlo. Nella applicazione per le contromisure elettroniche (jamming), le tecniche DRFM si possono utilizzare per ingannare i radar creando falsi bersagli. In aggiunta, effettuando una elaborazione digitale della forma d'onda memorizzata, \u00e8 possibile cambiare la \"firma radar\" di un bersaglio, modificandone virtualmente la dimensione (o sezione radar), la distanza dal sensore, la velocit\u00e0 \u00e8 l'angolo di rilevazione.\nPer l'insieme di queste ragioni, le tecniche DRFM risultano tra le pi\u00f9 efficaci della guerra elettronica e si pongono in alternativa alle precedenti Direct Digital Synthesis (DDS) o sintesi digitale diretta, sebbene i sistemi di disturbo pi\u00f9 sofisticati possano adottarle entrambe, alternandole in funzione della situazione. A favore della DRFM si considera la assenza della criticit\u00e0 tipica del DDS nel mantenersi agganciato alla frequenza da disturbare. Di contro, la DRFM ha le sue criticit\u00e0 nell'errore di quantizzazione e nella capacit\u00e0 di memorizzare segnali multipli.\nGrazie allo sviluppo delle nuove tecnologie, tra le quali quelle di adozione dei componenti FPGA, la DRFM inizia a trovare impiego conveniente anche per la simulazione degli scenari radar di guerra elettronica da utilizzare per lo sviluppo dei sistemi o per l'addestramento degli operatori e per le prove di transponder, radar altimetri e telefoni cellulari."}
{"id": "755048", "revid": "120624665", "url": "https://it.wikipedia.org/wiki?curid=755048", "title": "Matese", "text": "Il massiccio del Matese (o semplicemente Matese) \u00e8 un massiccio montuoso dell'Appennino sannita, compreso in due regioni (Molise e Campania) e quattro province (Campobasso, Isernia, Caserta e Benevento).\nStoria.\nTestimone di segni di civilt\u00e0 remote, la storia di questo complesso montuoso, inizia oltre 25 secoli or sono ad opera dei primi abitanti di origine italica, mentre i coloni greci che pur tanta incidenza ebbero sulle popolazioni di pianura poco influirono sugli abitanti del \"Matese\".\nNel 216 a.C. questo territorio fu invaso anche dai soldati cartaginesi guidati da Annibale. Dopo il V secolo si diffuse il monachesimo che diede origine a molti centri abitati come San Gregorio Matese (CE), San Salvatore Telesino (BN) ecc. Nel 1800 il\" Matese\" serv\u00ec da rifugio ai partigiani realisti che lottavano contro Murat e i Francesi, diventando il covo dei cosiddetti \" \"briganti\" \" che si aggiravano per le aspre contrade fino al 1815.\nPi\u00f9 tardi tra il 1861-65 trovarono rifugio sulle montagne matesine, uomini della pi\u00f9 disparata provenienza ideologica: soldati borbonici renitenti di leva con l'aggiunta di veri delinquenti, comandati dall'ex cavalleggero borbonico Cosimo Giordano di Cerreto (BN) con bande che raggiungevano oltre i 500 componenti.\nNel 1877 ci fu un tentativo, da parte di Errico Malatesta e dei suoi seguaci, di suscitare un moto di natura anarchica, ma dopo pochissimi giorni la banda, stremata dal maltempo, si arrese.\nDescrizione.\nLa cima pi\u00f9 alta si trova in Molise, nel comune di Roccamandolfi, in provincia di Isernia, ed \u00e8 monte Miletto, 2050 m s.l.m. (prominenza 1311 m; isolamento 40,75 km), seguono la Gallinola, 1923 m s.l.m., il monte Mutria, 1823 m s.l.m. il monte Erbano nel comune di Gioia Sannitica (1385 m s.l.m.) e il monte Maio.\nIl massiccio del \"Matese\" si affaccia ad ovest sulla valle del medio Volturno in vista dei monti Trebulani, a est sulla zona preappenninica molisana, a nord \u00e8 limitato dai monti delle Mainarde e dalla Maiella, a sud dal massiccio Taburno Camposauro. \nDa NW a SE il massiccio raggiunge un'estensione massima di circa 74\u00a0km, racchiude do una superficie di circa 1585 km\u00b2.\u00a0I monti fanno parte del parco regionale del Matese. Vi si trovano un lago di origine glaciale (il lago del Matese), due laghi artificiali (di Gallo Matese e di Letino, formato dalla diga sul fiume Lete) e gli impianti sciistici di Campitello Matese (CB) e di Bocca della Selva (BN). Quest'ultimo attualmente \u00e8 in disuso.\nFlora.\nLa flora varia in base all'altitudine: a quota media \u00e8 presente il faggio e in alta quota l'abete, mentre pi\u00f9 in basso si trovano betulle, ginepri, querce e castagni. \nPi\u00f9 a sud sono presenti boschi di leccio.\nFauna.\nOltre alla fauna domestica di equini, bovini, e ovini che pascolano allo stato brado, nei pressi di monte Miletto e la Gallinola, si possono osservare volatili come falchi, sirenelle e qualche esemplare di aquila reale; da qualche tempo \u00e8 ricomparso anche il lupo appenninico assente da decenni."}
{"id": "755049", "revid": "73843", "url": "https://it.wikipedia.org/wiki?curid=755049", "title": "ABO", "text": ""}
{"id": "755052", "revid": "599013", "url": "https://it.wikipedia.org/wiki?curid=755052", "title": "Tim Pickett", "text": "Carriera.\nPickett ha frequentato il college di Florida State per poi essere scelto ai Draft NBA 2004 dai New Orleans Hornets (n\u00b0 44).\nApproda ai Crabs Rimini per sostituire Odartey Blankson nel febbraio 2006, in quella che \u00e8 la sua seconda esperienza europea, dopo la parentesi all'ASVEL Villeurbanne, club francese con cui ha esordito in Eurolega.\nDopo 5 partite in Italia, Pickett viene per\u00f2 trovato positivo alla cannabis in un controllo relativo alla trasferta di Caserta (vittoria riminese per 104-92) nell'aprile del 2006.\nCostretto a saltare il resto della stagione, Pickett d\u00e0 la disponibilit\u00e0 a tornare, da \"pulito\", la stagione successiva.\nTorna per l'annata 2006-07 a squalifica scontata, ed \u00e8 il primo terminale offensivo della formazione riminese che quell'anno sfior\u00f2 la promozione in Serie A. Durante le vacanze di Natale di quella stagione si \u00e8 per\u00f2 trattenuto negli States prolungando la sua permanenza di qualche giorno in pi\u00f9, adducendo motivi personali e tornando a Rimini in ritardo.\nNella stagione 2007-08 ha giocato nell'Andrea Costa Imola, formazione militante nella Legadue italiana, risultando il miglior marcatore del campionato con 22,4 punti di media.\nPer la stagione 2008-09 e per quella successiva firma un contratto con la Solsonica Rieti nella massima serie italiana, ma non si presenta al ritiro della squadra adducendo problemi familiari. Dopo qualche giorno si accorda con i bulgari del Lukoil Sofia. Nel febbraio del 2009 passa in Cina nello Shanxi Zhongyu, poi ha una parentesi in Giordania prima di tornare in Cina e giocare poi in estate nel campionato portoricano. Inizia la stagione 2010-11 in Israele con l'Ironi Ashkelon, ma dopo 7 partite lascia la squadra: la sua carriera continua con un ulteriore ritorno sul suolo cinese, poi una tappa in Venezuela nel giugno 2011, Filippine a luglio (dove gioc\u00f2 solo un paio di partite per via di un infortunio) e nuovamente Cina dal gennaio al marzo 2012."}
{"id": "755054", "revid": "115533", "url": "https://it.wikipedia.org/wiki?curid=755054", "title": "DRFM", "text": ""}
{"id": "755062", "revid": "64860", "url": "https://it.wikipedia.org/wiki?curid=755062", "title": "Skinheads", "text": ""}
{"id": "755063", "revid": "767487", "url": "https://it.wikipedia.org/wiki?curid=755063", "title": "Mery per sempre", "text": "Mery per sempre \u00e8 un film del 1989 diretto da Marco Risi.\nTratto dall'omonimo romanzo di Aurelio Grimaldi, il film \u00e8 ambientato in un carcere minorile palermitano. Il titolo prende spunto dalla storia di Mery Libassi, una prostituta transessuale che viene arrestata per aver ferito un suo cliente. L'opera ha vinto l'Efebo d'oro nel 1989 come miglior regia e il Ciak d'oro nel 1990 come miglior film.\nTrama.\nPalermo. Il professor Marco Terzi, appena trasferito da Milano, accetta il poco ambito incarico di docente al carcere minorile Rosaspina (ispirato al vero carcere di Malaspina), in attesa del trasferimento in un liceo di Palermo. Il primo impatto con gli allievi \u00e8 particolarmente duro perch\u00e9 i ragazzi vedono in lui un'espressione del potere.\nCiascuno di essi ha dietro di s\u00e9 una storia amara. Natale ad esempio \u00e8 il pi\u00f9 grande ed \u00e8 imputato per l'omicidio degli assassini di suo padre. Si reputa un duro e il leader dei detenuti, con l'appellativo di \"minchiadura\". Seguono Antonio, Matteo, Giovanni (detto \"King Kong\"), il giovanissimo Claudio, Pietro - recidivo, catturato dopo un inseguimento - ed infine Mery, giovane transessuale detestata dal padre e che pratica la prostituzione, finendo per ferire un suo cliente violento. Poco alla volta, il professore riesce a conquistare tutti i ragazzi, sia sul piano didattico che umano, mitigando persino l'arroganza di Natale e il comportamento esuberante nonch\u00e9 molesto di Mery, qui in maniera alquanto teatrale.\nPurtroppo alcuni episodi turbano l'equilibrio creatosi: la fuga di Pietro ed il trasferimento di Claudio in un altro istituto, ribellatosi alle molestie di Carmelo. Il primo trova rifugio a casa del protagonista, per restare ferito gravemente in un tentativo di rapina e morire accanto al docente. Sconvolto egli si presenta nella camerata dei giovani detenuti, divenuti ultimamente ostili, ritenendolo responsabile dell'atmosfera repressiva creatasi nel carcere. Parlando loro della fine pietosa del loro compagno, riacquista la loro fiducia. Giunge un giorno la lettera di trasferimento in una scuola superiore ma egli la straccia davanti ai suoi alunni che sorridono risollevati: il suo posto \u00e8 ormai quello.\nSequel.\nLa pellicola ha avuto un sequel: \"Ragazzi fuori\", del 1990, diretto ancora una volta da Marco Risi."}
{"id": "755065", "revid": "658361", "url": "https://it.wikipedia.org/wiki?curid=755065", "title": "Pieter van der Aa", "text": "Fu uno dei maggiori editori europei del diciassettesimo e diciottesimo secolo, operando circa dal 1682 a Leida insieme ai suoi fratelli. Tradusse, tra le altre opere, anche quelle di Erasmo da Rotterdam, come l\"'Elogio della follia\" e pubblic\u00f2 le raccolte di storia e archeologia di Johann Georg Graeve e le opere botaniche di Johan Frederik Gronovius.\nBiografia.\nPieter van der Aa fu uno dei tre figli di uno scalpellino tedesco di Holstein. Suo fratello Boudewyn era un tipografo e l'altro fratello Hildebrand un incisore di piastre di rame.\nCarriera.\nPieter van der Aa inizi\u00f2 la sua carriera a Lieda nel 1683 come editore commerciale latino, pubblicando testi classici di scienza e medicina. Successivamente inizi\u00f2 a pubblicare atlanti e mappe, redigendo molte collezioni di lavori. La sua ambizione di diventare il pi\u00f9 famoso tipografo di Leida fu soddisfatta nel 1715 quando divent\u00f2 capo tipografo nella citt\u00e0 e nella sua universit\u00e0. Alcune fra le sue maggiori pubblicazioni riguardavano storia d'Italia e della Sicilia, un'area che lo interessava molto.\nInfluenza culturale.\nUn genere di orchidea, la \"Aa\", fu chiamata cos\u00ec in suo onore dal botanico Heinrich Gustav Reichenbach, perch\u00e9 Pieter van der Aa fu il tipografo di \"Paradisus Batavus\" del botanico tedesco Paul Hermann. Pubblicata postuma nel 1698, questa spiegazione \u00e8 contestata."}
{"id": "755071", "revid": "27707042", "url": "https://it.wikipedia.org/wiki?curid=755071", "title": "Peder Pedersen Aadn\u00e4s", "text": ""}
{"id": "755072", "revid": "729019", "url": "https://it.wikipedia.org/wiki?curid=755072", "title": "Contro Ratzinger", "text": "Contro Ratzinger \u00e8 un libro pubblicato anonimo nel 2006 da Isbn Edizioni.\nContenuti.\n\u00c8 un saggio che prende in considerazione e critica il pensiero di Benedetto XVI su vari argomenti e i rapporti con vari temi: nazismo, teologia della liberazione, illuminismo, fede e ragione, evoluzionismo, omosessualit\u00e0, difesa della vita.\nIl libro approfondisce l'aspetto filosofico, strutturale delle posizioni sostenute da Ratzinger controbilanciando la seriet\u00e0 degli argomenti con la leggerezza e l'ironia dello stile. Infatti il saggio si apre con un fantasioso epilogo in forma di prologo e si chiude con un prologo (nel quale si fantastica riguardo agli esiti del pontificato di Benedetto XVI) in forma di epilogo.\nIl punto di vista dell'autore \u00e8 che la fede ecceda i compiti della ragione:\nInoltre, sempre secondo l'autore, Giovanni Paolo II e Benedetto XVI non solo sono complementari, ma addirittura sovrapposti. \nInfatti \nSecondo l'autore il tentativo di Ratzinger sarebbe quello di spodestare la modernit\u00e0 dalle sue pretese di razionalit\u00e0 per porre la Chiesa come autentica erede della filosofia greca e quindi della cultura occidentale.\nA tal fine Ratzinger, utilizzando i concetti e le metodologie del pensiero debole, evidenzierebbe i limiti del concetto moderno di razionalit\u00e0, limitandone cos\u00ec le pretese. A conclusione di ci\u00f2 Ratzinger si avventurerebbe in un passaggio rozzo e semplicistico, elencando le tragedie del mondo, che spiegherebbe come semplici effetti della modernit\u00e0, ossia della pretesa di fare a meno di Dio.\nIl libro \u00e8 anonimo per tre ragioni:"}
{"id": "755073", "revid": "1632387", "url": "https://it.wikipedia.org/wiki?curid=755073", "title": "Kentucky Fried Chicken", "text": "La Kentucky Fried Chicken (letteralmente \"pollo fritto del Kentucky\"), sigla KFC, \u00e8 una catena statunitense di fast food specializzata nel pollo fritto, preparato secondo una ricetta tenuta segreta sin dalla sua creazione, che in base a quanto dichiarato dalla societ\u00e0 \u00e8 costituita da 11 erbe e spezie. La sola cosa che viene indicata dal creatore della catena e della ricetta \u00e8 l'aver utilizzato \"una pala per scavare un tunnel nella farina ed avere precedentemente mescolato le erbe e gli aromi\".\nVenne acquistata negli anni settanta dalla Pepsi Cola e successivamente \u00e8 entrato a far parte del gruppo Yum!, come anche Pizza Hut e Taco Bell.\nStoria.\nNato e cresciuto subito fuori Henryville, in Indiana, il 9 settembre del 1890, Harland Sanders intraprese in giovent\u00f9 diverse professioni: manovale in una fattoria, autista di tram, soldato dell'esercito a Cuba, aiutante di fabbro ferraio, assicuratore, avvocato e operatore di stazione di servizio per la Standard Oil.\nNel mezzo della Grande depressione, nel 1930, apr\u00ec il suo primo ristorante in una stazione di rifornimento Shell a Corbin, in Kentucky. Sanders era benzinaio, capocuoco e cassiere e chiam\u00f2 la zona pranzo \u201cSanders Court &amp; Caf\u00e9\u201d.\nQuesta ebbe un successo tale che nel 1936 il Governatore del Kentucky Ruby Laffoon concesse a Sanders il titolo di \"Colonnello del Kentucky\" come riconoscimento del suo contributo alla cucina dello Stato. L'anno seguente The Sanders Court &amp; Caf\u00e9 ampli\u00f2 il ristorante fino a 142 posti a sedere e aggiunse un motel sulla strada. Nel 1939 la Sanders Court &amp; Caf\u00e9 appare per la prima volta nella rivista di cucina \u201c\"Adventures in Good Eating\"\u201d di Duncan Hines. Quell'anno un incendio distrusse la Sanders Court &amp; Caf\u00e9, che fu immediatamente ricostruita e riaperta.\nLa prima ricetta di pollo fritto prevedeva una cottura di trenta minuti in una casseruola di ferro, operazione troppo lunga per un fast food. In seguito Sanders modific\u00f2 il processo di cottura per il suo pollo utilizzando una frittura a pressione, riducendo sensibilmente il tempo di cottura. Nel 1940 Sanders elabor\u00f2 quella che \u00e8 conosciuta come la sua ricetta originale (il manoscritto originale \u00e8 conservato presso la sede della KFC a Louisville, in Kentucky e sorvegliata strettamente). Nel 1949 Sanders spos\u00f2 Claudia Price.\nLa Sanders Court &amp; Caf\u00e9 generalmente serviva viaggiatori, spesso quelli diretti in Florida, cos\u00ec quando negli anni cinquanta fu progettata la strada che sarebbe diventata la Interstate 75 aggirando Corbin, Sanders vendette le sue propriet\u00e0. Il giorno stesso ricevette il suo primo assegno di indennit\u00e0 di disoccupazione di $105. Dopo aver pagato i suoi debiti era virtualmente in bancarotta. Nel 1952 cominci\u00f2 a viaggiare citt\u00e0 per citt\u00e0 lungo gli Stati Uniti a vendere il suo pollo ai proprietari di ristoranti. Il primo a stipulare un contratto franchise con il Colonnello fu nel 1952 Pete Barman a Salt Lake City, in Utah.\nIl contratto prevedeva il pagamento di un nichelino (5 cents) a Sanders per ogni pollo venduto. Nel 1964 il Kentucky Fried Chicken era gi\u00e0 stato venduto in oltre 600 punti di vendita \"franchising\" sia negli Stati Uniti sia in Canada, e nel primo ristorante oltremare in Inghilterra. Quell'anno Sanders vendette tutti i suoi interessi nella compagnia per due milioni di dollari a un gruppo di investitori capitanati da John Y. Brown Jr., futuro governatore del Kentucky. Il Colonnello rimase uno dei \"frontman\" della compagnia. Nel 1966 la Kentucky Fried Chicken Corporation divent\u00f2 una societ\u00e0 ad azionario diffuso e tre anni dopo fu inserita nel listino del New York Stock Exchange. Pi\u00f9 di 3500 \"franchise\" e ristoranti di propriet\u00e0 fanno parte di un'operazione globale quando Heublein Inc. acquista la KFC Corporation nel 1971. Il 16 dicembre 1980 il Colonnello Harland Sanders, a cui sei mesi prima era stata diagnosticata la leucemia, muore di polmonite.\nNel 1982 la Kentucky Fried Chicken divenne una sussidiaria della R.J. Reynolds Industries, Inc. (ora RJR Nabisco) quando la Heublein, Inc. fu acquisita da Reynolds. Nel 1986 la PepsiCo acquista KFC dalla RJR Nabisco. Nel 1997 la PepsiCo annuncia lo scorporo dei suoi ristoranti fast food \u2013 KFC, Taco Bell e Pizza Hut \u2013 nella \"Tricon Global Restaurants Inc.\", la pi\u00f9 grande compagnia di ristoranti a livello mondiale, che nel 2002 cambia nome in Yum! Brands, Inc. (comprendente anche i marchi, poi ceduti A&amp;W Restaurants e Long John Silver's).\nOggi Yum! Brands con i suoi 3 marchi KFC, Taco Bell e Pizza Hut \u00e8 la prima catena di ristorazione al mondo con oltre 40 000 ristoranti in oltre 130 paesi.\nLa catena KFC \u00e8 una delle pi\u00f9 grandi catene di fast food del mondo, diffusa in pi\u00f9 di 115 paesi, in circa 18 000 ristoranti. Tra le catene che fanno del pollo il loro prodotto principale \u00e8 di gran lunga la pi\u00f9 grande del pianeta (staccando nettamente la Popeyes Louisiana Kitchen, seconda azienda mondiale del settore). Ogni giorno circa 8 milioni di persone mangiano in uno di questi ristoranti.\nKFC in Italia.\nIn Italia un ristorante era stato aperto negli anni settanta a Napoli, ma chiuse dopo poco tempo. Fino all'estate del 2014, a rappresentare KFC in Italia sono stati solo quello della Naval Air Station Sigonella in Sicilia e quello presso il US Navy Support Site di Gricignano in Campania, ma per lungo tempo sono stati accessibili solo ai militari e agli addetti ai lavori. In seguito questi due KFC italiani furono aperti anche al pubblico civile (sebbene fosse comunque necessario avere il permesso per l'entrata nella base), tuttavia alla fine del 2014 il ristorante KFC di Sigonella ha chiuso i battenti.\nSempre nel 2014, KFC lancia il suo sito internet italiano e annuncia il ritorno ufficiale della catena in Italia: le prime due aperture sono state nei due centri commerciali di Roma (RomaEst) il 21 novembre 2014 e Torino (8 Gallery) il 27 novembre 2014..\nTutti i ristoranti della catena ricevono la miscela di erbe e spezie dalla McCormick &amp; Company. Quest'ultima conosce solo la seconda met\u00e0 della composizione della miscela, dato che riceve la prima met\u00e0 degli aromi gi\u00e0 miscelati dai Griffith Laboratories.\nCritiche.\nSin dagli inizi del XXI secolo, KFC \u00e8 stata criticata da pi\u00f9 enti ed istituzioni a seguito del trattamento cui sarebbero sottoposti i suoi polli e per alcune connessioni con l'obesit\u00e0 dei suoi clienti. Parte di queste critiche sono reperibili nel libro \"Fast Food Nation\" di Eric Schlosser, ma anche nel documentario \"Super Size Me\" (2004) di Morgan Spurlock.\nGruppi di difesa dei diritti degli animali hanno dichiarato guerra a KFC in molte parti del mondo, per le sospette crudelt\u00e0 nel trattamento nei confronti dei polli prima della loro macellazione.\nAlcune organizzazioni internazionali, tra le quali PETA, hanno sollevato richieste all'azienda affinch\u00e9 modifichi le modalit\u00e0 di allevamento e macellazione passando a una politica di rispetto nei confronti del pollame. Un'eccezione positiva \u00e8 per\u00f2 data da KFC Canada, che ha firmato l'impegno di acquistare i polli unicamente da fornitori \"animal friendly\".\nNel 2006, Greenpeace ha accusato KFC Europe di acquistare la soia per il mangime dei suoi polli da Cargill, una famosa multinazionale statunitense che si rende responsabile del disboscamento della foresta amazzonica per coltivare i propri raccolti.\nSempre Greenpeace ha nuovamente accusato KFC nel maggio del 2012 asserendo che l'azienda utilizzi, per gli imballaggi dei propri prodotti, della carta proveniente da alberi dalla foresta pluviale indonesiana. Per avvalorare maggiormente la propria tesi, Greenpeace ha fatto analizzare ad una azienda indipendente numerosi imballaggi di KFC: i risultati dei test hanno mostrato come alcuni cestini e fogli da vassoio di KFC contengano circa il 50% di carta proveniente da legni della foresta pluviale indonesiana, trattata e commercializzata dalla multinazionale Asia Pulp &amp; Paper (APP) con sede a Jakarta.\nAnche la famosa attrice Pamela Anderson ha partecipato a questa campagna di sensibilizzazione realizzando uno spot."}
{"id": "755077", "revid": "1123126", "url": "https://it.wikipedia.org/wiki?curid=755077", "title": "Giovanni di Beverley", "text": "Biografia.\nNacque probabilmente a Harpham, nello Yorkshire, da una nobile famiglia anglosassone: avviato alla carriera ecclesiastica, fu discepolo a Canterbury dei vescovi Adriano e Teodoro ed entr\u00f2 poi come monaco benedettino nell'abbazia di Whitby, allora governato da Santa Ilda, dove ebbe modo di conoscere Vilfrido di York.\nVescovo di Hexham dal 687, ordin\u00f2 diacono e poi sacerdote Beda il Venerabile, che molto scrisse di Giovanni di Beverley nella sua \"Historia Ecclesiastica\", contribuendo notevolmente alla fama della sua figura (la sua vita venne arricchita di numerosi episodi leggendari di guarigioni miracolose); venne promosso alla sede metropolitana di York nel 705 alla morte di san Bosa.\nFond\u00f2 nell'Humberside l'abbazia di Beverley (detta in origine di \"Inderawood\"), uno dei principali centri religiosi inglesi dell'epoca, dove egli stesso si ritir\u00f2 a partire dal 717 e dove si spense il 7 maggio 721.\nIl culto.\nSepolto nell'abbazia di Beverley, la sua tomba divenne presto meta di numerosi pellegrinaggi: Alcuino di York raccolse numerose testimonianze di eventi prodigiosi verificatisi sulla sua tomba; il re anglosassone Etelstano attribu\u00ec all'itercessione del santo la sua vittoria sui Danesi di Northumbria nella battaglia di Brunanburh del 937.\nIl suo culto venne approvato ufficialmente da papa Benedetto IX nel 1037. Il 25 ottobre del 1307 il suo corpo venne trasferito nella cattedrale di Beverley, intitolata a San Giovanni Evangelista: nel 1415, in occasione dell'anniversario della traslazione delle reliquie, gli inglesi riportarono la loro vittoria sui francesi nella battaglia di Agincourt. Enrico V attribu\u00ec la vittoria all'intercessione del santo di Beverley.\nGiovanni Fisher, nativo di Beverley, dovette al suo illustre concittadino il nome che gli venne imposto.\nEnrico VIII ne proib\u00ec il culto alla Chiesa d'Inghilterra: La sua tomba venne profanata e le sue reliquie disperse sotto il regno di Edoardo VI. Nel 1664 alcune sue ossa vennero rinvenute e vennero ricollocate nella tomba della cattedrale di Beverley, ormai passata alla confessione anglicana.\nEntrambe le Chiese ne celebrano la memoria liturgica il 7 maggio (\"dies natalis\") o il 25 ottobre (traslazione delle reliquie)."}
{"id": "755078", "revid": "599013", "url": "https://it.wikipedia.org/wiki?curid=755078", "title": "The Stars Look Down", "text": ""}
{"id": "755079", "revid": "125927694", "url": "https://it.wikipedia.org/wiki?curid=755079", "title": "Miss Detective", "text": "Miss Detective (\"Miss Congeniality\") \u00e8 un film del 2000 diretto da Donald Petrie e interpretato da Sandra Bullock.\nNel 2005 ha avuto un sequel, \"Miss F.B.I. - Infiltrata speciale\" (\"Miss Congeniality 2: Armed &amp; Fabulous\").\nTrama.\nGracie Hart, una rozza e mascolina agente dell'FBI, deve infiltrarsi tra le concorrenti del concorso per miss America per sventare le minacce alle ragazze ricevute dall'organizzazione del concorso. Per risultare credibile, deve trasformarsi nell'aspetto e nel portamento con l'aiuto di Victor Melling, un curatore di immagine inglese che, con fatica e tra lo stupore di Eric Matthews, collega di Gracie, riuscir\u00e0 nell'intento dando all'agente una nuova immagine.\nGracie riuscir\u00e0 a sventare un attentato destinato a colpire la vincitrice del concorso e, grazie al suo nuovo e differente approccio nei confronti degli uomini, a conquistare ed a fare innamorare Matthews.\nProduzione.\nLa maggior parte del film \u00e8 stato girato a Austin, Texas, anche se \u00e8 stato ambientato a New York e San Antonio. La sfilata \u00e8 stata ripresa alla Bass Concert Hall presso la University of Texas a Austin, mentre l'hotel che ospita le concorrenti \u00e8 l'Hyatt sul lago di Lady Bird, sempre a Austin.\nAccoglienza.\nIncassi.\nIl film \u00e8 arrivato al quinto posto nel box office in Nord America. Guadagnando 13,853,686 dollari nel primo weekend, ha poi avuto un aumento del 5% la settimana dopo, abbastanza per far salire il film al terzo posto. Il film \u00e8 stato un successo al botteghino, incassando pi\u00f9 di 106,000,000 dollari negli Stati Uniti d'America e ha incassato oltre 212,700,000 dollari in tutto il mondo.\nCritica.\nIl film ha ricevuto un rating del 40% su Rotten Tomatoes e un 43% da Metacritic.\nEdizioni home video.\nIl film era uscito in DVD nel 2001 e conteneva due commenti audio, alcune scene eliminate, il trailer teatrale e due documentari. Nel 2005 \u00e8 uscita una edizione deluxe del film. \u00c8 uscito una seconda volta nel 2009, come parte di una confezione doppia, con il sequel, \"Miss F.B.I. - Infiltrata speciale\".\nSequel.\nIl sequel, intitolato \"Miss F.B.I. - Infiltrata speciale\", \u00e8 uscito il 24 marzo 2005 ed \u00e8 interpretato da Sandra Bullock, Regina King, Enrique Murciano, William Shatner, Ernie Hudson, Heather Burns, Diedrich Bader, e Treat Williams. Il seguito non \u00e8 stato accolto dalla critica come il precedente, guadagnando solo 101,393,569 dollari su un budget di 45,000,000.\nIn \"Miss F.B.I. - Infiltrata speciale\", Gracie Hart deve cercare di salvare Cheryl (Heather Burns) e Stan (William Shatner), con l'aiuto della sua guardia del corpo, l'agente dell'FBI Sam Fuller (Regina King)."}
{"id": "755080", "revid": "33277", "url": "https://it.wikipedia.org/wiki?curid=755080", "title": "Etelstano", "text": ""}
{"id": "755082", "revid": "287204", "url": "https://it.wikipedia.org/wiki?curid=755082", "title": "Anni verdi (romanzo)", "text": "Anni verdi (titolo originale \"The Green Years\") \u00e8 un romanzo del 1944 di Archibald Joseph Cronin. Narra la storia di povert\u00e0 che affligge un ragazzo cresciuto nella Scozia centrale.\nDal romanzo \u00e8 stato tratto un film omonimo nel 1946.\nSignificati del titolo.\nIl titolo ha diverse connotazioni. Una legata alla storia della crescita di un ragazzo affascinato dal mondo naturale, un'altra legata alla storia di questo stesso ragazzo che sta crescendo in Scozia, ma che \u00e8 nato nella verde terra d'Irlanda, e infine al fatto che nella storia si racconta che questo ragazzo \u00e8 costretto ad indossare per molto tempo una divisa verde confezionata appositamente per lui da sua nonna e a causa della quale viene impietosamente preso in giro.\nStruttura del racconto.\nIl racconto si compone di tre \"libri.\" Il primo libro descrive l'arrivo del protagonista in Scozia, da bambino, dopo la morte dei suoi genitori in Irlanda. Il secondo si concentra sull'adolescenza del personaggio e si conclude con alcuni tragici avvenimenti: la morte del suo migliore amico e il suo fallimento nel tentativo di ottenere una borsa di studio in medicina, a causa della malattia di cui soffre. Il terzo inizia con il protagonista molto amareggiato che, diventato adulto, entra nel mondo del lavoro senza speranza nel futuro. Comunque, la morte dell'amato bisnonno gli procura un'eredit\u00e0 che gli permetter\u00e0 dopo tutto di perseguire i suoi sogni."}
{"id": "755083", "revid": "767487", "url": "https://it.wikipedia.org/wiki?curid=755083", "title": "Miss F.B.I. - Infiltrata speciale", "text": "\"Miss F.B.I. - Infiltrata speciale (Miss Congeniality 2: Armed &amp; Fabulous)\" \u00e8 un film statunitense del 2005 diretto da John Pasquin e interpretato da Sandra Bullock e Regina King.\n\u00c8 il sequel di \"Miss Detective\" (\"Miss Congeniality\") del 2000.\nTrama.\nL'agente dell'FBI Gracie Hart, ormai famosa dopo l'avventurosa partecipazione come infiltrata al concorso di Miss America (vicenda che si riferisce al precedente film \"Miss Detective\") vive un periodo di crisi dopo essere stata lasciata dal suo fidanzato.\nI superiori vedono la possibilit\u00e0 di cavalcare la sua fama per dare lustro all'immagine del Bureau. Le viene cos\u00ec proposto di affidarsi ad uno staff che la renda pi\u00f9 raffinata per poter poi presenziare ad incontri pubblici e programmi televisivi e diventare cos\u00ec una vera e propria ambasciatrice dell'FBI. Lo specialista Joel la convince ad accettare facendo leva anche sul suo stato d'animo abbattuto, e riesce a trasformarla in una vera donna, alla moda e popolarissima.\nQuando Miss America, divenuta sua amica durante il concorso al quale presero parte entrambe, viene rapita a Las Vegas, Gracie viene chiamata ad occuparsi del caso. Recatasi a Las Vegas con l'ostile e irascibile agente Fuller come sua guardia del corpo, deve far fronte anche al capo dell'FBI locale che non vede l'ora di rispedirla indietro e occuparsi da solo del caso.\nCon grande ostinazione e spinta dall'amicizia per la ragazza rapita, Gracie, nonostante mille ostacoli e l'iniziale isolamento, con l'appoggio sempre pi\u00f9 convinto dell'agente Fuller e dell'inetto Foreman dell'FBI locale, riesce a salvare la ragazza prima che i balordi rapitori la possano uccidere, non avendo incassato il riscatto.\nIl nuovo successo dell'agente Hart passa attraverso un ritorno nei panni di detective e di \"maschiaccio\" che pi\u00f9 le sono consoni, ed anche attraverso situazioni comiche e travestimenti bizzarri che avevano gi\u00e0 caratterizzato la prima avventura.\nAccoglienza.\nIncassi.\nIl film ha incassato 101,000,000 dollari in tutto il mondo (meno della met\u00e0 del primo film fatto quasi cinque anni prima).\nCritica.\n\u00c8 stato generalmente stroncato dalla critica, ed ha ricevuto l'approvazione del 14% su Rotten Tomatoes sulla base di 144 recensioni."}
{"id": "755084", "revid": "108559", "url": "https://it.wikipedia.org/wiki?curid=755084", "title": "The Green Years", "text": ""}
{"id": "755088", "revid": "123469130", "url": "https://it.wikipedia.org/wiki?curid=755088", "title": "Hanno combattuto per la patria (romanzo)", "text": "Hanno combattuto per la patria (, 1959) \u00e8 un romanzo incompiuto del premio Nobel per la letteratura Michail Aleksandrovi\u010d \u0160olochov nel quale si racconta della grande guerra patriottica per la liberazione dell'URSS dall'occupazione nazista.\nTrasposizione cinematografica.\nNel 1975 il romanzo \u00e8 stato trasposto nell'omonimo film, diretto da Sergej F\u00ebdorovi\u010d Bondar\u010duk."}
{"id": "755090", "revid": "767487", "url": "https://it.wikipedia.org/wiki?curid=755090", "title": "The Vanishing - Scomparsa", "text": "The Vanishing - Scomparsa (\"The Vanishing\") \u00e8 un film del 1993 diretto dal regista George Sluizer.\nLa pellicola, basata sul libro \"The Golden Egg\", di Tim Krabb\u00e9, \u00e8 un remake del film olandese \"Il mistero della donna scomparsa\" del 1988, diretto dallo stesso Sluizer.\nLe riprese si sono svolte dal 6 aprile 1992 al 21 giugno dello stesso anno.\nIl film \u00e8 uscito negli Stati Uniti il 5 febbraio 1993.\nTrama.\nJeff Harriman \u00e8 uno scrittore alle prime armi fidanzato con Diane Shaver. I due partono per una vacanza, ma ad una stazione di servizio, Diane scompare misteriosamente, rapita da un uomo, che verr\u00e0 in seguito identificato in Barney Cousins. Jeff denuncia la sua scomparsa, ma la polizia non dedica abbastanza tempo al caso. Nel corso del tempo la scomparsa della donna viene dimenticata da tutti, meno che da Jeff, che passa il tempo ad affiggere manifesti con la foto della sua ragazza. Dopo tre anni, tuttavia, non \u00e8 ancora riuscito a trovare la donna e, nel frattempo, si \u00e8 fidanzato con Rita Baker. I due vivono felicemente insieme, finch\u00e9 Rita non scopre che Jeff \u00e8 ancora ossessionato dalla scomparsa di Diane e racconta diverse menzogne a Rita, in modo da poter passare del tempo a trovare Diane.\nRita \u00e8 stanca e obbliga Jeff a scegliere tra lei e Diane, in quanto crede che sia ancora innamorato di quest'ultima. Jeff afferma di amare Rita, e insieme bruciano tutti i poster e i manifesti di Diane.\nDiverse settimane dopo, Jeff riceve un messaggio telefonico e, poco dopo, una lettera firmata da Barney Cousins, in cui egli afferma di poter mostrare cosa \u00e8 successo a Diane. Jeff mostra la lettera a Rita, che tuttavia non si convince della veridicit\u00e0 di Barney, e decide di lasciare Jeff per sempre. Jeff la segue fino a casa, ma Rita scappa e torna alla tavola calda dove si erano conosciuti. A casa, Jeff riceve la visita di Barney, che gli rivela di essere il rapitore di Diane. Infuriato, Jeff lo getta della scale e lo ferisce con calci e pugni, venendo visto da una vicina di casa.\nBarney, sanguinante, gli spiega che potr\u00e0 vedere quello che \u00e8 successo a Diane, solo se subir\u00e0 egli stesso lo stesso trattamento della donna. Jeff accetta e partono insieme. verso un bosco isolato, dove Barney obbliga Jeff a bere del caff\u00e8 che lo far\u00e0 addormentare in quindici minuti, in modo che non possa vedere la strada fino al casolare dove lo vuole condurre. Prima che riesca ad addormentarsi, Barney racconta a Jeff diversi episodi del passato: a quindici anni, Barney salt\u00f2 dal tetto della casa solo per provare a se stesso cosa poteva fare. Da adulto, invece, assieme alla moglie e alla figlia, vide una bimba in un fiume, che stava per annegare e salt\u00f2, salvandola. Agli occhi della figlia era diventato un eroe. Ma per essere un eroe, doveva dimostrare a se stesso che avrebbe potuto fare anche le peggiori cose e le peggiori azioni da lui concepite: rapire una persona.\nRita nel frattempo sente il messaggio di Barney al telefono e capisce che Jeff aveva ragione. Parte allora alla ricerca dell'uomo, grazie alla vicina di casa che aveva visto la lite e il numero di targa dell'auto di Barney. Durante il tragitto, Rita incontra la figlia quindicenne di Barney, che la scambia per un'amante del padre e le mostra la strada per il casolare, in cambio di un passaggio al luna park.\nUna volta arrivata, Rita scopre Barney e finge di aver sequestrato sua figlia, raccontandogli particolari che solo lui avrebbe saputo e obbligandolo a bere il caff\u00e8. Barney lo beve e Rita scappa, cercando Jeff e trovandolo in una bara, seppellito vivo. Questo era stato anche il destino di Diane, ormai morta. Rita inizia a scavare con una pala e libera Jeff, ancora incosciente. Barney insegue Rita e sembra volerla uccidere, ma Jeff si sveglia e con la pala, uccide Barney. Vedendo la bara di Diane, Jeff ha ormai risolto le sue ossessioni e si \u00e8 riconciliato con Rita. I due vendono poi l'intera storia del rapimento ad un editore.\nDifferenze.\nRispetto al film originale, il remake differisce sostanzialmente nel finale, in cui Jeff e Rita riescono a salvarsi e a vendere la storia ad un editore. Nel film del 1988, al contrario, la storia finisce pochi minuti prima: Rita non sa dove si trovi Jeff e Barney riesce a salvarsi, lasciando Jeff sepolto vivo.\nIl finale \u00e8 stato cambiato per accontentare il pubblico statunitense."}
{"id": "755094", "revid": "49022", "url": "https://it.wikipedia.org/wiki?curid=755094", "title": "Wulfhere di Mercia", "text": ""}
{"id": "755095", "revid": "49022", "url": "https://it.wikipedia.org/wiki?curid=755095", "title": "Beornrad of Mercia", "text": ""}
{"id": "755097", "revid": "31886", "url": "https://it.wikipedia.org/wiki?curid=755097", "title": "Yum! Brands", "text": "Yum! Brands, Inc. o pi\u00f9 semplicemente Yum! \u00e8 un'impresa statunitense con sede a Louisville nel Kentucky.\n\u00c8 azienda leader a livello mondiale della ristorazione rapida (fast food) in termini di numero di ristoranti, con circa locali in pi\u00f9 di 100 paesi (dati inizio 2005).\nStoria.\nYum! \u00e8 stata creata il 7 ottobre 1997, con il nome di Tricon Global Restaurants dopo la scissione da PepsiCo. Raggruppa le catene di ristoranti che PepsiCo avrebbe ceduto dopo la scissione, formando cos\u00ec un nuovo gruppo indipendente.\nNel marzo del 2002, Tricon ha annunciato l'acquisizione di Yorkshire Global Restaurants, la cui sede \u00e8 a Lexington nel Kentucky, facendo entrare nella famiglia anche Long John Silver's e A&amp;W Restaurants. \u00c8 per questa occasione che la direzione annuncia l'intenzione di cambiare nome al gruppo. L'acquisizione di Yorkshire \u00e8 effettiva il 7 maggio 2002 e il 16 maggio successivo, il gruppo cambia formalmente nome per diventare Yum! Brands, Inc..\nNel 2004 la compagnia fonda la catena East Dawning vendendo prodotti di cucina cinese con il modello imprenditoriale del fast food.\nNel 2011 a seguito di un piano del management della \"Yum!\" di ridurre gli investimenti sulle catene pi\u00f9 piccole per concentrarsi sull'espansione internazionale dei brands pi\u00f9 grandi la Long John Silver's \u00e8 stata venduta ad un consorzio di investitori riuniti nella LJS Partners, due mesi dopo anche la A&amp;W Restaurants \u00e8 stata venduta alla A Great American Brand.\nMarchi.\nIl gruppo possiede, tra le altre, le seguenti catene di ristorazione:\nHanno fatto parte del gruppo anche:\n\"Co-branding\".\nLa Yum! applica in maniera molto diffusa in tutti gli Stati Uniti una procedura chiamata co-branding, cio\u00e8 molti ristoranti di propriet\u00e0 della Yum! condividono lo stabile in cui sono esercitati con altri ristoranti di un altro marchio della casa madre, le varie combinazioni sono cos\u00ec frequenti che nella parlata comune sono indicati con un'unica locuzione, ad esempio\nPi\u00f9 raramente ci si trova in presenza di ben tre franchise della Yum! nello stesso stabile, in questo caso:"}
{"id": "755100", "revid": "1874129", "url": "https://it.wikipedia.org/wiki?curid=755100", "title": "Hexham", "text": "Hexham \u00e8 una cittadina inglese di abitanti nel Northumberland: sorge sul fiume Tyne, a ovest di Newcastle.\nIl centro urbano sorse intorno al monastero fondato nel 674 da san Vilfrido di York (nei sotterranei sono stati anche rinvenuti resti romani, forse facenti parte del vallo di Adriano). Nei pressi del confine con la Scozia, nel corso dei secoli sub\u00ec numerosi attacchi da parte dei vicini: venne incendiata dalle truppe di William Wallace nel 1297 e di nuovo minacciata da Roberto I Bruce nel 1312.\nSede vescovile cattolica (diocesi di Hexham e Newcastle), oggi \u00e8 soprattutto un attivo mercato per i prodotti della regione.\n\u00c8 inoltre famosa per aver dato i natali al cantante Pete Doherty, rockstar e frontman dei Libertines."}
{"id": "755104", "revid": "2194416", "url": "https://it.wikipedia.org/wiki?curid=755104", "title": "Alcoli", "text": "Gli alcoli sono composti organici di struttura simile agli alcani, in cui un atomo di idrogeno \u00e8 sostituito da un gruppo ossidrilico (-OH), aventi pertanto formula bruta CnH(2n\u00a0+\u00a01)OH.\nA temperatura ambiente, gli alcol pi\u00f9 leggeri (ossia a pi\u00f9 basso peso molecolare) sono sotto forma di liquidi incolori con odori caratteristici e miscibili con l'acqua.\nDescrizione.\nUna stima grossolana della miscibilit\u00e0 in acqua di un alcol (ma anche di un diolo o di un etere) pu\u00f2 essere fatta dalla conoscenza della sua formula bruta: infatti sono in genere miscibili in acqua gli alcoli che contengono fino a 4 atomi di carbonio per ogni atomo di ossigeno nella loro struttura.\nLa miscibilit\u00e0 in acqua degli alcoli, nonch\u00e9 il loro elevato punto di ebollizione rispetto ad altre molecole organiche di simili dimensioni e strutture \u00e8 spiegato tramite la formazione di legami a idrogeno tra l'idrogeno del gruppo -OH e l'ossigeno delle molecole vicine.\nLa miscibilit\u00e0 in acqua degli alcoli che contengono pi\u00f9 di 6 atomi di carbonio \u00e8 pressoch\u00e9 nulla, in quanto il legame idrogeno che si forma tra l'ossidrile dell'alcol e i dipoli dell'acqua diventa sempre meno influente in presenza di lunghe catene di atomi di carbonio (che costituiscono la parte apolare della molecola).\nGli alcoli si ottengono sia da fonti naturali sia per sintesi. Esempi comuni di alcoli sono il metanolo (CH3-OH) e l'etanolo (CH3-CH2-OH). Quest'ultimo \u00e8 l'alcol per antonomasia: ottenuto in natura dalla fermentazione degli zuccheri, \u00e8 l'alcol contenuto nelle bevande alcoliche (tra cui vino e birra).\nDal punto di vista della loro struttura chimica, gli alcoli sono classificati in \"primari\", \"secondari\" o \"terziari\" in funzione del numero di gruppi alchilici legati all'atomo di carbonio cui \u00e8 legato il gruppo -OH:\ntale classificazione ha effetto anche sulla reattivit\u00e0 chimica dell'alcol stesso.\nIl gruppo -OH conferisce a queste molecole organiche un carattere leggermente acido (pKa circa 15-18). La pKa varia a seconda dell'ordine dell'alcol, gli alcol primari, in soluzione acquosa, sono pi\u00f9 acidi degli alcol secondari che a loro volta sono pi\u00f9 acidi degli alcol terziari. Sebbene originariamente si affermasse che la conseguenza di questa differenza di acidit\u00e0 fosse da attribuire agli effetti induttivi elettron-donatori dei gruppi alchilici(che iniettando densit\u00e0 elettronica verso l'ossigeno, porterebbero ad una destabilizzazione della base coniugata rendendo l'acido corrispondente, cio\u00e8 l'alcol, pi\u00f9 debole), ora \u00e9 noto che questo \u00e8 dovuto agli effetti di solvatazione. In soluzione acquosa, in seguito alla dissociazione, l'anione alcossido \u00e8 circondato da molecole d'acqua che con il loro carattere polare, lo stabilizzano. Pi\u00f9 gruppi alchilici sono presenti, pi\u00f9 l'effetto della solvatazione diminuisce a causa dell'ingombro sterico; questo destabilizza l'anione alcossido e causa la diminuzione di acidit\u00e0. \nIn fase gassosa l'ordine di acidit\u00e0 \u00e8 invertito, infatti un alcol terziario risulta pi\u00f9 acido di un alcol secondario che risulta pi\u00f9 acido di un alcol primario. Questo \u00e8 dovuto agli effetti di polarizzazione. Sia in soluzione acquosa che in fase gassosa vi sono effetti di polarizzazione, ma, mentre in soluzione acquosa prevalgono gli effetti di solvatazione, in fase gassosa(dove c'\u00e8 assenza di solvente polare) ,gli effetti di polarizzazione determinano totalmente il carattere acido dell'alcol. Quando l'alcol terziario perde un idrogeno in fase gassosa, la base coniugata risulta stabilizzata da effetti di polarizzazione dovuti all'effetto induttivo elettron-repulsore dell'ossigeno. Quest'ultimo, donando densit\u00e0 elettronica, provoca una distorsione dell'orbitale sigma di legame C-C che lega il carbonio centrale a ciascun gruppo alchilico, in questo modo la densit\u00e0 elettronica si distribuisce in modo asimmetrico verso i gruppi alchilici lasciando il carbonio con una accentuata lacuna elettronica. Questa lacuna elettronica aumenta il carattere elettronegativo del carbonio legato all'ossigeno. L'aumento di elettronegativit\u00e0 del carbonio fa s\u00ec che l'ossigeno venga privato ulteriormente di densit\u00e0 elettronica, questo stabilizza l'anione alcossido rendendo l'alcol corrispondente pi\u00f9 acido. Minore \u00e8 il numero di gruppi alchilici, minore sar\u00e0 l'effetto di polarizzazione e minore sar\u00e0 l'acidit\u00e0 dell'alcol.\nNomenclatura.\nIUPAC.\nLa nomenclatura IUPAC degli alcoli segue regole simili a quella degli alcani, tuttavia occorre evidenziare alcune differenze:\nQuando il gruppo -OH viene considerato un gruppo sostituente, prende il nome di \"idrossi-\".\nTradizionale.\nLa nomenclatura tradizionale prevede l'uso del termine \"alcol\" seguito dall'aggettivo corrispondente al gruppo cui \u00e8 legato il gruppo -OH, anch'esso nominato secondo la nomenclatura tradizionale. Tale nomenclatura \u00e8 ancora diffusa nel caso di alcoli semplici.\nAlcuni esempi:\nL'uso di nomenclature miste (ad esempio: \"isopropanolo\") \u00e8 considerato errato.\nOssidoriduzioni.\nGli alcoli possono andare incontro a reazioni di ossidazione per formare nuovi composti chimici, a seconda della propria natura.\nEs: Propanolo \u2014&gt; Propanale \u2014&gt; Acido propanoico\nTutti i processi di ossidazione sono reversibili tramite una riduzione del prodotto.\nTendenzialmente per i processi di ossidoriduzione degli alcoli viene utilizzato un NAD+ che si riduce a NADH.\nPreparazione industriale.\nIl metanolo (o alcol metilico, o spirito di legno) veniva preparato per distillazione secca del legno, da cui il nome. Oggi si produce principalmente per idrogenazione catalitica dell'ossido di carbonio:\n&lt;chem&gt; CO + 2H2 -&gt; CH3-OH &lt;/chem&gt;\nL'etanolo (o alcol etilico, o spirito di vino) viene prodotto per fermentazione degli zuccheri nelle bevande alcoliche, ma quello per uso industriale viene principalmente prodotto per idratazione dell'etene:\n H+\n CH2=CH2 + H2O ---&gt; CH3-CH2-OH\nL'1-propanolo (o alcol \"n\"-propilico), alcool alifatico derivato dal propano, \u00e8 usato come solvente:\n CH3-CH2-CH2-OH\nPreparazioni per sintesi.\n R\" R'\n R-C=O (chetone) + R\"-Mg-X --&gt; R-C-OH oppure: R-C=O (aldeide) + R'-Mg-X --&gt; R-C-OH\n R' R' H H\n R\"-C\u2261C\n R-C=O + R\"-C\u2261C-Na --&gt; R-C-OH\n R' R'\n H\n NaBH4 |\n R-C=O + o --&gt; R-C-OH\n | LiAlH4 |\n R' R'\n H\n R-C=O + H2 [CAT] --&gt; R-C-OH\n R' R'\n 2 R-CHO --&gt; R-COOH + R-CH2OH\n R-CHO + HCHO --&gt; R-CH2OH + HCOOH\n HO H\n H+ | |\n R-C=C-H + H2O ---&gt; R-C-C-H\n R H R H\n HO Hg+ HO H\n | | NaBH4 | |\n R-C=C-H + Hg++, H2O ---&gt; R-C--C-H ---&gt; R-C-C-H\n R H R H R H\n H BH2 H OH\n | | H2O2 | |\n R-C=C-H + BH3 ---&gt; R-C-C-H ---&gt; R-C-C-H\n R H R H R H\nReazioni tipiche.\n CH3 CH3\n | HX | \n CH3-C-OH --&gt; CH3-C-X + H2O\n CH3 CH3\n R-OH + SOCl2 --&gt; R-Cl + SO2 + HCl\n 3R-OH + PBr3 --&gt; 3R-Br + H3PO3\n ox ox\n RCH2OH --&gt; RCHO --&gt; RCOOH\n R R\n \\ ox \\\n CHOH --&gt; C=O\n R' R'\nGli alcoli hanno un carattere debolmente acido (metanolo ed etanolo circa come l'acqua, quelli con alto peso molecolare ancora meno) e quindi non reagiscono con le basi deboli. \u00c8 necessario quindi utilizzare basi molto forti come, ad esempio, sodio idruro e il metillitio.\n ROH + NaH --&gt; RO-Na+ + H2\nQuesto effetto si ottiene anche utilizzando il sodio metallico, per\u00f2 in questo caso si tratta di una reazione di ossido-riduzione.\nSi effettua riscaldando l'alcol in presenza di acido fosforico all'85% o acido solforico concentrato, che fungono da catalizzatori.\nGli alcoli primari sono i pi\u00f9 difficili da disidratare e necessitano temperature fino a 180\u00a0\u00b0C, quelli secondari circa 140\u00a0\u00b0C e infine i terziari circa 50\u00a0\u00b0C.\n calore\n R-CH-CH2-OH + H2SO4 ----&gt; R-C=CH2 + H2O\n CH3 CH3"}
{"id": "755105", "revid": "110157", "url": "https://it.wikipedia.org/wiki?curid=755105", "title": "WingStreet", "text": "WingStreet \u00e8 una catena-test di ristoranti di propriet\u00e0 di Yum! Brands specializzati nella preparazione e vendita di Ali di pollo.\nStoria.\nWingStreet nasce come sorella minore di Pizza Hut, infatti la quasi totalit\u00e0 dei ristoranti WingStreet si trova all'interno o adiacente ad un Pizza Hut.\nPizza Hut inizi\u00f2 a vendere ali di pollo nel 1995, grazie al successo ottenuto da questa attivit\u00e0 nel 2003 il management della Yum! decise di separare l'attivit\u00e0 di vendita delle ali di pollo da quella tradizionale di vendita di pizza.\nProdotti.\nWingStreet prepara e vende ali di pollo sia tradizionali che impanate in varie combinazioni e con vari accompagnamenti. I condimenti proposti sono di otto tipi in due tipologie di \"piccante\": \"Piccante\" e \"Addomesticato\". Le salse sono cos\u00ec chiamate: \"Flamethrower\", \"Buffalo\", \"Cajun\", \"Spicy BBQ\", \"Honey BBQ\", \"Garlic Parmesan\", \"Spicy Asian\", and \"Mild\". Esistono anche le \"All American\" che vengono servite senza salse.\nWingStreet serve tre tipi di ali: \"Con osso\", \"Senza osso\", e \"Tradizionale\". Entrambe le qualit\u00e0 con o senza osso sono impanate, mentre quelle tradizionali no."}
{"id": "755106", "revid": "648716", "url": "https://it.wikipedia.org/wiki?curid=755106", "title": "Humberside", "text": "L'Humberside fu una contea cerimoniale non-metropolitana dell'Inghilterra settentrionale, esistita dal 1\u00ba aprile 1974 al 1\u00ba aprile 1996. Fu composta da territori situati su entrambe le rive dell'estuario dell'Humber, e fu creata a partire da parti dell'East Riding of Yorkshire, West Riding of Yorkshire e la parte nord della contea di Lindsey. La sede del consiglio della contea si trovava a Beverley, ma il suo centro principale era Kingston upon Hull. La contea si estendeva per 3512 km\u00b2 lungo la costa del Mare del Nord, da Wold Newton a nord, fino a un altro Wold Newton a sud.\nL'Humberside confinava con il North Yorkshire a nord e ad ovest, con il South Yorkshire e Nottinghamshire a sud.ovest, e con il Lincolnshire a sud. Ad est confinava con il Mare del Nord.\nL'Humberside fu abolito il 1\u00ba aprile 1996, quando furono create quattro autorit\u00e0 unitarie: North Lincolnshire, North East Lincolnshire, Kingston upon Hull e East Riding of Yorkshire. Il nome continua ad essere utilizzato come termine geografico, soprattutto dai media, e nei nomi di alcune istituzioni, come la \"Humberside Police\" o il \"Humberside Fire and Rescue Service\", che non cambiarono nome a causa dei costi, anche se vi sono proposte di unire le forze di polizia con altre dello Yorkshire e cambiare quindi il nome di conseguenza."}
{"id": "755110", "revid": "1442080", "url": "https://it.wikipedia.org/wiki?curid=755110", "title": "Peter Aadn\u00e4s", "text": " \nLe sue opere, che possiedono molte caratteristiche prese dal folklore, appartengono a un chiaro e vivace stile rococ\u00f2; l'artista fu infatti in un primo tempo decoratore di mobili di contadini."}
{"id": "755111", "revid": "1745361", "url": "https://it.wikipedia.org/wiki?curid=755111", "title": "East Dawning", "text": "East Dawning (in cinese: \u4e1c\u65b9\u65e2\u767d) \u00e8 una catena di fast food cinese. Fa parte di Yum China, societ\u00e0 indipendente nata da scorporamento da Yum! nel 2016, nasce dalla fusione del \"modello Kentucky Fried Chicken\" unito alla cucina cinese. Se viene confrontato con altri fast food asiatici, il ristorante tipico di East Dawning risulta essere molto pi\u00f9 spazioso e pi\u00f9 luminoso. Viene servito solamente cibo cinese, anche se vengono sacrificati piatti famosi come i ravioli al vapore per una scelta della catena di preparare piatti veloci e poco complicati. Anche le bevande sono servite seguendo le regole delle bevande tradizionali cinesi. I ristoranti sono pensati per assomigliare il pi\u00f9 possibile nelle strutture e negli arredi alle case cinesi."}
{"id": "755113", "revid": "1226", "url": "https://it.wikipedia.org/wiki?curid=755113", "title": "Jules Massenet", "text": "Mentre era ancora uno scolaretto, Massenet fu ammesso alla pi\u00f9 importante universit\u00e0 musicale francese, il Conservatorio di Parigi. L\u00ec studi\u00f2 con Jane Vieu e sotto Ambroise Thomas, che ammirava molto. Dopo aver vinto il primo premio musicale del paese, il Prix de Rome, nel 1863, compose prolificamente in molti generi, ma divenne rapidamente molto noto per le sue opere. Tra il 1867 e la sua morte, quarantacinque anni dopo, scrisse pi\u00f9 di quaranta opere teatrali in una grande variet\u00e0 di stili, dall'op\u00e9ra-comique alle raffigurazioni su larga scala di miti classici, commedie romantiche, drammi lirici, cos\u00ec come oratori, cantate e balletti. Massenet aveva un buon senso del teatro e di ci\u00f2 che avrebbe avuto successo con il pubblico parigino. Nonostante alcuni errori di calcolo, produsse una serie di successi che lo hanno reso il pi\u00f9 importante compositore operistico francese tra la fine del XIX e l'inizio del XX secolo.\nCome molti importanti compositori francesi del periodo, Massenet divenne professore al Conservatorio. Insegn\u00f2 l\u00ec composizione dal 1878 al 1896, quando si dimise dopo la morte del direttore, Ambroise Thomas. Tra i suoi studenti c'erano Gustave Charpentier, Ernest Chausson, Reynaldo Hahn e Gabriel Piern\u00e9.\nAl momento della sua morte Massenet era considerato da molti critici come vecchio stile e poco avventuroso, sebbene le sue due opere pi\u00f9 famose fossero rimaste popolari in Francia e all'estero. Dopo alcuni decenni di abbandono, le sue opere iniziarono a essere rivalutate favorevolmente durante la met\u00e0 del XX secolo e molte di esse sono state messe in scena e incise. Sebbene i critici non lo classifichino tra i pochi eccezionali geni operistici come Mozart, Verdi e Wagner, le sue opere sono ora ampiamente accettate come prodotti ben realizzati e intelligenti della Belle \u00c9poque.\nBiografia.\nPrimi anni.\nMassenet nacque il 12 maggio 1842 a Montaud, allora un piccolo villaggio e ora parte della citt\u00e0 di Saint-\u00c9tienne, nella Loira. Era il pi\u00f9 giovane dei quattro figli di Alexis Massenet (1788\u20131863) e della sua seconda moglie El\u00e9onore-Adela\u00efde, nata Royer de Marancour (1809\u20131875); i figli maggiori erano Julie, L\u00e9on ed Edmond. Massenet padre era un prospero commerciante di ferro; sua moglie era una talentuosa musicista dilettante che impart\u00ec a Jules le sue prime lezioni di pianoforte. All'inizio del 1848 la famiglia si trasfer\u00ec a Parigi, dove si stabilirono in un appartamento a Saint-Germain-des-Pr\u00e9s. Massenet fu educato al Lyc\u00e9e Saint-Louis e, dal 1851 al 1853, al Conservatorio di Parigi. Secondo i suoi ricordi, coloriti, ma inaffidabili, Massenet fece un'audizione nell'ottobre 1851, quando aveva nove anni, davanti a una giuria composta da Daniel Auber, Fromental Hal\u00e9vy, Ambroise Thomas e Michele Carafa e fu ammesso subito. Il suo biografo Demar Irvine data l'audizione e l'ammissione al gennaio del 1853. Entrambe le fonti concordano sul fatto che Massenet abbia continuato la sua educazione generale al Lyc\u00e9e, insieme ai suoi studi musicali.\nAl Conservatorio Massenet studi\u00f2 solfeggio con Augustin Savard e pianoforte con Fran\u00e7ois Laurent. Continu\u00f2 i suoi studi, con modesti risultati, fino all'inizio del 1855, quando le preoccupazioni familiari interruppero la sua formazione. La salute di Alexis Massenet era in cattive condizioni e, su consiglio del medico, si trasfer\u00ec da Parigi a Chamb\u00e9ry, nel sud della Francia, portando con s\u00e9 la famiglia, compreso Jules. Ancora una volta, i ricordi di Massenet e le ricerche dei suoi biografi sono in contrasto: il compositore ricordava che il suo esilio a Chamb\u00e9ry era durato due anni; Henry Finck e Irvine riportano invece che il giovane torn\u00f2 a Parigi ed al Conservatorio nell'ottobre del 1855. Al suo ritorno alloggi\u00f2 presso suoi conoscenti a Montmartre e riprese gli studi; nel 1859 aveva progredito fino a vincere il primo premio per pianisti del Conservatorio. Le finanze della famiglia non erano pi\u00f9 sufficienti e per mantenersi Massenet inizi\u00f2 a dare lezioni private di pianoforte e a suonare come percussionista in orchestre teatrali. Il suo lavoro nella buca dell'orchestra gli diede una buona conoscenza pratica delle opere di Gounod e di altri compositori, classici e contemporanei. Per tradizione molti studenti del Conservatorio intraprendevano una carriera importante come organisti di chiesa; con questo in mente Massenet si iscrisse alle lezioni di organo, ma non ebbero molto successo ed abbandon\u00f2 rapidamente lo strumento. Ottenne del lavoro come pianista accompagnatore e fu in questo periodo che incontr\u00f2 Wagner che, insieme a Berlioz, era uno dei suoi due eroi musicali.\nNel 1861 la musica di Massenet fu pubblicata per la prima volta, la \"Grande Fantasie de Concert sur le Pardon de Plo\u00ebrmel de Meyerbeer\", un'opera virtuosistica per pianoforte in nove parti. Dopo essersi diplomato al corso di composizione con Ambroise Thomas, Massenet fu iscritto per il massimo onore musicale del Conservatorio, al Prix de Rome, i cui precedenti vincitori comprendevano Berlioz, Thomas, Gounod e Bizet. I primi due di questi erano nella giuria per il concorso del 1863. Tutti i concorrenti dovevano ambientare lo stesso testo di Gustave Chouquet, una cantata su David Rizzio; dopo che tutte le composizioni furono eseguite Massenet si trov\u00f2 faccia a faccia con i giudici. Ricordava:\nIl premio port\u00f2 a un periodo di studio triennale ben finanziato, due terzi dei quali furono spesi all'Acad\u00e9mie de France \u00e0 Rome, con sede a Villa Medici. A quel tempo l'Accademia era dominata da pittori piuttosto che da musicisti; Massenet si godette quel periodo l\u00ec e strinse amicizie per la vita con, tra gli altri, lo scultore Alexandre Falgui\u00e8re e il pittore Carolus-Duran, ma il beneficio musicale che ne ottenne fu in gran parte come autodidatta. Assorb\u00ec la musica al San Pietro e studi\u00f2 da vicino le opere dei grandi maestri tedeschi, da H\u00e4ndel e Bach ai compositori contemporanei. Durante la sua permanenza a Roma Massenet incontrato Franz Liszt, su richiesta del quale diede lezioni di pianoforte a Louise-Constance \"Ninon\" de Gressy, la figlia di uno dei ricchi mecenati di Liszt. Massenet e Ninon si innamorarono, ma il matrimonio era fuori discussione dato che lui era uno studente con mezzi modesti.\nPrimi lavori.\nMassenet torn\u00f2 a Parigi nel 1866. Si guadagava da vivere insegnando pianoforte e pubblicando canzoni, brani per pianoforte e suite orchestrali, il tutto nello stile popolare dell'epoca. I vincitori del Prix de Rome venivano talvolta invitati dall'Op\u00e9ra-Comique di Parigi a comporre un'opera da rappresentarsi l\u00ec. Su sollecitazione di Thomas, Massenet fu incaricato di scrivere op\u00e9ra comique in un atto, \"La grand'tante\", presentato nell'aprile 1867. Pi\u00f9 o meno nello stesso periodo compose un Requiem, che \u00e8 andato perduto. Nel 1868 incontr\u00f2 Georges Hartmann, che divenne il suo editore e fu il suo mentore per venticinque anni; i contatti giornalistici di Hartmann furono molto utili molto per promuovere la fama del suo protetto.\nNell'ottobre 1866 Massenet e Ninon si sposarono; la loro unica figlia, Juliette, nacque nel 1868. La carriera musicale di Massenet fu brevemente interrotta dalla Guerra Franco-Prussiana del 1870-71, durante la quale prest\u00f2 servizio come volontario alla Guardia Nazionale insieme all'amico Bizet. Trov\u00f2 la guerra cos\u00ec \"assolutamente terribile\" che rifiut\u00f2 di scriverne nelle sue memorie. Lui e la sua famiglia rimasero intrappolati nell'Assedio di Parigi ma riuscirono a scappare prima che iniziasse la Comune di Parigi; la famiglia rimase per alcuni mesi a Bayonne, nel sud-ovest della Francia.\nDopo che l'ordine fu ripristinato, Massenet torn\u00f2 a Parigi dove complet\u00f2 la sua prima opera teatrale su larga scala, un op\u00e9ra comique in quattro atti, \"Don C\u00e9sar de Bazan\" (Parigi, 1872). Fu un fallimento, ma nel 1873 ebbe successo con le sue musiche di scena per la tragedia di Leconte de Lisle \"Les \u00c9rinnyes\" e con l'oratorio drammatico, \"Marie-Magdeleine\", entrambi eseguiti al Th\u00e9\u00e2tre de l'Od\u00e9on. La sua reputazione di compositore stava crescendo, ma in questa fase guadagnava la maggior parte delle sue entrate con l'insegnamento, dando lezioni per sei ore al giorno.\nMassenet era un compositore prolifico; lo attribuiva al suo modo di lavorare, alzandosi presto e componendo dalle quattro del mattino fino a mezzogiorno, una pratica che mantenne per tutta la vita. In generale lavorava fluentemente, revisionando di rado, sebbene per \"Le Roi de Lahore\", il suo approccio pi\u00f9 vicino a una grand op\u00e9ra tradizionale, gli ci vollero diversi anni per completarla con sua soddisfazione. Fu terminata nel 1877 e fu una delle prime opere nuove messe in scena al Palais Garnier, inaugurato due anni prima. L'opera, con una storia tratta dal \"Mah\u0101bh\u0101rata\", fu un successo e fu rapidamente ripresa dai teatri d'opera di otto citt\u00e0 italiane. Fu anche eseguita al Teatro dell'Opera di Budapest, all'Opera di Stato della Baviera, alla Semperoper di Dresda, al Teatro Real di Madrid e alla Royal Opera House, Covent Garden di Londra. Dopo la prima esecuzione al Covent Garden \"The Times\" riassunse il pezzo in un modo che sarebbe stato in futuro frequentemente applicato alle opere del compositore: \"L'opera di M. Massenet, sebbene non sia un'opera geniale, \u00e8 un lavoro con pregi superiori a quelli comuni e contiene tutti gli elementi di successo, almeno temporaneo.\"\nQuesto periodo fu un momento altissimo nella carriera di Massenet. Era stato nominato cavaliere della Legion d'onore nel 1876 e nel 1878 fu nominato professore di contrappunto, fuga e composizione al Conservatorio sotto Thomas, che ora era il direttore. Nello stesso anno fu eletto all'Institut de France, un onore prestigioso, raro per un uomo di trent'anni. Camille Saint-Sa\u00ebns, che Massenet batt\u00e9 nelle elezioni per il posto vacante, fu risentito per essere stato sorpassato da un compositore pi\u00f9 giovane. Quando fu annunciato il risultato delle elezioni Massenet invi\u00f2 a Saint-Sa\u00ebns un cortese telegramma: \"Mio caro collega: l'Istituto ha appena commesso una grande ingiustizia\". Saint-Sa\u00ebns telegraf\u00f2 di rimando, \"Sono pienamente d'accordo.\" Fu eletto tre anni dopo, ma i suoi rapporti con Massenet rimasero freddi.\nMassenet era un insegnante popolare e rispettato al Conservatorio. Tra i suoi allievi figuravano Bruneau, Charpentier, Chausson, Hahn, Leroux, Luis Sambucetti, Piern\u00e9, Rabaud e Vidal. Era noto per la cura che metteva nel tirare fuori le idee dei suoi allievi, senza mai cercare di imporre le proprie. Uno dei suoi ultimi studenti, Charles Koechlin, ricordava Massenet come un professore volubile, che dispensava \"un insegnamento attivo, vivo, vibrante e per di pi\u00f9 completo\". Secondo alcuni scrittori, l'influenza di Massenet si estendeva oltre i suoi stessi studenti. Secondo il critico Rodney Milnes, \"Anche solo nell'impostazione delle parole, tutti i musicisti francesi hanno approfittato della libert\u00e0 che egli ha ottenuto superando le precedenti restrizioni\". Romain Rolland e Francis Poulenc consideravano entrambi Massenet influente sulla \"Pell\u00e9as et M\u00e9lisande\" di Debussy; Debussy era uno studente al Conservatorio durante la cattedra di Massenet ma non studi\u00f2 con lui.\nSuccessi e fallimenti in campo operistico, 1879\u201396.\nLa crescente fama di Massenet non imped\u00ec un contrattempo con l'Op\u00e9ra national de Paris nel 1879. Auguste Vaucorbeil, direttore dell'Op\u00e9ra, si rifiut\u00f2 di mettere in scena il nuovo lavoro del compositore, \"H\u00e9rodiade\", giudicando il libretto improprio o inadeguato. \u00c9douard-Fortun\u00e9 Calabresi, direttore congiunto del Th\u00e9\u00e2tre de la Monnaie, Bruxelles, si offr\u00ec immediatamente di presentare l'opera e la sua prima, sontuosamente messa in scena, fu data nel dicembre 1881. And\u00f2 in scena per cinquantacinque rappresentazioni a Bruxelles ed ebbe la sua prima italiana due mesi dopo a La Scala. L'opera raggiunse finalmente Parigi nel febbraio 1884, periodo in cui Massenet si era affermato come il principale compositore d'opera francese della sua generazione.\n\"Manon\", presentata per la prima volta all'Op\u00e9ra-Comique nel gennaio 1884, fu un successo prodigioso e fu seguita da produzioni nei maggiori teatri d'opera in Europa e negli Stati Uniti. Insieme al \"Faust\" di Gounod e alla \"Carmen\" di Bizet divent\u00f2, e rimase, uno dei capisaldi del repertorio operistico francese. Dopo il dramma intimo di \"Manon\", Massenet torn\u00f2 ancora una volta all'opera in grande scala con \"Le Cid\" nel 1885, che segn\u00f2 il suo ritorno all'Op\u00e9ra. Il corrispondente parigino del New York Times scrisse che con questa nuova opera Massenet \"si \u00e8 decisamente dichiarato un melodista di indubbia coerenza e di notevole ispirazione\". Dopo questi due trionfi, Massenet entr\u00f2 in un periodo di alterne fortune. Lavor\u00f2 a \"Werther\" a intermittenza per diversi anni, ma fu respinta dall'Op\u00e9ra-Comique perch\u00e9 troppo cupa. Nel 1887 incontr\u00f2 il soprano americano Sybil Sanderson. Svilupp\u00f2 per lei sentimenti appassionati, che rimasero platonici, sebbene a Parigi si credesse da tutti che fosse la sua amante, poich\u00e9 le caricature nei giornali accennavano a questo con vari gradi di sottigliezza. Per lei il compositore rivide \"Manon\" e scritto \"Esclarmonde\" (1889). Quest'ultimo fu un successo, ma fu seguito da \"Le mage\" (1891), che fall\u00ec. Massenet non complet\u00f2 il suo progetto successivo, \"Amadis\" e fu soltanto nel 1892 che recuper\u00f2 la sua precedente forma di successo. \"Werther\" ebbe la sua anteprima nel febbraio 1892, quando l'Hofoper di Vienna chiese una nuova opera, dopo l'entusiasta accoglienza della prima austriaca di \"Manon\".\nAnche se, secondo alcuni scrittori, il \"Werther\" \u00e8 il capolavoro del compositore, non fu subito ripreso con lo stesso entusiasmo di \"Manon\". La prima rappresentazione a Parigi fu nel gennaio 1893 da parte della compagnia dell'Op\u00e9ra-Comique al Th\u00e9\u00e2tre Lyrique e ci furono spettacoli negli Stati Uniti, in Italia e in Gran Bretagna, ma ricevette una risposta debole. Il New York Times disse al riguardo: \"Se l'opera di M. Massenet non avr\u00e0 un successo duraturo sar\u00e0 perch\u00e9 non ha una profondit\u00e0 autentica. Forse M. Massenet non \u00e8 in grado di raggiungere profondit\u00e0 profonde di passione tragica; ma certamente, quindi, non lo far\u00e0 mai in un'opera come \"Werther\" \". Fu solo con un revival dell'Op\u00e9ra-Comique nel 1903 che l'opera divenne una delle preferite.\n\"Tha\u00efs\" (1894), composta per Sanderson, fu accolta discretamente. Come \"Werther\" non guadagn\u00f2 una popolarit\u00e0 diffusa tra i frequentatori dell'opera francese fino alla sua prima ripresa, che fu quattro anni dopo la prima, quando il sodalizio del compositore con Sanderson era terminato. Nello stesso anno ebbe un modesto successo a Parigi con \"Le portrait de Manon\" in un atto all'Op\u00e9ra-Comique e uno molto pi\u00f9 grande a Londra con \"La Navarraise\" al Covent Garden. \"The Times\" comment\u00f2 che in questo pezzo Massenet aveva adottato lo stile \"verista\" di opere come \"Cavalleria rusticana\" di Mascagni con grande effetto. Il pubblico chiese a gran voce che il compositore accogliesse gli applausi, ma Massenet, sempre un uomo timido, rifiut\u00f2 di accettare anche una sola chiamata alla ribalta.\nUltimi anni, 1896\u20131912.\nLa morte di Ambroise Thomas nel febbraio 1896 rese vacante il posto di direttore del Conservatorio. Il 6 maggio il governo francese annunci\u00f2 che a Massenet era stata offerta la posizione e l'aveva rifiutata. Il giorno successivo fu annunciato che un altro membro della facolt\u00e0, Th\u00e9odore Dubois, era stato nominato direttore e Massenet si era dimesso da professore di composizione. Sono state avanzate due spiegazioni per questa sequenza di eventi. Massenet scrisse nel 1910 che era rimasto in carica come professore per lealt\u00e0 a Thomas ed era desideroso di abbandonare tutto il lavoro accademico a favore della composizione, una dichiarazione ripetuta dai suoi biografi Hugh Macdonald e Demar Irvine. Altri scrittori di musica francese hanno scritto che Massenet aveva la grande ambizione di succedere a Thomas, ma si dimise con irritazione dopo tre mesi di manovre, una volta che le autorit\u00e0 ebbero alla fine respinto la sua insistenza per essere nominato direttore a vita, come lo era stato Thomas. Gli succedette come professore Gabriel Faur\u00e9, che dubitava delle credenziali di Massenet, considerando il suo stile popolare \"basato su una visione dell'arte generalmente cinica\".\nCon \"Gris\u00e9lidis\" e \"Cendrillon\" completate, sebbene ancora in attesa di esecuzione, Massenet inizi\u00f2 a lavorare a \"Sapho\", basata su un romanzo di Daudet sull'amore di un giovane innocente di campagna per una parigina mondana. Fu presentata all'Op\u00e9ra-Comique nel novembre 1897, con grande successo, anche se fu sempre ignorata dopo la morte del compositore. Il suo successivo lavoro messo in scena fu \"Cendrillon\", la sua versione della storia di \"Cenerentola\", che fu ben accolta nel maggio 1899.\nMacdonald commenta che all'inizio del XX secolo Massenet si trovava nell'invidiabile posizione di avere le sue opere inserite in ogni stagione dell'Op\u00e9ra e dell'Op\u00e9ra-Comique e nei teatri d'opera di tutto il mondo. Dal 1900 alla sua morte condusse sempre una vita di lavoro stabile e, in generale, di successo. Secondo le sue memorie rifiut\u00f2 una seconda offerta per la direzione del Conservatorio nel 1905. Oltre alla composizione, la sua principale preoccupazione era la sua vita domestica in rue de Vaugirard, a Parigi, e nella sua casa di campagna a \u00c9greville. Non era interessato alla societ\u00e0 parigina, ed evitava tanto le luci della ribalta, che in et\u00e0 avanzata preferiva non frequentare le sue serate delle prime. Descriveva se stesso come \"un uomo da caminetto, un artista borghese\". Il principale dettaglio biografico degno di nota dei suoi ultimi anni \u00e8 stato la sua seconda \"amiti\u00e9 amoureuse\" con una delle sue protagoniste, Lucy Arbell, che aveva creato i ruoli delle sue ultime opere. Milnes descrive la Arbell come una \"cercatrice d'oro\": il suo palese sfruttamento dell'affetto onorevole del compositore, causato a sua moglie considerevole angoscia e mise persino a dura prova la devozione di Massenet (o infatuazione come Milnes la definisce). Dopo la morte del compositore la Arbell persegu\u00ec la sua vedova e gli editori attraverso i tribunali, cercando di assicurarsi il monopolio dei ruoli principali in molte delle sue ultime opere.\nUna rara escursione fuori dal teatro dell'opera avvenne nel 1903 con l'unico concerto per pianoforte di Massenet, su cui aveva iniziato a lavorare quando era ancora studente. Il lavoro fu eseguito da Louis Di\u00e9mer al Conservatorio, ma fece poca impressione rispetto alle sue opere. Nel 1905 Massenet compose \"Ch\u00e9rubin\", una commedia leggera sulla carriera finale del paggetto pazzo di sesso Cherubino, da \"Le nozze di Figaro\" di Mozart. Poi arrivarono due opere serie, \"Ariane\", sulla leggenda greca di Teseo e Arianna, e \"Th\u00e9r\u00e8se\", un dramma conciso ambientato durante la rivoluzione francese. Il suo ultimo grande successo fu \"Don Quichotte\" (1910), che L'Etoile defin\u00ec \"una serata molto parigina e, naturalmente, un trionfo molto parigino\". Anche con i suoi poteri creativi apparentemente in declino, scrisse altre quattro opere nei suoi ultimi anni: \"Bacchus\", \"Roma\", \"Panurge\" e \"Cl\u00e9op\u00e2tre\". Le ultime due, come \"Amadis\", che non era riuscito a finire negli anni '90, furono presentate in anteprima dopo la morte del compositore e poi caddero nell'oblio.\nNell'agosto 1912 Massenet and\u00f2 a Parigi, dalla sua casa di \u00c9greville, per vedere il suo medico. Il compositore soffriva di cancro addominale da alcuni mesi, ma i suoi sintomi non sembravano pericolosi per la vita. Nel giro di pochi giorni le sue condizioni peggiorarono drasticamente. Sua moglie e la sua famiglia si affrettarono a Parigi ed erano con lui quando mor\u00ec, all'et\u00e0 di settant'anni. Per sua volont\u00e0 il suo funerale, senza musica, si tenne privatamente a \u00c9greville, nel cui cimitero \u00e8 sepolto.\nMusica.\nPanorama.\nSecondo il suo biografo Hugh Macdonald, le principali influenze di Massenet furono Gounod e Thomas, con Meyerbeer e Berlioz importanti per il suo stile. Dal di fuori della Francia ha assorbito alcuni tratti da Verdi, forse Mascagni e, soprattutto, da Wagner. A differenza di altri compositori francesi del periodo, Massenet non cadde mai completamente sotto l'incantesimo di Wagner, ma trasse dal compositore una ricchezza di orchestrazione e una fluidit\u00e0 nel trattamento dei temi musicali.\nSebbene quando scelse di farlo Massenet sia riuscito a scrivere scene rumorose e dissonanti (nel 1885 Bernard Shaw lo defin\u00ec \"uno dei compositori moderni pi\u00f9 rumorosi\"), gran parte della sua musica \u00e8 morbida e delicata. I critici ostili hanno colto questa caratteristica, ma l'articolo su Massenet nell'edizione del 2001 del \"Grove's Dictionary of Music and Musicians\" osserva che nella migliore delle sue opere questo lato sensuale \"\u00e8 bilanciato da una forte tensione drammatica (come nel \"Werther\"), dall'azione teatrale (come in \"Th\u00e9r\u00e8se\"), dalla diversione scenica (come in \"Esclarmonde\") o dall'umorismo (come in \"Le portrait de Manon\")\".\nIl pubblico parigino di Massenet era molto attratto dall'esotico nella musica, e Massenet lo costrinse volentieri, con evocazioni musicali di luoghi remoti o tempi lontani. Macdonald elenca un gran numero di luoghi rappresentati nelle opere, dall'antico Egitto, alla mitica Grecia e alla biblica Galilea, alla Spagna rinascimentale, all'India e alla Parigi rivoluzionaria. L'esperienza pratica di Massenet nelle fosse dell'orchestra da giovane e la sua attenta formazione al Conservatorio lo avevano messo in grado di realizzare tali effetti senza fare molto ricorso a strumenti insoliti. Comprendeva le capacit\u00e0 dei suoi cantanti e componeva con uno stretto e dettagliato riguardo per le loro voci.\nOpere.\nMassenet scrisse pi\u00f9 di trenta opere. Le autorit\u00e0 differiscono sul totale esatto perch\u00e9 alcune delle opere, in particolare dei suoi primi anni, sono andate perdute e altre sono rimaste incomplete. Altre ancora, come \"Don C\u00e9sar de Bazan\" e \"Le roi de Lahore\", sono state sostanzialmente ricomposte dopo le loro prime produzioni ed esistono in due o pi\u00f9 versioni. Il \"Grove's Dictionary of Music and Musicians\" elenca in tutto quaranta opere di Massenet, di cui nove vengono indicate come perse o distrutte. Il sito web \"OperaGlass\" della Stanford University mostra le anteprime delle versioni riviste, mentre il \"The New Grove Dictionary of Opera\" no: i loro totali sono rispettivamente quarantaquattro e trentasei.\nAvendo affinato il suo stile personale da giovane e rimanendo fedele ad esso per il resto della sua carriera, Massenet non si presta, come fanno alcuni altri compositori, alla classificazione in periodi precoci, medi e tardivi chiaramente definiti. Inoltre, la sua versatilit\u00e0 significa che non esiste trama o localit\u00e0 che possano essere considerati come tipici di Massenet. Un altro aspetto in cui differiva da molti compositori d'opera \u00e8 che non lavorava regolarmente con gli stessi librettisti: Grove elenca pi\u00f9 di trenta scrittori che gli fornirono libretti.\nLa (quinta) edizione del 1954 di \"Grove\" diceva di Massenet, \"aver sentito \"Manon\" \u00e8 come averlo ascoltato nella sua totalit\u00e0\". Nel 1994 Andrew Porter defin\u00ec questa visione assurda. Ha ribattuto: \"Chi conosce \"Manon\", \"Werther\" e \"Don Quichotte\" conosce il meglio di Massenet, ma non tutta la sua gamma, dall'eroica storia d'amore al sensuale verismo\". La produzione di Massenet copriva la maggior parte dei diversi sottogeneri dell'opera, dall'op\u00e9retta (\"L'adorable Bel'-Boul\" e \"L'\u00e9cureuil du d\u00e9shonneur\", entrambi primi pezzi, quest'ultimo perso) e l'op\u00e9ra-comique come \"Manon\", alla \"grand op\u00e9ra\": \"Grove\" categorizza \"Le roi de Lahore\" come \"l'ultima grande opera ad avere un grande e diffuso successo\". Molti degli elementi della \"grand opera\" tradizionale sono scritti in opere successive su vasta scala come \"Le mage\" ed \"H\u00e9rodiade\". Le opere di Massenet consistono di qualsiasi cosa, da uno a cinque atti, e sebbene molte di esse siano descritte nei frontespizi delle loro partiture come \"op\u00e9ra\" o \"op\u00e9ra comique\", altre hanno descrizioni accuratamente sfumate come \"com\u00e9die chant\u00e9e\", \"com\u00e9die lyrique\", \"com\u00e9die-h\u00e9ro\u00efque\", \"conte de f\u00e9es\", \"drame passionnel\", \"haulte farce musicale\", \"op\u00e9ra l\u00e9gendaire\", \"op\u00e9ra romanesque\" e \"op\u00e9ra tragique\".\nIn alcune delle sue opere, come \"Esclarmonde\" e \"Le mage\", Massenet si \u00e8 allontanato dal tradizionale modello francese di arie e duetti indipendenti. Gli assoli si fondono con passaggi declamatori fino a forme pi\u00f9 melodiche, in modi che molti critici contemporanei ritenevano wagneriani. Shaw non era tra loro: nel 1885 scrisse di \"Manon\":\nLa critica del XXI secolo Anne Feeney commenta: \"Massenet raramente ripeteva frasi musicali, per non parlare di temi ricorrenti, quindi la somiglianza [a Wagner] sta unicamente nel lirismo declamatorio e nell'uso entusiasta degli ottoni e delle percussioni\". Massenet si divertiva a introdurre la commedia nelle sue opere serie e a scrivere alcune opere principalmente comiche. Nella visione di Macdonald delle opere comiche, \"Cendrillon\" e \"Don Quichotte\" riescono bene, ma \"Don C\u00e9sar de Bazan\" e \"Panurge\" sono meno soddisfacenti delle \"opere pi\u00f9 delicatamente messe a punto come \"Manon\", \"Le portrait de Manon\" e \"Le jongleur de Notre-Dame\", dove la commedia \u00e8 al servizio di uno scopo pi\u00f9 complesso\".\nSecondo \"Operabase\" l'analisi delle produzioni in tutto il mondo nel 2012-2013 mostra Massenet come il ventesimo pi\u00f9 popolare di tutti i compositori d'opera e il quarto francese pi\u00f9 popolare, dopo Bizet, Offenbach e Gounod. Le sue opere pi\u00f9 rappresentate nel periodo sono \"Werther\" (63 produzioni in tutti i paesi), seguito da \"Manon\" (47), \"Don Quichotte\" (22), \"Tha\u00efs\" (21), \"Cendrillon\" (17), \"La Navarraise\" (4) , \"Cl\u00e9op\u00e2tre\" (3), \"Th\u00e9r\u00e8se\" (2), \"Le Cid\" (2), \"H\u00e9rodiade\" (2), \"Esclarmonde\" (2), \"Ch\u00e9rubin\" (2) e \"Le mage\" (1).\nAltra musica vocale.\nTra il 1862 e il 1900 Massenet compose otto oratori e cantate, per lo pi\u00f9 su argomenti religiosi. C'\u00e8 una certa sovrapposizione tra il suo stile operistico e le sue opere corali per le esecuzioni in chiesa o in concerto. Vincent d'Indy ha scritto che c'era \"un erotismo discreto e semi-religioso\" nella musica di Massenet. L'elemento religioso era un tema ricorrente nelle sue opere secolari e sacre: questo non derivava da una forte fede personale, ma dalla sua risposta agli aspetti drammatici del rito cattolico romano. La mescolanza di elementi operistici e religiosi nelle sue opere era tale che uno dei suoi oratori, \"Marie-Magdeleine\", fu messo in scena come un'opera durante la vita del compositore. Elementi dell'erotico e qualche implicita simpatia per i peccatori erano controversi e potrebbero aver impedito alle sue opere religiose di affermarsi in modo pi\u00f9 deciso. Arthur Hervey, un critico contemporaneo non indifferente a Massenet, comment\u00f2 che \"Marie-Magdeleine\" e il successivo oratorio \"\u00c8ve\" (1875) erano \"la Bibbia manipolata in un modo adatto al gusto delle impressionabili dame parigine, assolutamente inadeguati al tema, ma allo stesso tempo molto affascinanti ed efficaci\". Delle quattro opere classificate da Irvine e Grove come oratori, solo una, \"La Terre Promise\" (1900), fu scritta per la rappresentazione in chiesa. Massenet us\u00f2 il termine \"oratorio\" per quell'opera, ma chiam\u00f2 \"Marie-Magdeleine\" un \"\"drame sacr\u00e9\", \"\u00c8ve\" un \"myst\u00e8re\" e \"La Vierge\" (1880) una \"l\u00e9gende sacr\u00e9e\"\".\nMassenet ha composto molte altre opere corali su scala ridotta e pi\u00f9 di duecento canzoni. Le sue prime raccolte di canzoni erano particolarmente popolari e hanno contribuito a consolidare la sua fama. La sua scelta di testi variava ampiamente. La maggior parte erano versi di poeti come Musset, Maupassant, Hugo, Gautier e molti scrittori francesi meno conosciuti, con poesie occasionali di poeti stranieri, tra cui Tennyson in inglese e Shelley nella traduzione francese. \"Grove\" commenta che le canzoni di Massenet, sebbene piacevoli e impeccabili come fattura artigianale, sono meno creative di quelle di Bizet e meno caratteristiche di quelle di Duparc e Faur\u00e9.\nMusica orchestrale e da camera.\nMassenet era un orchestratore fluente e abile e inser\u00ec volentieri episodi di balletto nelle sue opere, musica di scena per opere teatrali e un balletto autonomo in un atto per Vienna (\"Le carillon\", 1892). Macdonald osserva che lo stile orchestrale di Massenet somigliava a quello di Delibes, \"con il suo movimento aggraziato e il colore ammaliante\", che era molto adatto al balletto classico francese. La \"M\u00e9ditation\" per violino solista e orchestra da \"Tha\u00efs\", \u00e8 forse il brano non vocale pi\u00f9 noto di Massenet e compare in molte registrazioni. Un altro popolare pezzo orchestrale indipendente dalle opere \u00e8 \"Le dernier sommeil de la Vierge\" da \"La Vierge\", che \u00e8 apparso in numerosi dischi dalla met\u00e0 del XX secolo.\nUn critico parigino, dopo aver visto \"La grand' tante\", dichiar\u00f2 che Massenet era un sinfonista piuttosto che un compositore teatrale. Al momento della prima britannica di \"Manon\" nel 1885, il critico del \"The Manchester Guardian\", recensendo l'opera con entusiasmo, ripet\u00e9 tuttavia n\u00e9 pi\u00f9 n\u00e9 meno il punto di vista del suo collega francese, secondo cui il compositore era in realt\u00e0 un sinfonista, la cui musica era al suo meglio quando era puramente orchestrale. Massenet aveva una visione del tutto opposta delle sue capacit\u00e0. Era per temperamento inadatto a scrivere sinfonicamente: i vincoli della forma sonata lo annoiavano. Scrisse, all'inizio degli anni '70: \"Quello che ho da dire, musicalmente, lo devo dire rapidamente, con forza, in modo conciso; il mio discorso \u00e8 serrato e nervoso, e se volessi esprimermi altrimenti non sarei me stesso\". I suoi sforzi nel campo della musica concertante hanno lasciato poco segno, ma le sue suite orchestrali, colorate e pittoresche secondo \"Grove\", sono sopravvissute ai margini del repertorio. Altre opere per orchestra sono un poema sinfonico, \"Visions\" (1891), un\"'Ouverture de Concert\" (1863) e \"Ouverture de Ph\u00e8dre\" (1873). Dopo i primi tentativi di musica da camera da studente, ha scritto poco di pi\u00f9 in quel genere. La maggior parte dei suoi primi pezzi da camera sono ora andati perduti; sopravvivono tre pezzi per violoncello e pianoforte.\nIncisioni.\nL'unica registrazione nota fatta da Massenet \u00e8 un estratto da \"Sapho\", \"Pendant un an je fus ta femme\", in cui suona un accompagnamento al pianoforte per il soprano Georgette Leblanc. Fu registrato nel 1903 e non era destinato alla pubblicazione. Fu pubblicato su compact disc (2008), insieme a registrazioni contemporanee di Grieg, Saint-Sa\u00ebns, Debussy e altri.\nNegli ultimi anni di Massenet, e nel decennio successivo alla sua morte, furono registrate molte delle sue canzoni ed estratti d'opera. Alcuni degli artisti erano i creatori originali dei ruoli, come Ernest van Dyck (\"Werther\"), Emma Calv\u00e9 (\"Sapho\"), Hector Dufranne (\"Gris\u00e9lidis\") e Vanni Marcoux (\"Panurge\"). Le registrazioni francesi complete di \"Manon\" e \"Werther\", dirette da \u00c9lie Cohen, furono pubblicate nel 1932 e 1933 e sono state ripubblicate su CD. Il critico Alan Blyth commenta che incarnano lo stile originale e intimo dell'Op\u00e9ra-Comique nell'esecuzione di Massenet.\nDelle opere di Massenet, le due pi\u00f9 note, \"Manon\" e \"Werther\", sono state registrate molte volte e molte altre registrazioni sono state eseguite in studio o dal vivo, tra cui \"Cendrillon\", \"Le Cid\", \"Don Quichotte\", \"Esclarmonde\", \"H\u00e9rodiade\", \"Le jongleur de Notre -Dame\", \"Le mage\", \"La Navarraise\" e \"Tha\u00efs\". Tra i direttori di questi dischi figurano Sir Thomas Beecham, Richard Bonynge, Riccardo Chailly, Sir Colin Davis, Patrick Fournillier, Sir Charles Mackerras, Pierre Monteux, Sir Antonio Pappano e Michel Plasson. Tra i soprano e i mezzosoprano ci sono Dame Janet Baker, Victoria de los \u00c1ngeles, Natalie Dessay, Ren\u00e9e Fleming, Angela Gheorghiu e Dame Joan Sutherland. Gli uomini di spicco nelle incisioni delle opere di Massenet comprendono Roberto Alagna, Gabriel Bacquier, Pl\u00e1cido Domingo, Thomas Hampson, Jonas Kaufmann, Jos\u00e9 van Dam, Alain Vanzo e Rolando Villaz\u00f3n.\nOltre alle opere sono state pubblicate registrazioni di numerose opere orchestrali, tra cui il balletto \"Le carillon\", il Concerto per pianoforte in mi bemolle, la \"Fantaisie\" per violoncello e orchestra e suite orchestrali. Molte \"m\u00e9lodies\" singole di Massenet sono state incluse in recital misti su disco durante il XX secolo e da allora altre sono state incise su disco, incluso, per la prima volta, un CD nel 2012, esclusivamente dedicato alle sue canzoni per soprano e pianoforte.\nReputazione.\nDall'epoca della morte del compositore nel 1912, la sua reputazione \u00e8 diminuita, soprattutto al di fuori del suo paese natale. Nella seconda edizione (1907) di Grove, J A Fuller Maitland accusa il compositore di assecondare il gusto parigino alla moda del momento e di mascherare uno stile uniformemente \"debole e zuccherino\" con effetti superficiali. Fuller Maitland sosteneva che per gli amanti della musica pi\u00f9 esigenti come lui le opere di Massenet erano \"inesprimibilmente monotone\" e predisse che sarebbero state tutte dimenticate dopo la morte del compositore. Opinioni simili sono state espresse in un necrologio in \"The Musical Times\":\nMassenet non \u00e8 mai stato del tutto senza sostenitori. Negli anni '30 Sir Thomas Beecham disse al critico Neville Cardus: \"Darei tutti i \"Concerti brandeburghesi\" di Bach per \"Manon\" di Massenet e penserei di aver tratto enormi profitti dallo scambio\". Negli anni Cinquanta i critici stavano rivalutando le opere di Massenet. Nel 1951 Martin Cooper del \"Daily Telegraph\" scrisse che i detrattori di Massenet, inclusi alcuni colleghi compositori, erano nel complesso idealisti, persino puritani, \"ma pochi di loro hanno in pratica raggiunto qualcosa di cos\u00ec vicino alla perfezione in qualsiasi genere, per quanto umile, come ha fatto Massenet nelle sue opere migliori.\" Nel 1955 Edward Sackville-West e Desmond Shawe-Taylor commentarono in \"The Record Guide\" che, sebbene di solito liquidato come un Gounod inferiore, Massenet scriveva musica con un sapore tutto suo. \"Aveva un dono per la melodia di un tipo soave, voluttuoso ed eminentemente cantabile, e l'intelligenza e il senso drammatico per trarne il massimo.\" Gli scrittori di musica chiedevano revival di \"Gris\u00e9lidis\", \"Le jongleur de Notre-Dame\", \"Don Quichotte\" e \"Cendrillon\", tutti lavori allora trascurati. Negli anni '90 la reputazione di Massenet era stata notevolmente riabilitata. In \"The Penguin Opera Guide\" (1993), Hugh Macdonald ha scritto che sebbene le opere di Massenet non abbiano mai eguagliato la grandezza di \"Les Troyens\" di Berlioz, il genio della \"Carmen\" di Bizet o la profondit\u00e0 di \"Pell\u00e9as et M\u00e9lisande\" di Debussy, dal 1860 fino agli anni prima della prima guerra mondiale, il compositore ha regalato alla scena lirica francese una serie notevole di opere, due delle quali, \"Manon\" e \"Werther\", sono \"capolavori che abbelliranno il repertorio per sempre\". Secondo Macdonald, Massenet \"incarna molti aspetti duraturi della belle \u00e9poque, uno dei periodi culturali pi\u00f9 ricchi della storia\". In Francia, l'eclissi del XX secolo di Massenet \u00e8 stata meno completa che altrove, ma la sua \"oeuvre\" \u00e8 stata rivalutata negli ultimi anni. Nel 2003 Piotr Kaminsky scrisse in \"Mille et un op\u00e9ras\" dell'abilit\u00e0 di Massenet nel tradurre il testo francese in frasi melodiche flessibili, del suo eccezionale virtuosismo orchestrale, che combina brillantezza e chiarezza e del suo infallibile istinto teatrale.\nRodney Milnes, in \"The New Grove Dictionary of Opera\" (1992), concorda sul fatto che \"Manon\" e \"Werther\" hanno un posto sicuro nel repertorio internazionale; ne considera altre tre per \"ristabilire un appiglio\" (\"Cendrillon\", \"Tha\u00efs\" e \"Don Quichotte\") e molte altre devono essere rivalutate o riscoperte. Conclude che, confrontando Massenet con la manciata di compositori di grande genio, \"Sarebbe assurdo affermare che fosse qualcosa di pi\u00f9 di un compositore di seconda categoria; tuttavia merita di essere visto, come Richard Strauss, almeno come il primo, tra quelli di seconda classe.\""}
{"id": "755114", "revid": "101478", "url": "https://it.wikipedia.org/wiki?curid=755114", "title": "Massenet", "text": ""}
{"id": "755116", "revid": "768068", "url": "https://it.wikipedia.org/wiki?curid=755116", "title": "Alexandre Guilmant", "text": "Biografia.\nApprezzato concertista d'organo, con molte \"tourn\u00e9e\" in Europa e in America al suo attivo, Guilmant viene nominato, nel 1871, organista della chiesa della \"Sainte-Trinit\u00e9\" a Parigi. Assieme a Vincent d'Indy e Charles Bordes fonda nel 1896 a Parigi la \"Schola Cantorum\" e succede a Charles-Marie Widor nella cattedra d'organo del conservatorio di Parigi.\nCura, assieme a Andr\u00e9 Pirro, l'edizione degli \"Archives des Ma\u00eetres de l'Orgue\", una raccolta di spartiti organistici dedicata agli autori classici francesi (10 volumi, pubblicati dal 1898 al 1914). Sulla stessa falsariga cura l'edizione dell\"'\u00c9cole classique de l'Orgue\" (25 volumi, pubblicati dal 1898 \u00e0 1903), dedicata ai maestri stranieri. Tenne una corrispondenza con il compositore ed organista italiano Dionigio Canestrari."}
{"id": "755117", "revid": "287204", "url": "https://it.wikipedia.org/wiki?curid=755117", "title": "Cesar Franck", "text": ""}
{"id": "755118", "revid": "1494169", "url": "https://it.wikipedia.org/wiki?curid=755118", "title": "Franck", "text": ""}
{"id": "755119", "revid": "101478", "url": "https://it.wikipedia.org/wiki?curid=755119", "title": "Widor", "text": ""}
{"id": "755120", "revid": "1318658", "url": "https://it.wikipedia.org/wiki?curid=755120", "title": "Louis Vierne", "text": "Biografia.\nSuccedendo agli altri grandi nomi dell'organo come C\u00e9sar Franck, insieme a Charles-Marie Widor, Alexandre Guilmant ed Eug\u00e8ne Gigout al Conservatorio di Parigi, Vierne si distacc\u00f2 dai suoi contemporanei per uno stile di composizione etereo, onirico ma anche sorprendentemente solenne. Fu l'organista della Cattedrale di Notre-Dame tra il 1900 e il 1937.\nPoich\u00e9 quasi cieco dalla nascita a causa di cateratte congenite, Louis Vierne venne avviato agli studi musicali all'Institut National de jeunes aveugles a Parigi. All'inizio della propria carriera Vierne usava comporre scrivendo le note con una grossa matita su spartiti di grandi dimensioni; in seguito, poich\u00e9 la vista continuava a diminuire, utilizz\u00f2 il Braille. Approdato al conservatorio, Vierne venne valorizzato per la sua eccezionale genialit\u00e0 compositiva da Charles-Marie Widor, professore di organo e composizione e titolare dello strumento monumentale di St. Sulpice, che aveva sostituito il precedente insegnante C\u00e9sar Franck, nei confronti del quale Vierne aveva una profonda devozione. All'epoca in cui Vierne fu nominato organista titolare di Notre-Dame, lo strumento versava in pessime condizioni, che peggiorarono ulteriormente a causa di circostanze ambientali critiche (l'esondazione della Senna nel 1910, l'estate eccezionalmente torrida del 1911). Egli decise quindi di intraprendere una lunga tourn\u00e9e di concerti in Europa e nel nord America per reperire il denaro necessario per il restauro, ultimato grazie ai fondi da lui raccolti, nel 1932.\nVierne non ebbe una vita felice: soffr\u00ec molto per la separazione dalla moglie Arlette, che lo aveva tradito con un amico, e perse il fratello e un figlio sui campi di combattimento della prima guerra mondiale. Un terribile incidente lo port\u00f2 quasi all'amputazione di una gamba: l'arto fu fortunatamente salvato, ma ci vollero molti mesi perch\u00e9 Vierne potesse riprenderne l'uso. Anche sul piano professionale Vierne ebbe a sopportare non poche amarezze, come quando, nel 1911, il direttore del conservatorio Faur\u00e9 prefer\u00ec assegnare la cattedra di organo, resasi vacante per la morte di Guilmant, a un amico personale e non a Vierne, malgrado questi avesse svolto le mansioni di assistente di Guilmant per diciotto anni e senza mai percepire alcun pagamento.\nMorte.\nVierne, che dalla vita ottenne pi\u00f9 batoste che soddisfazioni, aveva ripetuto spesso di avere un sogno: morire alla console dell'organo di cui era titolare, quel monumentale Cavaill\u00e9-Coll che era ed \u00e8 lo strumento principale della cattedrale di Notre-Dame di Parigi. Il 2 giugno 1937, il Maestro tenne un concerto proprio a Notre-Dame, il numero 1750 della sua carriera; completata la parte principale del programma, che si chiuse con l'esecuzione della sua \"Stele pour un enfant d\u00e9funt\" dal \"Triptyque\", Op. 58, si appront\u00f2 alla conclusione, per cui erano previste due improvvisazioni su temi proposti dal pubblico. Consegnatogli il primo tema, ne lesse la notazione in Braille, quindi prepar\u00f2 i registri di cui pensava di servirsi. Improvvisamente croll\u00f2 in avanti, cadde dal sedile e rovin\u00f2 a terra, premendo col piede il pedale del Mi basso. Perse conoscenza, mentre la nota rimbombava nella chiesa, e non si rialz\u00f2 pi\u00f9. Al suo fianco vi era Maurice Durufl\u00e9. La causa della morte \u00e8 stata variamente identificata: infarto, ictus e pi\u00f9 di recente un'aritmia maligna, ipotesi sostenuta anche dall'indagine delle testimonianze di chi vide Vierne quella sera e della sua storia clinica (Vierne aveva sempre avuto problemi cardiaci e la situazione era peggiorata negli ultimi anni: lui stesso lamentava la difficolt\u00e0 di salire le scale per recarsi all'organo).\nComposizioni.\nCompose sei sinfonie d'organo, quattro volumi di \"Pi\u00e8ces de Fantaisie\" (1926-1927: tra di essi vi \u00e8 la celebre fantasia \"Carillon de Westminster\") e \"24 Pi\u00e8ces en Style Libre\" per organo o harmonium; scrisse inoltre un cospicuo numero di composizioni cameristiche, vocali, corali e una Sinfonia in la minore per orchestra. Fu considerato uno dei pi\u00f9 grandi improvvisatori del suo tempo, particolarmente abile nel valorizzare le caratteristiche foniche proprie del suo strumento. Fu per questo un punto di riferimento imprescindibile per i successivi grandi organisti parigini e per i numerosi allievi (tra cui Lili Boulanger, Nadia Boulanger, Marcel Dupr\u00e9, Gaston Litaize, e Adrien Rougier), che si formarono sotto la sua guida."}
{"id": "755121", "revid": "101478", "url": "https://it.wikipedia.org/wiki?curid=755121", "title": "Vierne", "text": ""}
{"id": "755122", "revid": "1305772", "url": "https://it.wikipedia.org/wiki?curid=755122", "title": "Boito", "text": "Boito"}
{"id": "755123", "revid": "110157", "url": "https://it.wikipedia.org/wiki?curid=755123", "title": "HMSHost", "text": "HMSHost \u00e8 un'azienda statunitense del ramo della ristorazione, sussidiaria della compagnia italiana Autogrill.\nFondata nel 1897 a Kansas City (Missouri) come Van Noy Railway News and Hotel Company e successivamente acquisita dalla famiglia Marriott e rimarchiata Host Marriott Services, fu ceduta nel 1999 alla compagnia italiana Autogrill.\nHMSHost \u00e8 specializzata nella ristorazione presso aeroporti e strutture sportive.\nStoria.\nNacque a Kansas City nel 1897 con il nome di \"Van Noy Railway News and Hotel Company\" grazie ai Van Noy Brothers.\nIl 2 gennaio 1995, Host Marriott Services Corporation venne creata a seguito della divisione in due compagnie della Host Marriott Corporation. Host Marriott continu\u00f2 ad operare nel real estate, mentre Host Marriott Services Corporation si concentr\u00f2 nelle concessioni aeroportuali, su quelle stradali e nelle attrazioni sportive e del divertimento.\nLa compagnia, riusc\u00ec ad acquisire nuovi diritti e propriet\u00e0 e addirittura stipul\u00f2 contratti in 18 dei 20 maggiori aeroporti degli Stati Uniti. Inoltre riusc\u00ec ad acquisire diritti di franchising (limitatamente agli aeroporti e alle strade) su alcune delle insegne pi\u00f9 famose degli USA tra cui:\nAutogrill S.p.A. acquis\u00ec la compagnia nel 1999.\nLa compagnia opera con 2.250 punti vendita in 84 aeroporti nel mondo e in 112 aree di servizio autostradali nel Nord America."}
{"id": "755124", "revid": "838137", "url": "https://it.wikipedia.org/wiki?curid=755124", "title": "Franchetti", "text": ""}
{"id": "755126", "revid": "486946", "url": "https://it.wikipedia.org/wiki?curid=755126", "title": "Host Marriott Services Corporation", "text": ""}
{"id": "755127", "revid": "101478", "url": "https://it.wikipedia.org/wiki?curid=755127", "title": "Guilmant", "text": ""}
{"id": "755138", "revid": "88740", "url": "https://it.wikipedia.org/wiki?curid=755138", "title": "Lohr am Main", "text": "Lohr am Main (ufficialmente Lohr a.Main, anche Lohr) \u00e8 una citt\u00e0 del circondario di Main-Spessart nella Bassa Franconia, in Baviera, Germania. \u00c8 situata sul fiume Meno nella zona dello Spessart, tra le citt\u00e0 di W\u00fcrzburg e Aschaffenburg. Lohr \u00e8 sede, ma non membro della \"Verwaltungsgemeinschaft\" (collaborazione amministrativa) \"Lohr am Main\" (https://www.lohr.de/).\nGeografia fisica.\nLohr \u00e8 situata sul versante orientale della montagna Spessart su un'ansa del fiume Meno, con la quale comincia il cosiddetto \"quadrato del Meno\". Nei pressi della citt\u00e0 il fiume Lohr sfocia nel Meno. Il fiume, che divide la citt\u00e0 in due parti \u00e8 attraversato da due ponti. Pi\u00f9 a nord, nella zona di Sackenbach, sono presenti alcune chiuse.\nFrazioni.\nLa citt\u00e0 \u00e8 suddivisa nelle seguenti frazioni amministrative:\nStoria.\nLe prime testimonianze storiche sulla citt\u00e0 di Lohr risalgono al 1295, le fonti la menzionano come capoluogo della contea di Rieneck. Dal 1333 \u00e8 stata nominata citt\u00e0. Nel 1366 l'intera contea divent\u00f2 feudo di Magonza. Nel 1559, dopo la morte dell'ultimo conte Filippo III, Lohr fece parte dell Arcidiocesi di Magonza. Dal 1603 a 1618, durante la Controriforma, molti cittadini furono vittime della persecuzione delle streghe. Nel 1803 Lohr divenne parte, insieme con Magonza, del principato di Aschaffenburg del principe von Dalberg. Tale principato venne successivamente inglobato, nel 1814, come dipartimento del granducato di Francoforte, in Baviera. Nel 1875 venne costruito in citt\u00e0 il \"ponte vecchio\" sul fiume Meno. Nel 1939 alla citt\u00e0 venne incorporata la frazione di Sendelbach e dal 1972 al 1978 entrarono a far parte di Lohr anche le attuali frazioni di Halsbach, Rodenbach, Ruppertsh\u00fctten, Sackenbach, Steinbach, Wombach e Pflochsbach.\nCommercio ed industria.\nLohr \u00e8 il pi\u00f9 importante centro commerciale nel circondario di Main-Spessart; solo 5.500 dei 12.000 impiegati nelle aziende cittadine abitano tuttavia nel comune.\nLohr \u00e8 anche la seconda citt\u00e0 bavarese in ordine della foresta comunale.\nAmministrazione.\nGemellaggi.\nLohr \u00e8 gemellata con:"}
{"id": "755139", "revid": "116243153", "url": "https://it.wikipedia.org/wiki?curid=755139", "title": "Ad multos annos!", "text": "Ad multos annos (per molti anni) \u00e8 una forma augurale in latino, di origine cristiana, usata nella liturgia e rivolta per tre volte dal vescovo consacrato al vescovo consacrante. \nNel linguaggio comune si usa genericamente come forma di augurio generico di lunga vita."}
{"id": "755140", "revid": "183666", "url": "https://it.wikipedia.org/wiki?curid=755140", "title": "Adfinitas iure nulla successio permittitur", "text": "Adfinitas iure, nulla successio permittitur \u00e8 una locuzione latina usata nel diritto ereditario, indica che i rapporti di affinit\u00e0 non implicano diritti di successione ereditaria."}
{"id": "755141", "revid": "183666", "url": "https://it.wikipedia.org/wiki?curid=755141", "title": "Adoptio naturam imitatur", "text": "La locuzione latina Adoptio naturam imitatur, tradotta letteralmente, significa \"l'adozione imita la natura\". Indica che l'adozione dovrebbe tendere ad un rapporto familiare naturale. \nGi\u00e0 presente nel diritto romano repubblicano, pre-classico e classico, il principio fu codificato dall'imperatore Giustiniano I nelle \"Institutiones\" (libro primo - \"Personae\")."}
{"id": "755142", "revid": "96531966", "url": "https://it.wikipedia.org/wiki?curid=755142", "title": "Adtemptata pudicitia", "text": "Adtemptata pudicitia \u00e8 una locuzione latina usata nel diritto pretorio per identificare l'oltraggio al pudore.\nEra una forma d'illecito appartenente alla categoria delle contumelie o ingiurie.\nStoria.\nFu accolta nell'Edictum perpetuum con i seguenti termini:\nPer fare un paragone con l'attuale diritto penale, va pertanto assimilata pi\u00f9 che alle offese al pudore, alla violenza sessuale presunta di cui al secondo comma dell'art. 609-bis c.p."}
{"id": "755143", "revid": "1494169", "url": "https://it.wikipedia.org/wiki?curid=755143", "title": "Rieneck", "text": ""}
{"id": "755146", "revid": "767487", "url": "https://it.wikipedia.org/wiki?curid=755146", "title": "Abraham Aubry", "text": "Nato forse a Strasburgo, lavor\u00f2 nella stessa citt\u00e0 fino al 1650, nel 1682 si spost\u00f2 a Colonia. Ha operato per tantissimo tempo in ambito renano.\nI suoi fogli sono ricercati come curiosit\u00e0, vi rappresent\u00f2 prevalentemente vedute di citt\u00e0 oppure avvenimenti contemporanei, spesso accompagnati da spiegazioni e descrizioni."}
{"id": "755154", "revid": "83531", "url": "https://it.wikipedia.org/wiki?curid=755154", "title": "Andromaca (Paisiello)", "text": "Andromaca \u00e8 un'opera lirica di Giovanni Paisiello. Alcune fonti attribuiscono il libretto a Giovanni Battista Lorenzi da Antonio Salvi.\nFu rappresentata al Teatro San Carlo di Napoli il 18 novembre 1797 con Giacomo David.\nUna copia della partitura si trova alla Biblioteca nazionale Marciana di Venezia."}
{"id": "755157", "revid": "399", "url": "https://it.wikipedia.org/wiki?curid=755157", "title": "Lohr a. Main", "text": ""}
{"id": "755158", "revid": "834", "url": "https://it.wikipedia.org/wiki?curid=755158", "title": "Salone dell'umorismo di Bordighera", "text": ""}
{"id": "755160", "revid": "4711", "url": "https://it.wikipedia.org/wiki?curid=755160", "title": "Villa Park, England", "text": ""}
{"id": "755162", "revid": "4711", "url": "https://it.wikipedia.org/wiki?curid=755162", "title": "Villa Park (Inghilterra)", "text": ""}
{"id": "755164", "revid": "19794125", "url": "https://it.wikipedia.org/wiki?curid=755164", "title": "Hull City AFC", "text": ""}
{"id": "755165", "revid": "19794139", "url": "https://it.wikipedia.org/wiki?curid=755165", "title": "Hull City", "text": ""}
{"id": "755171", "revid": "1305772", "url": "https://it.wikipedia.org/wiki?curid=755171", "title": "Kulm", "text": ""}
{"id": "755177", "revid": "49022", "url": "https://it.wikipedia.org/wiki?curid=755177", "title": "Coenwulf", "text": ""}
{"id": "755188", "revid": "767487", "url": "https://it.wikipedia.org/wiki?curid=755188", "title": "Anni verdi (film)", "text": "Anni verdi (\"The Green Years\") \u00e8 un film del 1946 diretto da Victor Saville ed interpretato da Charles Coburn, Tom Drake, Dean Stockwell, Hume Cronyn e Jessica Tandy. La pellicola \u00e8 basata sul romanzo omonimo del 1944 di Archibald Joseph Cronin.\nTrama.\nIl piccolo Robert Shannon dopo la morte dei genitori viene affidato alle cure dei nonni scozzesi. Il bisnonno diventa per lui una sorta di mentore che lo aiuta a crescere, affrontare le difficolt\u00e0 della vita e conquistare la bella Alison."}
{"id": "755200", "revid": "6154971", "url": "https://it.wikipedia.org/wiki?curid=755200", "title": "Seconda categoria", "text": ""}
{"id": "755201", "revid": "8897", "url": "https://it.wikipedia.org/wiki?curid=755201", "title": "McDonalds", "text": ""}
{"id": "755206", "revid": "123883200", "url": "https://it.wikipedia.org/wiki?curid=755206", "title": "Golden Globe 2001", "text": "La 58\u00aa edizione della cerimonia di premiazione di Golden Globe si \u00e8 tenuta il 21 gennaio 2001 al \"Beverly Hilton Hotel\" di Beverly Hills, California.\nVincitori e candidati.\nVengono di seguito indicati in grassetto i vincitori.\nOve ricorrente e disponibile, viene indicato il titolo in lingua italiana e quello in lingua originale tra parentesi."}
{"id": "755210", "revid": "486946", "url": "https://it.wikipedia.org/wiki?curid=755210", "title": "ASD Barletta", "text": ""}
{"id": "755211", "revid": "4711", "url": "https://it.wikipedia.org/wiki?curid=755211", "title": "Vichingo", "text": ""}
{"id": "755215", "revid": "767487", "url": "https://it.wikipedia.org/wiki?curid=755215", "title": "Le vite degli altri", "text": "Le vite degli altri (\"Das Leben der Anderen\") \u00e8 un film del 2006 di Florian Henckel von Donnersmarck, vincitore del Premio Oscar per il miglior film straniero. \u00c8 il lungometraggio di debutto del regista e sceneggiatore von Donnersmarck.\nIl dramma si confronta con la storia della DDR e indaga lo scenario culturale della Berlino Est controllata dalle spie della Stasi (Ministero per la Sicurezza dello Stato), temuto organo di sicurezza e spionaggio interni.\nTrama.\nBerlino Est, autunno 1984. Il capitano della Stasi Gerd Wiesler viene incaricato di spiare Georg Dreyman, famoso scrittore teatrale e intellettuale, ritenuto all'apparenza non pericoloso per l'ideologia del Partito Socialista Unificato di Germania (SED). Anche il superiore di Wiesler, il tenente colonnello Anton Grubitz, lo incoraggia, promettendogli una promozione nel caso riesca a scoprire qualcosa di compromettente su Dreyman. Insieme alla sua squadra, Wiesler approfitta di una breve assenza di Dreyman dal suo appartamento per piazzarvi numerose microspie.\nL'operazione \u00e8 caldeggiata dal ministro della cultura Bruno Hempf, interessato ad avere a tutti i costi la compagna di Dreyman, l'attrice Christa-Maria Sieland. Wiesler, uomo solo e senza una vita privata, inizia a spiare Dreyman e la compagna, cominciando un po' alla volta a incuriosirsi all'arte e alla letteratura, aspetti della vita a lui fin l\u00ec sconosciuti. Qualche giorno dopo Albert Jerska, un vecchio amico di Dreyman, gi\u00e0 da anni impossibilitato a lavorare per via delle sue idee politiche, e per questo ormai stanco e disilluso, si suicida. Questo fatto porta Dreyman a cambiare definitivamente opinione sulla Repubblica Democratica Tedesca, decidendo di fare qualcosa per ribellarsi alla societ\u00e0 in cui vive.\nCon una macchina per scrivere portata clandestinamente a Berlino Est dall'Occidente, Dreyman comincia a stendere un saggio anonimo sull'alta e anomala percentuale di suicidi nella DDR. Convinto di essere al di fuori delle attenzioni della Stasi, per via della sua notoriet\u00e0 nonch\u00e9 di alcune altolocate amicizie, lo scrittore non sospetta di essere in realt\u00e0 ascoltato giorno e notte da Wiesler, che tuttavia, sempre pi\u00f9 affascinato dallo spirito libero e dalle relazioni sentimentali, di amore e d'amicizia, della coppia di artisti, pian piano si sottrae all'incarico di trovare materiale compromettente e, anzi, non fa nulla per ostacolare Dreyman dai suoi intenti; al contrario, lo protegge indirettamente cercando di insabbiare l'intrigo il pi\u00f9 a lungo possibile.\nQuando Christa-Maria, psicologicamente debole, viene portata su disposizione di Hempf alla sede centrale della Stasi per un interrogatorio, finisce con il rivelare a Grubitz il coinvolgimento di Dreyman nell'articolo, che tanto scalpore ha destato nella nomenklatura socialista; l'appartamento di Dreyman \u00e8 subito ispezionato, ma la macchina per scrivere \u2014 unica prova per inchiodare Dreyman \u2014 non viene rinvenuta. Grubitz, comunque, per provare la lealt\u00e0 di Wiesler, fissa un nuovo interrogatorio dell'attrice sotto la sua supervisione, in cui ella rivela definitivamente il nascondiglio dell'oggetto.\nAppena prima dell'ennesima ispezione, Wiesler si affretta verso l'abitazione di Dreyman e porta via la macchina per scrivere. Quando Grubitz inizia a cercare proprio nel nascondiglio escogitato da Dreyman e rivelato da Christa-Maria, questa \u2014 non sapendo che il posto \u00e8 ormai vuoto \u2014 non pu\u00f2 reggere la vergogna del tradimento; si precipita fuori di casa e si getta sotto un camion di passaggio, che la ferisce a morte. L'indagine su Dreyman si chiude in un nulla di fatto ma, pur senza poterlo provare, ora a Grubitz \u00e8 chiaro che Wiesler ha protetto l'uomo; lo affronta e gli preannuncia la fine della sua carriera.\nDue anni dopo la caduta del muro, in seguito alla riunificazione, Dreyman reincontra Hempf e apprende che anche la sua vita, come quella di tanti altri innocenti cittadini, era spiata. Una volta letti i documenti della Stasi relativi alla sua persona, molto perplesso, capisce finalmente che l'agente \"HGW XX/7\", sigla identificativa di Wiesler, lo ha coperto. Riesce a rintracciarlo; ora l'uomo si guadagna da vivere come semplice fattorino. Dreyman vorrebbe andare a parlargli ma, non trovando parole o gesti che possano esprimere la gratitudine per avergli salvato la vita, se ne va.\nPassano altri due anni e durante il suo lavoro Wiesler nota per caso la pubblicit\u00e0 del nuovo romanzo scritto da Dreyman, dal titolo \"Sonata per gli uomini buoni\". Sfogliandolo in una libreria, vi legge \u00abdedicato a HGW XX/7, con gratitudine\u00bb e decide di acquistarlo; quando il commesso gli chiede se lo desidera in una confezione regalo, lui risponde con un lieve sorriso: \u00abNo, lo prendo per me\u00bb.\nProduzione.\nIl film \u00e8 stato girato quasi esclusivamente a Berlino. In particolare, le riprese all'esterno dell'appartamento di Dreyman si sono svolte in Wedekindstra\u00dfe, nel quartiere di Friedrichshain; le sequenze dove Dreyman si confida con gli amici sono state filmate presso il memoriale sovietico di Sch\u00f6nholzer Heide, nel quartiere di Pankow; altre scene sono state girate a Frankfurter Tor, lungo la Karl-Marx-Allee e nell'Hebbel-Theater (che, tuttavia, all'epoca dei fatti apparteneva a Berlino Ovest).\nDa non dimenticare le riprese nella zona dell'allora sede centrale della Stasi in Normannenstra\u00dfe, nel quartiere di Lichtenberg; l'autorizzazione a girare nel luogo commemorativo di Alt-Hohensch\u00f6nhausen \u00e8 stata invece negata. Tra le poche \"location\" extraberlinesi, vi \u00e8 il Gerhart Hauptmann-Theater di Zittau, in Sassonia.\nDistribuzione.\nIl film \u00e8 uscito nelle sale tedesche il 23 marzo 2006.\nPromozione.\nNegli Stati Uniti d'America la pellicola \u00e8 stata distribuita con la tagline: \u00ab\"Before the fall of the Berlin wall, East Germany's secret police listened to your secrets\"\u00bb (\u00abPrima della caduta del Muro di Berlino, la polizia segreta della Germania Orientale ascoltava i tuoi segreti\u00bb).\nAccoglienza.\nA fronte di un budget di produzione di appena 2.000.000 di dollari, il film ha incassato complessivamente la cifra di 77.356.942 dollari, di cui 19.147.078 in Germania e 58.209.864 nel resto del mondo (compresi gli 11.286.112 ottenuti al botteghino negli Stati Uniti).\nRiconoscimenti.\nIl film \u00e8 stato insignito di numerosi premi in Germania (Deutscher Filmpreis nel 2006, in 7 categorie su 11 \"nomination\"), in Baviera (Bayerischer Filmpreis, in 4 categorie) e in Europa (European Film Awards, in 3 categorie). \u00c8 stato inoltre il terzo film tedesco a conseguire il riconoscimento dell'Oscar al miglior film straniero, dopo \"Il tamburo di latta\" (\"Die Blechtrommel\") (1980) e \"Nowhere in Africa\" (\"Nirgendwo in Afrika\") (2003).\nAltri media.\nNel 2006, a seguito del grande successo del film, \u00e8 stato pubblicato presso la casa editrice tedesca Suhrkamp Verlag il libro di Florian Henckel von Donnersmarck relativo al film, \"Das Leben der anderen - Filmbuch\". Il regista descrive l'idea per il film, i protagonisti Sebastian Koch e Ulrich M\u00fche raccontano del loro ruolo e Manfred Wilke, il consulente storico, raffigura il contesto storico e si confronta con la domanda se una storia del genere sarebbe stata possibile nella DDR."}
{"id": "755217", "revid": "8596", "url": "https://it.wikipedia.org/wiki?curid=755217", "title": "Urga, territorio d'amore", "text": ""}
{"id": "755218", "revid": "767487", "url": "https://it.wikipedia.org/wiki?curid=755218", "title": "Some\u0219", "text": "Il Some\u0219 (lingua ungherese: \"Szamos\"), \u00e8 un fiume dell'Europa centrale affluente del Tibisco. Il fiume nasce in Romania, dove attraversa il distretto di Maramure\u0219 e il distretto di Satu Mare, attraversa la citt\u00e0 di Satu Mare e prosegue in Ungheria nella provincia di Szabolcs-Szatm\u00e1r-Bereg dove, presso V\u00e1s\u00e1rosnam\u00e9ny, confluisce nel fiume Tibisco.\nIl fiume Some\u0219 era conosciuto nell'antichit\u00e0 col nome \"Samus\"."}
{"id": "755219", "revid": "438678", "url": "https://it.wikipedia.org/wiki?curid=755219", "title": "Urga - Territorio d'amore", "text": "Urga - Territorio d'amore () \u00e8 un film di Nikita Mikhalkov del 1991, vincitore del Leone d'Oro al miglior film alla 48\u00aa Mostra internazionale d'arte cinematografica di Venezia.\nTrama.\nGombo \u00e8 un pastore mongolo che vive in una tenda nella Mongolia interna insieme con la madre, la moglie e tre figli.\nGombo vorrebbe copulare con sua moglie, ma lei si rifiuta per paura di concepire un quarto figlio, che in Cina \u00e8 contro la legge.\nSergei, un camionista russo rimasto bloccato con il suo camion nei pressi, trova la strada per il loro accampamento e vi si rifugia.\nSergei e Gombo, nonostante le differenze culturali e pur non comprendendo l'uno la lingua dell'altro, diventano amici.\nUn esempio delle differenze di cultura \u00e8 offerto dalla scena in cui Sergei, uscito nella steppa per urinare, scappa spaventato dopo essers imbattuto in un cadavere putrefatto e scarnificato, al che Gombo gli spiega che si tratta del corpo di suo padre, che era un uomo buono e che per questo la sua carne \u00e8 gradita agli uccelli.\nI due vanno insieme nella citt\u00e0 pi\u00f9 vicina, dove Gombo \u00e8 stato mandato dalla moglie per acquistare dei preservativi per poter fare all'amore.\nMa, una volta in citt\u00e0, il pastore compra tante altre cose tra le quali un televisore, ma non riesce ad acquistare i contraccettivi perch\u00e9 si vergogna a chiederli al personale della farmacia, composto da sole donne.\nSergei si rivela essere un ex bandista dell'esercito russo e in una discoteca, ubriaco, canta \"Colline di Manciuria\", canzone patriottica russa dedicata ai soldati zaristi caduti durante la guerra russo-giapponese del 1905, mentre il complesso del locale suona lo spartito della canzone che egli ha tatuato sulla schiena. Alla fine dell'esibizione Sergei viene arrestato e Gombo deve tirarlo fuori dal carcere.\nLungo la strada di casa Gombo si ferma a mangiare, si addormenta e sogna di essere, ubriaco, a cavallo nelle vesti di Gengis Khan e con sua moglie nelle vesti della moglie del Khan; nel sogno lui e Sergei vengono catturati e uccisi, e il televisore viene distrutto.\nGombo arriva a casa, accende il televisore e, insieme a tutta la famiglia, fa zapping tra un discorso del Presidente degli Stati Uniti e uno spettacolo di variet\u00e0 cantato male.\nLa moglie scopre che Gombo non ha comprato i contraccettivi, e, arrabbiata, scappa dalla tenda. Gombo la insegue nella steppa e, raggiuntala, pianta nel terreno l'Urga (un lungo bastone con un lazo usato per catturare gli animali), atto che nella tradizione mongola significa che moglie e marito devono avere un rapporto sessuale.\nIl film si conclude con una dissolvenza tra l'Urga e il camino fumante di una casa, costruita nel posto dove Gombo ha piantato il bastone, mentre la voce fuori campo che ha raccontato la storia durante il film svela di essere il quarto figlio di Gombo, che rivela di essere stato concepito allora."}
{"id": "755222", "revid": "181699", "url": "https://it.wikipedia.org/wiki?curid=755222", "title": "Trattato di Roma (1924)", "text": "Il Trattato di Roma fu firmato il 27 gennaio 1924 tra l'Italia e il Regno dei Serbi, Croati e Sloveni e sanc\u00ec consensualmente la dissoluzione e la suddivisione dello Stato libero di Fiume, stabilendo il confine sul fiume Eneo.\nLa questione fiumana.\nNel 1867 la citt\u00e0 di Fiume venne unita, come \"Corpus Separatum\", al Regno d'Ungheria; le fu concessa, pertanto, una amministrazione autonoma con un proprio governatore, rispetto al territorio circostante. In tal modo la citt\u00e0 mantenne i suoi statuti e i suoi antichi privilegi, quali l'utilizzazione dell'italiano come lingua ufficiale e la potest\u00e0 di inviare direttamente alla Dieta ungherese i propri rappresentanti.\nAlla Conferenza di pace di Parigi, conseguente alle vicende della Prima guerra mondiale, i plenipotenziari italiani Vittorio Emanuele Orlando e Sidney Sonnino richiesero, oltre all'applicazione del Patto di Londra, anche l'annessione all'Italia della citt\u00e0 di Fiume, giustificando tale ulteriore richiesta in quanto i fiumani erano prevalentemente di lingua e cultura italiana.\nTali rivendicazioni si scontrarono con la ferma ostilit\u00e0 del presidente degli Stati Uniti Woodrow Wilson, il quale, il 19 aprile 1919, avanz\u00f2 la proposta di creare uno stato libero di Fiume, spiegando che la citt\u00e0 istriana doveva essere un porto utile per tutta l'Europa balcanica e che le rivendicazioni dell'Italia nei territori a est del Mare Adriatico andavano contro i \"quattordici punti\" da lui stesso fissati con l'obiettivo di creare una pace duratura tra le nazioni.\nLa reazione dei nazionalisti ed ex-combattenti italiani fu rabbiosa e, il 12 settembre 1919, una forza volontaria irregolare guidata dal poeta Gabriele D'Annunzio e composta da circa 2500 \"legionari\", occup\u00f2 la citt\u00e0 in quella che sarebbe passata alla storia come l'impresa di Fiume, rivendicandone l'annessione all'Italia. D'Annunzio proclam\u00f2 la Reggenza Italiana del Carnaro, uno Stato indipendente in attesa del congiungimento al Regno d'Italia.\nIl Trattato di Rapallo e la costituzione dello Stato Libero di Fiume.\nCon l'insediamento al governo di Giovanni Giolitti (15 aprile 1920), il Ministero degli Esteri italiano fu affidato a Carlo Sforza. Diplomatico di carriera, Sforza aveva rivestito la carica di Ministro plenipotenziario presso il governo serbo tra il 1916 e il 1918, e in tale veste aveva stretto ottimi rapporti con i rappresentanti politici serbi, che conosceva personalmente.\nI rapporti tra l'Italia e il governo jugoslavo, pertanto, nonostante l'iniziativa dannunziana, si avviarono facilmente verso la normalizzazione. Le parti, infatti, decisero di incontrarsi in territorio italiano, a partire dal 7 novembre 1920, nella Villa Spinola (oggi conosciuta anche come \"Villa del trattato\"), nel borgo di San Michele di Pagana presso Rapallo. Le trattative durarono pochi giorni e il 12 novembre 1920, con la sottoscrizione del trattato di Rapallo, l'Italia e il Regno dei Serbi, dei Croati e degli Sloveni stabilirono consensualmente i propri confini (fissati esattamente allo spartiacque delle Alpi Giulie) e riconobbero Fiume come stato libero e indipendente.\nIn base all'art. IV del Trattato lo Stato libero di Fiume aveva per territorio il cosiddetto \"Corpus separatum\", \"delimitato dai confini della citt\u00e0 e del distretto di Fiume\", ed un'ulteriore striscia che le avrebbe garantito la continuit\u00e0 territoriale con il Regno d'Italia. Le parti si accordarono, inoltre, per la costituzione di un Consorzio italo-slavo-fiumano per la gestione del porto della citt\u00e0 adriatica, a tutela del suo sviluppo in collegamento con l'entroterra. La citt\u00e0 di Fiume acquisiva, quindi, uno \"status\" internazionale simile a un Principato di Monaco italofono sul Mare Adriatico.\nAl rifiuto di D'Annunzio, di lasciare la \"Reggenza\", le truppe regolari dell'esercito italiano sgomberarono cruentemente la citt\u00e0, provocando una cinquantina di vittime (Natale 1920). (Natale di sangue)\nLa spartizione dello Stato fiumano indipendente.\nLo Stato Libero di Fiume venne subito riconosciuto da tutti i principali Paesi, inclusi gli Stati Uniti d'America, la Francia e il Regno Unito, ma esister\u00e0 \"de facto\" un anno e \"de iure\" quattro anni. Il consorzio per la gestione del porto non fu mai creato.\nIl 24 aprile 1921, si svolsero le prime elezioni parlamentari, a seguito delle quali il capo del Movimento Autonomista fiumano, Riccardo Zanella divenne Presidente dello Stato Libero. Il 3 marzo 1922, un colpo di Stato filonazionalista italiano, condotto dall'ex legionario e deputato fascista Francesco Giunta costrinse Zanella alle dimissioni e alla cessione dei poteri ad un Comitato di Difesa cittadino. Dopo varie vicissitudini il 17 settembre 1923 assunse la carica di governatore militare il generale italiano Gaetano Giardino con il compito di tutelare l'ordine pubblico.\nNel frattempo in Italia era giunto al potere Benito Mussolini, che aveva assunto anche la carica di Ministro degli Esteri, e che dette disposizioni a Salvatore Contarini, Segretario generale del ministero, di avviare subito dei negoziati con Belgrado per arrivare ad una soluzione della questione fiumana favorevole al Regno d'Italia.\nLa critica storica attribuisce a Contarini il merito di aver saputo ridurre al minimo le interferenze ideologiche nazionaliste nella politica estera dei primi anni del fascismo, proseguendo nella politica di intese balcaniche dell'Italia liberale. In tale ottica sono stati interpretati i negoziati con il Regno dei Serbi, dei Croati e degli Sloveni, finalizzati al congiungimento della citt\u00e0 di Fiume all'Italia.\nTali accordi condussero, il 27 gennaio 1924 alla sottoscrizione del Trattato di Roma, espressamente definito: \"Patto di amicizia e di collaborazione cordiale\" tra i due paesi che, formalmente, addivenivano ad una reciproca suddivisione del territorio dello Stato Libero.\nAlla Jugoslavia veniva riconosciuta la sovranit\u00e0 sul delta del fiume Eneo, compreso il borgo di Porto Baross, e sull'estremo territorio settentrionale del distretto fiumano; all'Italia la sovranit\u00e0 sul centro storico di Fiume, e sulla striscia di territorio che garantiva la continuit\u00e0 territoriale della citt\u00e0 con la madrepatria. La delineazione dei confini precisi fu rimessa ad una commissione mista, le cui determinazioni furono ratificate con la Convenzione di Nettuno del 20 luglio 1925.\nFiume divent\u00f2 dunque citt\u00e0 e capoluogo di provincia italiano fino alla seconda guerra mondiale, ma non consegu\u00ec mai quel decollo economico che gli ideatori dello Stato Libero avevano ipotizzato."}
{"id": "755224", "revid": "767487", "url": "https://it.wikipedia.org/wiki?curid=755224", "title": "Paesaggio nella nebbia", "text": "Paesaggio nella nebbia (\"\u03a4\u03bf\u03c0\u03af\u03bf \u03c3\u03c4\u03b7\u03bd \u03bf\u03bc\u03af\u03c7\u03bb\u03b7\") \u00e8 un film del 1988 diretto da Theo Angelopoulos.\nFu presentato nella selezione ufficiale dei film in concorso alla 45\u00aa Mostra internazionale d'arte cinematografica di Venezia, dove conquista uno speciale Leone d'argento.\nTrama.\nLa preadolescente Voula e suo fratello di cinque anni Alexandros vogliono vedere il loro padre, che non hanno mai conosciuto prima. La loro madre gli dice che egli vive in Germania e cos\u00ec i ragazzi fuggono di casa per andarlo a trovare. Si recano alla stazione ferroviaria di Atene e cercano di usare il Germany Express, ma vengono cacciati dal treno perch\u00e9 sprovvisti di biglietto. Un agente di polizia li porta dal loro zio, il fratello della madre, che dice all'ufficiale che i bambini non ce l'hanno un padre in Germania. Lo informa che la madre gli ha mentito per impedire loro di conoscere la verit\u00e0: i due hanno padri diversi e sono semplicemente il risultato di scappatelle della madre. Voula e Alexandros ascoltano la conversazione ma sono convinti che lo zio stia mentendo. Quando una bufera di neve colpisce improvvisamente la citt\u00e0 e non viene pi\u00f9 prestata loro attenzione, i bambini riescono a fuggire.\nContinuano il loro viaggio a piedi e alla fine incontrano un giovane di nome Orestis che si offre di portarli con s\u00e9 a bordo del suo autobus. Orestis \u00e8 l'autista di una compagnia teatrale itinerante che interpreta un pezzo sulla storia greca. Di recente la troupe ha lottato contro il calo del numero di spettatori, a causa della ricerca da parte loro di pi\u00f9 semplici distrazioni.\nMentre il percorso di Orestis si divide dal loro, i bambini cercano diversi mezzi di trasporto per la Germania. Trovano un camionista disposto a portarli con s\u00e9, il quale per\u00f2, mentre Alexandros dorme, violenta Voula e fugge via, scioccato dalle sue stesse azioni. Alexandros e Voula raggiungono presto un'altra stazione ferroviaria, dove cercano di nuovo di viaggiare in treno. Quando intravedono il controllore, riescono a scappare per il rotto della cuffia. Si imbattono di nuovo in Orestis, che li porta con s\u00e9 a bordo della sua moto. Nel frattempo, la compagnia teatrale di Orestis si scioglie e il ragazzo porta Voula e Alexandros in un bar vuoto sulla spiaggia e camminano con lui sul lungomare. Improvvisamente, i bambini assistono all'emergere dal mare di un'enorme mano di marmo con l'indice rotto tenuta da un elicottero.\nA causa del suo imminente servizio militare, Orestis \u00e8 costretto a vendere la sua motocicletta, intrattenendo un rapporto sessuale con l'uomo che accetta di comprargliela. Voula \u00e8 delusa da Orestis, avendo lei stessa sviluppato una cotta per lui e i bambini se ne vanno di nuovo. Orestis li cerca e li trova in una sezione di autostrada deserta, abbraccia Voula e inizia a consolare la ragazza che piange, prima di separarsi per sempre. In un'altra stazione ferroviaria, un soldato d\u00e0 i soldi a Voula per comprare i biglietti del treno e i bambini salgono di nuovo su un treno per la Germania. Escono poco prima del controllo dei passaporti alla frontiera. Fuori, si rendono conto che il confine \u00e8 formato da un fiume e usano una piccola barca per attraversarlo. Improvvisamente, le guardie di frontiera sparano dei colpi e un albero inizia a emergere dalla nebbia. Quando la nebbia inizia a diradarsi, Voula e Alexandros corrono verso l'albero e lo abbracciano."}
{"id": "755225", "revid": "767487", "url": "https://it.wikipedia.org/wiki?curid=755225", "title": "Breve film sull'uccidere", "text": "Breve film sull'uccidere \u00e8 un film del 1988 diretto da Krzysztof Kie\u015blowski, vincitore del Premio della giuria al Festival di Cannes 1988. \u00c8 la versione lunga di \"Decalogo 5\" della serie \"Decalogo\" prodotta per la televisione polacca e poi distribuita in tutto il mondo.\nTrama.\nJacek \u00e8 un poco di buono. Piotr, invece, \u00e8 un uomo dai sani principi, che crede nella giustizia ma non nella pena capitale, che considera inutile, ed anzi ingiusta: sin dai tempi di Caino, considera, nessuna punizione si \u00e8 mai dimostrata un valido deterrente.\nJacek, senza alcun motivo apparente, uccide un taxista, un uomo isolato, e chiuso al mondo, come lui. Viene arrestato e tocca a Piotr, appena diventato avvocato, difenderlo in tribunale. Tutto \u00e8 inutile, e Jacek viene condannato. Piotr si sente in colpa: forse poteva fare di pi\u00f9, forse poteva aiutare quel ragazzo. Ma la condanna \u00e8 decisa: pena di morte.\nPrima dell'esecuzione, Jacek chiede di parlare con Piotr. L'assassino non sembra pi\u00f9 cos\u00ec malvagio, chiede all'avvocato di parlare con la madre, dopo l'esecuzione, e farsi seppellire nel cimitero di famiglia. Le parole sono pugnalate nel cuore di Piotr, che \u00e8 ancora convinto che la pena capitale sia una barbarie. Quello che avverr\u00e0 dopo, non far\u00e0 che confermarglielo.\nJacek, all'ultimo secondo, infatti, si ribella all'impiccagione a cui \u00e8 stato condannato: scalcia e cerca di fuggire. Tutti gli sono addosso e lo bloccano, proprio come lui era stato addosso bloccando il taxista mentre l'uccideva. Sembra non esserci alcuna differenza fra l'omicidio commesso da Jacek e quello commesso dallo Stato.\nDistribuzione.\nIn Italia non \u00e8 mai stato distribuito nelle sale, eccezion fatta per alcuni cineforum che lo hanno proiettato in lingua originale. \u00c8 stato trasmesso in prima visione su Rai 3 all'interno di \"Fuori orario\" il 24 febbraio 2012, in una rassegna di film dedicati alla pena di morte."}
{"id": "755227", "revid": "77358", "url": "https://it.wikipedia.org/wiki?curid=755227", "title": "Deserto Rosso", "text": ""}
{"id": "755232", "revid": "46931", "url": "https://it.wikipedia.org/wiki?curid=755232", "title": "Noche Triste", "text": ""}
{"id": "755253", "revid": "1155", "url": "https://it.wikipedia.org/wiki?curid=755253", "title": "Chimaeriformes", "text": ""}
{"id": "755258", "revid": "108678", "url": "https://it.wikipedia.org/wiki?curid=755258", "title": "Waterton-Glacier International Peace Park", "text": ""}
{"id": "755259", "revid": "767487", "url": "https://it.wikipedia.org/wiki?curid=755259", "title": "Non uno di meno", "text": "Non uno di meno () \u00e8 un film del 1999 diretto da Zhang Yimou. Il film ha ottenuto il Leone d'oro alla 56\u00aa Mostra internazionale d'arte cinematografica di Venezia.\nTrama.\nUna ragazzina di 13 anni viene assunta per una breve supplenza nella scuola di una zona rurale e misera della Cina, in cui anche i gessetti sono un bene prezioso. Affronta completamente impreparata le difficolt\u00e0 dell'insegnamento e stenta a imporre attenzione e ordine ai piccoli scolari. L'assenza di uno degli alunni, costretto dalla situazione familiare a lavorare in citt\u00e0, la costringe ad affrontare un viaggio disagevole e un'affannosa ricerca.\nLa giovanissima maestra \u00e8 spinta dalla promessa di una ricompensa in denaro, fatta dal maestro che la ragazzina \u00e8 incaricata di sostituire - a condizione che al suo ritorno, non ci sia neppure \"uno di meno\" degli alunni \u2013 ma anche dalla necessit\u00e0 di non deludere le aspettative del titolare della cattedra, insieme a una certa caparbiet\u00e0 di carattere e - si intuisce solo alla fine - a un sincero interessamento per la sorte del ragazzino, solo e affamato nella sconosciuta citt\u00e0.\nL'avventura sar\u00e0 coronata da un imprevedibile successo grazie alla paziente insistenza della maestra e all'intervento \"salvifico\" della \"televisione verit\u00e0\". La piccola maestra cerca il suo studente e dopo essere apparsa in televisione lo trova; al villaggio verranno donati soldi e nuovi gessetti di tutti i colori. I soldi verranno utilizzati soprattutto per ricostruire la scuola, che ormai ha pi\u00f9 di 50 anni."}
{"id": "755260", "revid": "599013", "url": "https://it.wikipedia.org/wiki?curid=755260", "title": "Galvanostegia", "text": "La galvanosteg\u00eca (composto di \"galvano-\" e del greco \u03c3\u03c4\u03ad\u03b3\u03c9, \u00abcoprire\u00bb) \u00e8 una tecnica, usata per lo pi\u00f9 in ambito industriale, che permette di ricoprire un metallo non prezioso con un sottile strato di un metallo pi\u00f9 prezioso o pi\u00f9 nobile o passivabile sfruttando la deposizione elettrolitica.\nQuesto processo viene solitamente sfruttato per proteggere strutture metalliche dalla corrosione, ma pu\u00f2 anche avere scopo decorativo. Ad esempio tramite galvanostegia \u00e8 possibile ricoprire il rame con l'argento oppure l'acciaio con zinco, stagno, nichel o cromo.\nStoria.\nLa scoperta della tecnica galvanica inizia nel 1791 quando Luigi Galvani scopr\u00ec il fluido elettrico, \u00e8 per questo che tutti i procedimenti di elettrolisi si chiamano galvanostegia che deriva dal suo cognome Galvani.\nLa prima apparecchiatura per lo svolgimento della galvanostegia fu messa a punto da Johann Wilhelm Ritter nel 1800, utilizzando la corrente elettrica prodotta da una pila voltaica. Durante le sue esperienze sulla galvanostegia, Ritter scopr\u00ec che la quantit\u00e0 di metallo depositato dipende dalla distanza alla quale sono posti gli elettrodi.\nNel 1840 il fisico svizzero August de La Rive mise a punto un metodo per l'elettrodeposizione di argento e ottone, per il quale fu premiato dall'Accademia francese delle Scienze.\nIl termine \"galvanizzazione\" \u00e8 stato usato per la prima volta dal francese Albert Sorel, che nel 1837 ottenne i primi brevetti per la zincatura a caldo.\nEsecuzione pratica.\nDi seguito viene riportata la normale procedura per svolgere un trattamento di galvanostegia.\nIn una vasca, che costituisce il cosiddetto \"bagno galvanico\", contenente una soluzione acquosa del sale del metallo da depositare, sono immersi due elettrodi: il catodo \u00e8 costituito dall'oggetto da ricoprire, mentre l'anodo pu\u00f2 essere costituito dal metallo che deve essere depositato, da un altro metallo inerte o da grafite. A questi due elettrodi viene imposta una differenza di potenziale mediante un generatore di corrente. In tali condizioni i cationi del metallo da depositare si muoveranno verso il catodo (caricato negativamente), mentre gli anioni si muoveranno verso l'anodo (caricato positivamente).\nAi due elettrodi si hanno i seguenti fenomeni: \nSul catodo si depositano quindi i cationi, che acquistano elettroni dall'anodo e si trasformano in atomi metallici. In tal modo il catodo viene lentamente ricoperto da un sottile strato metallico mentre l'anodo, quando \u00e8 \"sacrificale\", viene lentamente consumato rilasciando ioni in soluzione. In relazione allo strato metallico che si intende depositare, che solitamente \u00e8 di decine di micron o meno, per un determinato valore di densit\u00e0 di corrente (espressa in A/dm2) alla quale lavora il bagno e conoscendo la velocit\u00e0 di deposizione, basta impostare il tempo necessario per formare un deposito dello spessore desiderato. Alcuni bagni, come quelli utilizzati per il deposito di metalli nobili quali l'argento o l'oro, utilizzano anche una soluzione di ioni cianuro e per tale motivo sono detti \"bagni al cianuro\". Questo tipo di bagni richiede, per legge, operatori abilitati all'utilizzo del cianuro, abilitazione riconosciuta tramite concessione di un patentino rinnovabile. Rodio, nichel, rame, cromo e zinco sono altri metalli che vengono comunemente utilizzati in galvanostegia.\nApplicazioni.\nAlcune applicazioni della galvanostegia sono:"}
{"id": "755263", "revid": "46931", "url": "https://it.wikipedia.org/wiki?curid=755263", "title": "Datteri", "text": ""}
{"id": "755264", "revid": "125730810", "url": "https://it.wikipedia.org/wiki?curid=755264", "title": "Giulio Cavalli", "text": "Attivit\u00e0 teatrale.\nDopo aver fondato a Lodi la compagnia Bottega dei Mestieri Teatrali, firmando il testo e la regia di spettacoli \"locali\" come \"Il Cantafavole Muto\", \"Tetiteatro e un chicco di caff\u00e8\",\" Carro Poetico\", \"Pulvere de Katabat\u00f9\" e \"Filo Spinato\" sale alla ribalta con lo spettacolo \"Kabum!...come un paio di impossibilit\u00e0\" nel 2006, spettacolo teatrale sulla Resistenza italiana con la direzione artistica di Paolo Rossi.\nLo stesso anno produce anche \"(Re) Carlo (non) torna dalla battaglia di Poitiers\", spettacolo sulla vicenda del G8 a Genova nel 2001 (immaginata come \u00abgiullarata musicale\u00bb, come fosse avvenuta cinquecento anni prima) e sulla morte di Carlo Giuliani, e \"Linate 8 ottobre 2001: la strage\", scritto insieme al giornalista Fabrizio Tummolillo, monologo sull'incidente aereo costato la vita a 118 persone, debuttato nel dicembre 2006 al Piccolo Teatro di Milano.\nDel 2007 inoltre \"Bambini a dondolo\", dramma sul turismo sessuale infantile. Dalla stagione 2007-2008 Giulio Cavalli \u00e8 direttore artistico del Teatro Nebiolo di Tavazzano con Villavesco, nella provincia di Lodi. Nel 2009 mette in scena il monologo \"Do ut Des\", spettacolo teatrale su riti e conviti mafiosi. A causa delle minacce mafiose ricevute a seguito della messa in scena di quest'ultimo spettacolo, gli \u00e8 stata assegnata una scorta. Cavalli prosegue nella sua denuncia delle collusioni e infiltrazioni mafiose con \"RadioMafiopoli\" e altri spettacoli. Il 4 gennaio del 2010 gli viene assegnato il \"Premio Giovani Giuseppe Fava\" .\nNell'ottobre 2010 esce il suo primo libro \"Nomi, cognomi e infami\" per la collana Verdenero di Edizioni Ambiente. Nel 2011 in collaborazione con il regista Renato Sarti scrive e interpreta \"L'innocenza di Giulio\", spettacolo sul processo al senatore Giulio Andreotti per i suoi rapporti con la mafia, spettacolo da cui nel 2012 \u00e8 tratto il libro \"L'innocenza di Giulio: Andreotti e la mafia\". Nell'agosto 2013 il collaboratore di giustizia Luigi Bonaventura racconta il progetto per fare fuori Giulio Cavalli. L'indicazione arriv\u00f2 nella primavera del 2011 da emissari del clan della 'Ndrangheta De Stefano-Tegano. In quel periodo Cavalli era gi\u00e0 sotto scorta. Dal giugno 2013 collabora con il giornale online Fanpage.it, per il quale realizza editoriali e format video, oltre a curare la rubrica \"Le Uova Nel Paniere\". Dal 2015 cura la rubrica \"Il buongiorno di Giulio Cavalli\" sul settimanale Left. Dal 2019 scrive sul giornale online TPI. Il suo ultimo libro, \"Carnaio\", \u00e8 stato proposto al Premio Strega 2019 da Concita De Gregorio. Il libro ha ottenuto il Premio Selezione Campiello Giuria dei Letterati; ed \u00e8 stato finalista al Premio Napoli\nAttivit\u00e0 politica.\nCandidato indipendente consigliere per le elezioni regionali in Lombardia nella lista Italia dei Valori, risulta eletto il 28 marzo 2010 come consigliere pi\u00f9 votato di IdV con 3.836 preferenze nel collegio della provincia di Milano e 528 nel collegio della provincia di Varese. Fonda assieme ad altri due consiglieri regionali della Lombardia (Chiara Cremonesi e Pippo Civati) il primo gruppo interistituzionale che si pone il problema dell'infiltrazione della mafia negli appalti per l'Expo 2015, l'Expo No Crime. Il 1\u00ba luglio 2011 lascia l'Italia dei Valori per aderire al partito di Nichi Vendola, Sinistra Ecologia Libert\u00e0, \"per contribuire attivamente al cantiere della Sinistra\".\nNell'ottobre 2012, a seguito dell'annuncio delle dimissioni del Presidente della Regione Lombardia Roberto Formigoni, si \u00e8 detto disponibile a candidarsi alla sua successione. In seguito sostiene alle primarie del centrosinistra in Lombardia Umberto Ambrosoli, divenuto in seguito candidato sconfitto alla presidenza della regione del centrosinistra. Alle elezioni regionali del 24 e 25 febbraio 2013 \u00e8 stato candidato alla carica di consigliere regionale lombardo con il suo partito Sinistra Ecologia Libert\u00e0 ma non \u00e8 stato eletto. Nel 2016 aderisce a Possibile, il partito fondato da Pippo Civati."}
{"id": "755265", "revid": "120116475", "url": "https://it.wikipedia.org/wiki?curid=755265", "title": "Giulia Carcasi", "text": "Biografia.\nVive a Roma, dove ha studiato Medicina alla Sapienza - Universit\u00e0 di Roma. Nel 2005 \u00e8 uscito per Feltrinelli il suo primo romanzo, \"Ma le stelle quante sono\". La struttura di questo romanzo \u00e8 insolita perch\u00e9 da una parte del libro l'autrice narra la storia dal punto di vista della protagonista (Alice); girando il libro e quindi dall'altra parte, la stessa storia \u00e8 narrata dal protagonista maschile (Carlo). I protagonisti sono ragazzi sui 18 anni, ed il libro \u00e8 dedicato ad un target giovanile.\nL'11 gennaio 2007 la stessa casa editrice ha pubblicato un suo nuovo lavoro, \"Io sono di legno\". Questo romanzo ha per protagonista una madre che vorrebbe avere un buon rapporto con la figlia diciottenne ma non ci riesce; cos\u00ec legge il suo diario e, sulla base di ci\u00f2 che legge, le scrive, rivelandole anche i suoi pi\u00f9 intimi segreti. Il 17 novembre 2010 \u00e8 stato pubblicato un altro romanzo, \"Tutto torna\".\nNel 2012 pubblica, sempre per Feltrinelli, \"Perch\u00e9 si dice addio\", uscito solo in formato \"e-book\"."}
{"id": "755266", "revid": "1884099", "url": "https://it.wikipedia.org/wiki?curid=755266", "title": "Galvanoplastica", "text": "La galvanoplastica \u00e8 un processo elettrochimico che permette, attraverso l'elettrolisi, di ricoprire con un deposito metallico un oggetto non conduttore o di riprodurre in metallo la forma di un oggetto non metallico (in questo caso si parla di elettroformatura). Quando il deposito avviene su metalli si parla pi\u00f9 propriamente di galvanostegia.\nStoria.\nI primi esperimenti di galvanoplastica vennero effettuati intorno al 1802 dallo scienziato pavese Luigi Valentino Brugnatelli (amico personale di Alessandro Volta, che insieme a lui condusse studi sulle applicazioni della pila test\u00e9 inventata), che \u00e8 quindi da considerare l'inventore della galvanoplastica. In particolare Brugnatelli riusc\u00ec a ricoprire gli elettrodi di carbone con uno strato di materiale metallico.\nMetodo.\nIl metodo \u00e8 del tutto analogo alla galvanostegia, con la differenza che il catodo non \u00e8 l'oggetto stesso (essendo non conduttore) ma il sottile rivestimento conduttore che gli viene applicato, costituito ad esempio da grafite.\nUtilizzo.\nLa galvanoplastica \u00e8 spesso utilizzata in elettronica per creare piste di collegamento di circuiti, anche di dimensioni infinitesime, ricoprendo supporti di materiali non conduttori come ceramica o plastica.\nL'elettroformatura trova applicazione in ambito industriale, per realizzare oggetti o stampi di altri prodotti, ed in settori artistici come la gioielleria, la scultura e la stampa.\nNel settore aerospaziale ha trovato applicazione nella realizzazione di ottiche riflettenti ad incidenza radente per la concentrazione di raggi X.\nXMM-Newton, Beppo-SAX, SWIFT sono alcuni satelliti scientifici che utilizzano specchi elettroformati.\nPer quanto utilizzata in passato nelle scienze naturali, per creare riproduzioni fedeli e durature di piante e creature anche molto delicate, la galvanoplastica \u00e8 una tecnica di conservazione ormai abbandonata.\nElettroformatura.\nSi parla di \"elettroformatura\" quando il deposito metallico sul negativo (o positivo, a seconda dell'effetto che si vuole ottenere) dell'oggetto da realizzare \u00e8 tale da permettere di essere staccato. In questo modo \u00e8 possibile ottenere calcografie molto accurate, anche se hanno lo svantaggio di richiedere un tempo maggiore rispetto alla forgiatura meccanica e l'impiego di sostanze chimiche nocive per l'uomo."}
{"id": "755268", "revid": "1155", "url": "https://it.wikipedia.org/wiki?curid=755268", "title": "Squali in Italia", "text": ""}
{"id": "755270", "revid": "767487", "url": "https://it.wikipedia.org/wiki?curid=755270", "title": "La storia di Qiu Ju", "text": "La storia di Qiu Ju () \u00e8 un film del 1992 diretto da Zh\u0101ng Y\u00ecm\u00f3u.\nLa pellicola che ha per protagonista Gong Li, vincitrice del Leone d'oro al miglior film e della Coppa Volpi per la migliore interpretazione femminile alla 49\u00aa Mostra internazionale d'arte cinematografica di Venezia.\nTrama.\nQui Ju, moglie di un contadino che ha ricevuto un calcio nei testicoli dal capo villaggio, \u00e8 decisa a tutti i costi a ottenere giustizia: nonostante sia incinta sopporta ripetuti viaggi anche fino a Pechino e affronta i labirinti della burocrazia per correggere una sentenza (sostanzialmente assolutoria) che non ritiene equa. Quando arriver\u00e0 la giustizia, sar\u00e0 troppo tardi e lascer\u00e0 insoddisfatta anche lei.\nProduzione.\nAl suo primo film di ambientazione contemporanea, Zhang Yimou si tiene in bilico tra l'allegoria sociale, la fiaba e il documentario (molte sono le riprese girate con cinepresa nascosta a Pechino) e sembra cedere alle insistenze contenutistiche del potere politico per far passare ai margini discorsi che gli sono pi\u00f9 congeniali: la centralit\u00e0 sociale della donna, che la rivoluzione cinese non ha saputo mettere in pratica; l'opposizione campagna/citt\u00e0 a tutto vantaggio della prima, ancora luogo di solidariet\u00e0 e comprensione contro gli imbrogli e la furbizia cittadina; e soprattutto la disperata mancanza di fiducia verso la legge, ingiusta quando cerca di risolvere tutto con il compromesso ma anche quando vuole essere esemplare."}
{"id": "755280", "revid": "287204", "url": "https://it.wikipedia.org/wiki?curid=755280", "title": "Sahel (disambigua)", "text": "Sahel \u00e8 un termine di origine araba che pu\u00f2 designare diverse realt\u00e0 geografiche:"}
{"id": "755283", "revid": "438678", "url": "https://it.wikipedia.org/wiki?curid=755283", "title": "Il cerchio (film 2000)", "text": "Il cerchio \u00e8 un film di Jafar Panahi del 2000, vincitore del Leone d'Oro al miglior film alla 57\u00aa Mostra internazionale d'arte cinematografica di Venezia.\nTrama.\nOtto storie diverse, apparentemente frammentarie, di donne a Teheran il cui cammino si incrocer\u00e0 drammaticamente al termine chiudendo il Cerchio. Otto donne costrette in qualche modo a nascondersi, a fuggire, ad eludere una colpa per un \"reato\" che non hanno commesso ma che una societ\u00e0 \"rigida\" impone loro di espiare.\nStruttura.\nIl film non ha una protagonista centrale: \u00e8 costruito su una serie di racconti brevi in interconnessione che illustrano le quotidiane sfide che devono affrontare le donne in Iran. Ogni storia si interseca, ma nessuna \u00e8 completa, lasciando lo spettatore immaginare sia lo sfondo e che il finale. Tutti gli attori sono dilettanti, salvo Fereshteh Sadre Orafai che interpreta Pari, e Fatemeh Naghavi, che interpreta la donna che abbandona la figlia.\nPer tutto il film, Panahi si concentra sulle piccole regole che simboleggiano le difficolt\u00e0 della vita per le donne iraniane, come ad esempio la necessit\u00e0 di indossare un chador in determinate circostanze, o l'impossibilit\u00e0 di viaggiare da sole. Egli usa spesso il contrasto per illustrare sia la felicit\u00e0 che la miseria nella Teheran contemporanea: per esempio, una festa di matrimonio, che simboleggia un lieto fine, si svolge in background mentre una ragazza \u00e8 abbandonata. Allo stesso modo, la scena in cui Nargess descrive ad Arezou la bellezza del paesaggio della sua citt\u00e0 dove \u00e8 cresciuta giocando con il fratello, avendo cura di evidenziare le imperfezioni della mano dell'artista, \u00e8 un ricordo struggente di speranza e disperazione che viene eseguito come un filo conduttore nella vita dei suoi personaggi femminili in tutto il film."}
{"id": "755286", "revid": "767487", "url": "https://it.wikipedia.org/wiki?curid=755286", "title": "Prima della pioggia", "text": "Prima della pioggia \u00e8 un film del 1994 scritto e diretto da Mil\u010do Man\u010devski. Vinse il Leone d'Oro al miglior film al 51\u00aa Mostra internazionale d'arte cinematografica di Venezia ed ebbe la candidatura all'Oscar al miglior film straniero.\nIl film viene diviso in episodi che si intersecano tra loro in maniera atemporale, come gi\u00e0 fece Jim Jarmusch in \"Mystery Train - Marted\u00ec notte a Memphis\" e come ha fatto, praticamente in contemporanea con Manchevski, Quentin Tarantino in \"Pulp Fiction\".\nTrama.\nPrimo episodio - \"Parole\": Kiril (Gr\u00e9goire Colin) un giovane monaco macedone che vive in un disastrato monastero sperduto fra le alture rocciose della Macedonia, a picco sul lago di Ocrida, si trova a dover nascondere una ragazza albanese atterrita, Zamira (Labina Mitevska), di cui non riesce neppure a capire la lingua. L'indomani un gruppo di scalmanati irrompe nel monastero alla ricerca della ragazza, la quale - dicono - ha ucciso un loro fratello. Riuscite inutili le ricerche, la presenza della ragazza viene per\u00f2 scoperta dai monaci. Il pur comprensivo padre abate \u00e8 costretto a dimettere Kiril, che si avvia verso il lago per mettere in salvo Zamira; dice di volerla condurre a Londra dallo zio, famoso fotografo (Aleksander del secondo episodio). Ma il tentativo non gli riesce, e la ragazza viene uccisa dalla sua stessa gente.\nSecondo episodio - \"Volti\": Anne (Katrin Cartlidge), photo-editor in un'importante agenzia di Londra, \u00e8 inorridita dalle atrocit\u00e0 della guerra che ha modo di osservare attraverso i raccapriccianti reportage fotografici che le arrivano ogni giorno. Anche la sua vita privata \u00e8 incerta e combattuta. Da un lato c'\u00e8 Nick (Jay Villiers), un marito rassicurante e fedele, ma poco espansivo; dall'altro Aleksander (Rade Serbedzija), un fotografo di guerra temerario e utopico, sempre in viaggio, a caccia di foto drammatiche e impressionanti, che l'affascina. Un'inattesa sparatoria nel ristorante londinese, in cui casualmente muore Nick, pone fine tragicamente al suo conflitto interiore.\nTerzo episodio - \"Fotografie\": Aleksander (Rade Serbedzija) lacerato da un senso di colpa per certe sue foto particolarmente crude che gli danno l'impressione di aver lui stesso ucciso col suo implacabile obiettivo uomini come lui, decide di cercare pace e oblio in Macedonia, nel villaggio natio del quale gli \u00e8 rimasto un ricordo idillico. Scopre, per\u00f2, che l'odio e la guerra insensata non hanno risparmiato neppure quell'angolo ignorato della sua terra, e che gli albanesi, con i quali \u00e8 vissuto amichevolmente nei suoi anni verdi, sono ora considerati nemici. Hana (Silvija Stojanovska), una giovane albanese da lui amata da bambino, residente in un villaggio vicino, gli chiede aiuto per proteggere la figlia Zamira, ingiustamente accusata d'omicidio. Alexander non pu\u00f2 esimersi dal prendere le difese della ragazza che \u00e8 stata sequestrata dai parenti dell'ucciso, che sono anche i suoi, e muore per dare a Zamira (di cui forse \u00e8 anche il padre) la possibilit\u00e0 di fuggire e innescare quindi le vicissitudini per il primo episodio."}
{"id": "755305", "revid": "438678", "url": "https://it.wikipedia.org/wiki?curid=755305", "title": "Vive L'Amour", "text": "Vive L'Amour () \u00e8 un film taiwanese di Tsai Ming-liang del 1994, vincitore del Leone d'oro al miglior film alla 51\u00aa Mostra internazionale d'arte cinematografica di Venezia, ex \u00e6quo con \"Prima della pioggia\".\nTrama.\nAmbientato in una Taipei contemporanea, la storia di tre solitudini parallele e divergenti, raccontata quasi senza dialoghi. La bella e non pi\u00f9 giovane Mei-mei, un'agente immobiliare che usa una casa sfitta per i suoi fugaci incontri erotici col venditore abusivo Ah-jung, e Hsiao-kang, un venditore di loculi per urne cinerarie senza dimora, entratovi grazie al furto di una chiave. I tre vengono in contatto e forse si amano, senza per\u00f2 che le loro solitudini ne vengano minimamente attenuate.\nProduzione.\nSecondo film di Tsai Ming-liang (dopo \"I ribelli del dio neon\", 1992), film che cerca di cogliere emozioni impercettibili ed indicibili, riprendendo silenzi, indugi, gesti apparentemente insignificanti, pianti di dieci minuti, rituali privati, masturbazioni."}
{"id": "755306", "revid": "438678", "url": "https://it.wikipedia.org/wiki?curid=755306", "title": "Rosencrantz e Guildenstern sono morti (film)", "text": "Rosencrantz e Guildenstern sono morti (\"Rosencrantz &amp; Guildenstern Are Dead\") \u00e8 un film del 1990 diretto da Tom Stoppard.\nLa pellicola \u00e8 la trasposizione cinematografica della commedia omonima dello stesso regista. Durante tutto il lungometraggio Rosencrantz e Guildenstern, amici d'infanzia di Amleto nella tragedia di Shakespeare, sono impegnati in complesse ed assurde discussioni sulla natura del \"caso\" e della \"morte\".\nLa pellicola, girata in diverse localit\u00e0 dell'ex-Jugoslavia, vinse il Leone d'Oro al miglior film alla 47\u00aa Mostra internazionale d'arte cinematografica di Venezia nel 1990.\nTrama.\nRosencrantz e Guildenstern, alla volta del castello di Elsinore, continuano a lanciare una moneta da cui esce sempre testa. (Probabilmente una metafora visuale delle parole di Amleto \"\"Time is out of joint\") Da qui iniziano una serie di divagazioni su dove stanno andando e perch\u00e9, senza arrivare ad una conclusione certa. Decidono di proseguire ugualmente, in fretta, fino ad incontrare una compagnia di attori drammatici.\nRosencrantz e Guildenstern si ritrovano pertanto a recitare l'Amleto, nel momento in cui Re Claudio e la Regina Gertrude affidano loro il compito di divertire Amleto e indagare sulle cause della sua improvvisa depressione. Dopo aver accettato, i due protagonisti vagano per le stanze del castello, in una sequenza di scene dove l'assurdo e l'ironico si mescolano rendendo gli eventi quasi totalmente incomprensibili.\nPer prepararsi al colloquio con Amleto, decidono di realizzare una sorta di gioco di ruolo: uno deve fingere di essere il principe, mentre l'altro pone al finto principe domande per scoprire le ragioni del suo \"cambiamento\". Malgrado questa sorta di preparazione, Amleto riesce a smascherarli. I rimandi alla trama dell\"'Amleto\" si susseguono, e, mentre l'azione vera e propria \u00e8 altrove, Rosencrantz e Guildenstern vedono giungere al castello la compagnia teatrale incontrata in viaggio.\nLe prime prove della compagnia portano in scena proprio ci\u00f2 che deve ancora svolgersi della vicenda di Amleto: il suicidio di Ofelia, la carneficina a corte, e l'impiccagione di due uomini molto simili a Rosencrantz e Guildenstern. Segue un dialogo tra i due ed il capocomico sul destino, sulla morte e sul ruolo dell'attore. Le opinioni del capocomico lo fanno assomigliare a Shakespeare, creando una sorta di dialogo tra i Rosencrantz e Guildenstern cinematografici e l'autore vero e proprio della tragedia. Gli chiedono se loro possono operare dei cambiamenti nella trama delle tragedie che rappresentano, ma l'autore afferma che per tutti la parte \u00e8 gi\u00e0 scritta, e, inevitabilmente, alla fine della rappresentazione tutti sono segnati alla morte.\nLa tragedia che gli attori preparano viene infine rappresentata davanti alla regina e al re, che lascia la sala in preda allo shock. Rosencrantz e Guildenstern ricevono allora il compito di scortare Amleto in Inghilterra, ritrovandosi, quasi senza accorgersene, a bordo di una nave diretta verso la Gran Bretagna. La situazione sembra precipitare quando aprono la lettera consegnata loro dal re Claudio per il re inglese, in cui c'\u00e8 l'ordine di decapitare Amleto una volta sbarcato. Mentre dormono Amleto sostituisce la lettera, e, come nella tragedia di Shakespeare, fugge sulla nave dei pirati che li avevano attaccati.\nRicompare quindi la compagnia teatrale, con un ultimo dialogo sulla fatalit\u00e0 della morte, del destino e della tragedia teatrale. Infine il capocomico impersona il re d'Inghilterra, Rosencrantz e Guildenstern vengono impiccati, mentre a corte si compie la carneficina descritta nelle pagine della tragedia. Al termine di questa l'Ambasciatore inglese annuncia alla corte di Danimarca la morte di Rosencrantz e Guildenstern.\nParticolarit\u00e0 della trama.\nQuando Rosencrantz e Guildenstern incontrano la prima volta la compagnia di attori che si esibisce per dare dimostrazione della loro abilit\u00e0 recitativa, nel mezzo della rappresentazione si apre una valigia sul carro degli attori, da cui fuoriescono dei pentagrammi. In alcune scene del film questi fogli continuano a ricomparire, dando l'impressione che Rosencrantz e Guildenstern non abbiano mai veramente abbandonato il carro degli attori: proseguono il viaggio, tuttavia sono imprigionati nella scena, o, come dice il capo degli attori, sono parte della rappresentazione. Quest'impressione \u00e8 rafforzata dal cambio di scena, repentino e improvviso, tanto che Rosencrantz e Guildenstern non comprendono come siano riusciti a raggiungere luoghi diversi. Dalla foresta alla sala da ballo della corte, da dietro un arazzo della camera della madre di Amleto, la Regina, alla nave che viaggia in direzione dell'Inghilterra: il ritmo incalzante non d\u00e0 loro possibilit\u00e0 di capire come vi siano arrivati e dove in realt\u00e0 si trovino.\nRosencrantz e Guildenstern si parlano come se non sapessero chi sia l'uno e chi l'altro, e il mondo esterno non li aiuta a definirli in un'identit\u00e0: dopo aver affidato loro il compito di parlare ad Amleto, il Re si accomiata salutandoli per nome, la Regina fa lo stesso ma scambiando i nomi.\nRosencrantz prepara un panino con un hamburger ma non lo mangia, per cui Guildenstern lo critica accusandolo di giocare con il cibo. Rosencrantz simula sia l'esperimento di Galileo Galilei con il sasso e la piuma, che l'evento in cui a Newton cade una mela sulla testa facendogli intuire l'effetto della gravit\u00e0: sembra ogni volta essere sul punto di scoprire la legge della gravitazione, sta per parlare ma poi tace. Si sorprende del funzionamento di una carrucola riuscendo, con un piccolo sforzo, a sostenere il proprio peso corporeo. Similmente, mentre si fa il bagno, fa propria l'esperienza del Principio di Archimede. Inoltre con il torsolo di una mela inventa un rudimentale motore a vapore, e, con uno dei fogli di carta costruisce un moderno aeroplano, intuendo a met\u00e0 rappresentazione, la legge di conservazione del moto e dell'energia di Newton: Guildenstern, impegnato a comprendere l'evolversi della trama, scocciato li distrugge."}
{"id": "755308", "revid": "22475", "url": "https://it.wikipedia.org/wiki?curid=755308", "title": "GVB (azienda)", "text": "GVB Holding N.V. (acronimo di Gemeentelijk Vervoer Bedrijf) \u00e8 una societ\u00e0 pubblica olandese, interamente controllata dal comune di Amsterdam, che gestisce il trasporto pubblico locale della capitale olandese composto da: autobus, metropolitana, tram e traghetti.\nStoria.\nI primi sistemi di trasporto pubblico locale ad Amsterdam furono operati dalla societ\u00e0 privata Amsterdamsche Omnibus Maatschappij (AOM), che nel 1872 attiv\u00f2 diverse linee di omnibus a trazione animale, trasformati pochi anni dopo in tram a cavalli. Il servizio svolto da AOM fu rilevato dal comune nel 1900, in concomitanza con l'elettrificazione della rete tranviaria urbana. Contestualmente fu fondata la societ\u00e0 Gemeentetram Amsterdam o GTA. Sempre sul finire del XIX secolo il comune attiv\u00f2 un servizio di traghetti attraverso l'IJ, costituendo nel 1897 la societ\u00e0 Gemeenteveren Amsterdam o GV. Una prima linea autobus sperimentale apparve nel 1908, anche se fu presto soppressa. La prima linea autobus regolare fu istituita nel 1922.\nDurante l'occupazione nazista, nel 1943, il reichskommissar Arthur Seyss-Inquart dispose la fusione dei due gestori dei trasporti urbani di Amsterdam, dando vita alla societ\u00e0 Gemeentelijk Vervoer Bedrijf o GVB.\nLinee gestite.\nLinee autobus.\nLa rete automobilistica di Amsterdam gestita da GVB si compone di circa 36 linee."}
{"id": "755311", "revid": "339392", "url": "https://it.wikipedia.org/wiki?curid=755311", "title": "Monti del Matese", "text": ""}
{"id": "755312", "revid": "8596", "url": "https://it.wikipedia.org/wiki?curid=755312", "title": "Vive l'amour", "text": ""}
{"id": "755320", "revid": "78273", "url": "https://it.wikipedia.org/wiki?curid=755320", "title": "Before the Rain", "text": ""}
{"id": "755322", "revid": "697352", "url": "https://it.wikipedia.org/wiki?curid=755322", "title": "Urga", "text": ""}
{"id": "755323", "revid": "8596", "url": "https://it.wikipedia.org/wiki?curid=755323", "title": "The Magdalene Sisters", "text": ""}
{"id": "755328", "revid": "6156018", "url": "https://it.wikipedia.org/wiki?curid=755328", "title": "Alessandro d'Alatri", "text": ""}
{"id": "755331", "revid": "2119119", "url": "https://it.wikipedia.org/wiki?curid=755331", "title": "Elettroflottazione", "text": "L'Elettroflottazione\u02b3 \u00e8 un'operazione unitaria impiegata per la depurazione delle acque industriali, con lo scopo di riutilzzarle e riciclare nel processo produttivo\nPrincipio di funzionamento.\nL'Elettroflottazione\u02b3 si basa su un particolare trattamento elettrolitico delle soluzioni acquose, nelle quali viene innescata una serie di reazioni elettrochimiche e chimiche, associate a processi fisici in grado di favorire la trasformazione e il successivo allontanamento dei contaminanti.\nIl processo non richiede aggiunte di reagenti chimici, per cui rispetto ad altre operazioni di depurazione si ha un risparmio dei costi di manutenzione e di conferimento dei rifiuti al sistema di inertizzazione o alla discarica.\nAlla soluzione viene applicata un'opportuna tensione, tramite un sistema di elettrodi, costituito in genere da catodi in acciaio o materiale inerte (ad esempio titanio) e anodi in acciaio o lega di alluminio.\nLa geometria della cella e quella degli elettrodi, nonch\u00e9 il loro numero e la sequenza di collocazione, dipendono dalle caratteristiche della soluzione da trattare.\nI fenomeni coinvolti nel processo di scarica agli elettrodi sono di natura elettrochimica, chimica e fisica. \nFenomeni elettrochimici e chimici.\nDal punto di vista chimico, all'anodo (l'elettrodo positivo) si verificano principalmente le seguenti reazioni di ossidazione elettrolitica:\nmentre al catodo si verificano le seguenti reazioni di riduzione elettrolitica:\ndove Mn+ indica uno qualsiasi dei numerosi ioni metallici che possono subire la riduzione (come tipicamente ferro, alluminio, piombo, cadmio, rame, zinco, nichel, cromo, ecc.) e perci\u00f2 depositarsi al catodo, venendo in tal modo allontanati pressoch\u00e9 totalmente dalla soluzione. \nA tali fenomeni, che avvengono sugli gli elettrodi, fa seguito una serie di reazioni chimiche la cui natura dipende dalla composizione della soluzione ma che consistono in generale in:\nFenomeni fisici.\nAltrettanto importanti sotto il profilo dell'intero processo di depurazione sono i fenomeni fisici, innescati dalla fluidodinamica delle bollicine dei gas (idrogeno e ossigeno) che si sviluppano agli elettrodi. \nTali bollicine, che sono all'inizio di dimensioni molecolari, riescono ad aderire alle pi\u00f9 minute particelle di inquinanti presenti nella soluzione, determinando un processo di flottazione, che consiste nel trasporto in superficie, sotto forma di una schiuma compatta, delle sostanze solide, che a causa dell'elevata densit\u00e0 o delle dimensioni ridotte sarebbero precipitate o rimaste indefinitamente in sospensione nella soluzione.\nRispetto alla tradizionale flottazione (che consiste semplicemente nell'insufflare aria sotto forma di bolle) nel processo di Elettroflottazione\u02b3 le dimensioni delle bollicine sono minori, per cui l'area interfacciale tra la fase liquida e la fase gassosa \u00e8 maggiore: siccome le particelle solide aderiscono appunto alla superficie delle bolle durante la risalita, una maggiore area interfacciale gas-liquido si traduce in una quantit\u00e0 maggiore di solido separato.\nDopo che si \u00e8 formata la schiuma compatta (\"flottato\") sulla superficie della soluzione acquosa contenuta nella cella elettrolitica, questa schiuma viene scaricata nella sezione di sedimentazione.\nIn seguito il flottato e il precipitato-flocculato vengono sottoposti a filtrazione ed essiccamento, in modo da separare ulteriormente il liquido dalla massa solida.\nLa massa d'acqua depurata che si trova in uscita da questa seconda fase presenta caratteristiche chimiche e chimico-fisiche che ne consentono l'immediato riutilizzo.\nEffetti dell'Elettroflottazione\u02b3.\nDal punto di vista strettamente chimico-analitico, gli effetti prodotti dall'elettroflottazione\u02b3 sono i seguenti:\nNorme.\nGli impianti di Elettroflottazione\u02b3 rispondono, quando richiesto in fase contrattuale, ai requisiti stabiliti dalla norma UNI 11209-3:2006."}
{"id": "755340", "revid": "438678", "url": "https://it.wikipedia.org/wiki?curid=755340", "title": "Senza tetto n\u00e9 legge", "text": "Senza tetto n\u00e9 legge (\"Sans toit ni loi\") \u00e8 un film del 1985 diretto da Agn\u00e8s Varda.\nTrama.\nUna ragazza morta per il freddo viene rinvenuta da un uomo. Ha inizio cos\u00ec la narrazione di una voce fuori campo che parla della giovane, Mona, una vagabonda che vive per le strade di campagna. In seguito la pellicola torna indietro nel tempo e mostra la ragazza mentre cerca di nascondersi dalla polizia mostrando nel corso della pellicola tutti i suoi incontri occasionali, tra i quali c'\u00e8 un bracciante agricolo clandestino, una coppia di pastori di capre e una professoressa di botanica.\nCritica.\nCon questa opera Varda disegna il ritratto di una disperazione senza rimedio."}
{"id": "755348", "revid": "767487", "url": "https://it.wikipedia.org/wiki?curid=755348", "title": "L'anno del sole quieto", "text": "L'anno del sole quieto \u00e8 un film di Krzysztof Zanussi del 1984."}
{"id": "755349", "revid": "7336", "url": "https://it.wikipedia.org/wiki?curid=755349", "title": "Falterona", "text": ""}
{"id": "755350", "revid": "111433", "url": "https://it.wikipedia.org/wiki?curid=755350", "title": "Mario Grossi", "text": "Biografia.\nNato a Giuncarico, frazione del comune di Gavorrano, in provincia di Grosseto, ebbe tutta la sua formazione scolastica nella scuola italiana, dalla quale usc\u00ec nel 1948 con la laurea con lode in Ingegneria dell'Universit\u00e0 di Pisa. \nEsperto di onde radio, ottenne subito un incarico alla \"Marconi\" di Genova, che rappresentava negli anni Cinquanta la punta di diamante dell'industria elettromeccanica italiana, e contemporaneamente incominci\u00f2 una proficua collaborazione con l'Universit\u00e0 di Genova.\nAlla fine degli anni Cinquanta Mario Grossi si trasfer\u00ec a Cambridge, negli USA, dove ebbe un incarico presso l'Universit\u00e0 Harvard: i suoi studi sulla propagazione delle onde radio gli valsero l'ammissione al gruppo Progetti Speciali dello \"Smithsonian Astrophysical Observatory\", del quale fece parte per il resto di tutta la sua vita. Contemporaneamente la sua attivit\u00e0 lavorativa lo vide impegnato anche come consulente scientifico della Raytheon, industria elettronica specializzata in sistemi di difesa.\nNei primi anni Sessanta Mario Grossi progett\u00f2 una coppia di satelliti, definiti OV-4, che per la prima volta esplorarono e studiarono la propagazione anomala delle onde radio in una zona della ionosfera, denominata in seguito \"Whispering Tunnel\" (Galleria del sussurro).Questi studi ebbero un vasto riscontro nella comunit\u00e0 scientifica statunitense e consentirono a Mario Grossi di acquisire i meriti presso la NASA per poter prendere parte a due progetti pionieristici di grande rilevanza: \"Viking 2\", che consent\u00ec la prima esplorazione di Marte, ed il primo volo congiunto russo-americano \"Apollo-Sojuz\", progetto in cui Mario Grossi cur\u00f2 in particolare la connessione fra le due astronavi. \nIl suo nome per\u00f2 rimane legato al progetto \"Tethered,\" che concep\u00ec per primo gi\u00e0 nel 1972, allorquando, impegnato a studiare un nuovo sistema di collegamento con i sottomarini in immersione, pens\u00f2 di risolvere il problema delle comunicazioni adottando una lunga antenna di 100\u00a0km, che si sarebbe potuta svolgere da un satellite posto in orbita geostazionaria. \nNegli anni successivi, Mario Grossi convinse a far parte del progetto un altro scienziato Italiano, Giuseppe Colombo, che dette ulteriore sviluppo all'idea originaria, ipotizzando altre dinamiche per i sistemi a filo legati ad uno Shuttle che potessero, tra l'altro, generare energia elettrica, o sfruttare l'effetto fionda per immettere in orbita altri satelliti.\nLa scomparsa di Colombo a met\u00e0 degli anni Ottanta e la prima tragedia dello Shuttle Challenger procrastinarono nel tempo la realizzazione delle idee di Mario Grossi, concretizzatesi solo nel 1992. Nel mese di luglio di quell'anno Franco Malerba, primo astronauta italiano, port\u00f2 in orbita l'ambizioso e sfortunato progetto del satellite al guinzaglio Tethered (TSS). \nUn altro volo umano consent\u00ec ad altri due astronauti Italiani, Guidoni e Cheli, di tentare di ripetere l'esperimento nel febbraio 1996, ma la perdita del satellite TSS1-R, a causa di un corto circuito quando questo si trovava ormai ad una distanza di oltre 19\u00a0km dalla navetta, concluse la collaborazione italoamericana dei satelliti a filo.\nMario Grossi per\u00f2 aveva portato avanti parallelamente al TSS1-R anche un progetto di piccoli satelliti, denominati SEDS, da lanciare in orbita senza la presenza di astronauti a bordo che volavano come carichi secondari con i vettori Delta. Il successo di questi voli a basso costo, e naturalmente di minor impatto nei confronti dell'opinione pubblica, dimostrarono la fattibilit\u00e0 dell'intuizione di Mario Grossi: nel corso degli anni successivi altre missioni di questo tipo sono state lanciate in orbita sponsorizzate da vari enti, missioni non particolarmente apprezzate per\u00f2 dal management astronautico Italiano, sempre pi\u00f9 orientato verso missioni per la Stazione spaziale con la presenza di uomini a bordo.\nNel 1994 il Comune di Gavorrano confer\u00ec a Mario Grossi la Cittadinanza Onoraria.\nMario Grossi, insignito dal Presidente Scalfaro come Benemerito della Scienza, scomparve nel 1999 a Boston, senza essere riuscito a realizzare il suo pionieristico progetto di un Tethered che avrebbe dovuto studiare quella vasta zona inesplorata dell'atmosfera dove, a causa delle gioco delle forze gravitazionali, non pu\u00f2 volare alcun veicolo spaziale.\nAlla sua memoria Pisa, citt\u00e0 dove comp\u00ec i suoi studi superiori ed universitari, confer\u00ec nel 2003 la prima edizione del premio \"EroeMaiCantato\"."}
{"id": "755353", "revid": "438678", "url": "https://it.wikipedia.org/wiki?curid=755353", "title": "Pr\u00e9nom Carmen", "text": "Pr\u00e9nom Carmen \u00e8 un film del 1983 diretto da Jean-Luc Godard.\nAl Festival di Venezia vinse non solo il Leone d'oro al miglior film, ma ricevette anche il premio speciale della giuria per la fotografia, andato a Raoul Coutard, e per il suono, assegnato a Fran\u00e7ois Musy.\nIl soggetto \u00e8 ispirato all'opera \"Carmen\" di Bizet, i cui diritti sono scaduti; altri registi si impegnano come Godard in una riduzione cinematografica: Francesco Rosi (\"Carmen\", 1984), Carlos Saura (1983), Peter Brook (1983), ma il libretto di Henri Meilhac e Ludovic Hal\u00e9vy e il racconto di Prosper M\u00e9rim\u00e9e sono per il regista franco-svizzero solo un punto di partenza, considerato che dell'opera rimane ben poco nel film.\nTrama.\nUna ragazza di nome Carmen, appartenente a un gruppo extraparlamentare che pratica il terrorismo armato, si reca in ospedale a trovare suo zio Jeannot, ex regista che si finge malato per vivere a spese dell'assistenza pubblica. Carmen gli racconta che sta progettando un film con alcuni amici e chiede in prestito la sua casa al mare per le riprese. In realt\u00e0 Carmen e il suo gruppo stanno progettando una rapina per autofinanziamento, prendendo ispirazione da John Dillinger che port\u00f2 a termine un colpo travestendo i suoi da \"troupe\" cinematografica.\nNegli intermezzi fra le scene, quattro musicisti provano alcuni Quartetti d'archi di Beethoven. Uno dei violinisti \u00e8 la giovane Claire, corteggiata con discrezione da un amico di suo fratello, Joseph, che di mestiere fa la guardia giurata. Proprio Joseph \u00e8 di servizio armato in banca quando il gruppo di Carmen sopraggiunge, travestito da \"troupe\" cinematografica. Per fingersi attrice lei si \u00e8 vestita elegante, tailleur e scarpe con il tacco. La rapina non va secondo i loro piani, le guardie reagiscono, tutto risulta confuso, con sparatorie e sangue. Joseph tenta di bloccare Carmen mentre scende dal piano superiore, lei gli spara con una pistola; lui risponde con il suo fucile, ma entrambe le armi fanno cilecca. I due si gettano uno contro l'altra, cadono a terra avvinghiati, lottano corpo a corpo, poi d'improvviso si baciano appassionatamente, indifferenti verso la sparatoria che continua.\nDecidono all'istante di fuggire insieme, lei accetta di lasciarsi ammanettare per fingere l'arresto. Si allontanano su una delle auto usate dai terroristi. Joseph rifiuta di liberarle i polsi e, per non perderla d'occhio, giunge fino a portarla con s\u00e9 nel bagno degli uomini quando si fermano in una stazione di servizio. Per sfida, Carmen solleva la gonna sul sedere e si serve di un orinatoio a muro davanti agli occhi di un altro uomo.\nJoseph le libera le mani solo quando arrivano nella casa al mare dello zio Jeannot, dove vivranno in isolamento davanti a un mare selvaggio, alle onde e alla spiaggia deserta. In attesa dei complici di Carmen, per i due \u00e8 un autentico idillio: fanno spesso l'amore e girano nudi nell'appartamento. Lei progetta il sequestro di un industriale a scopo di autofinanziamento. Joseph vorrebbe parlarle di Claire, ma le due ragazze sono troppo diverse.\nSeguendo le tracce, la polizia arriva alla casa sul mare e la circonda. C'\u00e8 una sparatoria, Joseph viene catturato e immediatamente processato. La difesa in aula viene assunta da una giovane avvocatessa che perora la sua causa con foga e convinzione, convincendo la giuria che Joseph ha agito per amore. Il verdetto \u00e8 assoluzione. Claire, che ha assistito al dibattimento, festeggia proponendo a Joseph un nuovo lavoro, dal momento che \u00e8 stato licenziato. Il ragazzo \u00e8 tentato di accettare, ma gli giunge una rosa rossa inviata da Carmen.\nNel frattempo Carmen e Jacques, il capo del gruppo che \u00e8 anche il suo ex amante, danno appuntamento in un bar allo zio Jeannot: sono tornati sull'idea di girare un film del quale lui dovrebbe essere il regista, non pi\u00f9 nella sua villa al mare ma in un Grand h\u00f4tel di Parigi. Lo zio si comporta come se non fosse completamente sano di mente, tuttavia capisce che l'idea del film \u00e8 solo una copertura.\nJoseph \u00e8 tornato da Carmen, i due prendono una suite di lusso nel Grand h\u00f4tel dove risiede l'industriale che il gruppo ha progettato di rapire per riscatto. La polizia, che ha nei sospetti, piantona l'hotel. Carmen offre a Joseph di recitare una parte nel film, se ne va e torna con gli altri membri del gruppo, che portano con s\u00e9 le armi. Qualcosa si \u00e8 rotto per\u00f2 tra i due giovani, Carmen dice a Joseph che tra loro \u00e8 finita, i due si schiaffeggiano con astio. Lui la raggiunge dentro la doccia e si masturba disperatamente.\nLa finta \"troupe\" cinematografica predispone le riprese nella sala da pranzo dell'hotel, seguendo le disposizioni dello scettico zio Jeannot. Nello stesso locale c'\u00e8 anche il quartetto d'archi di cui fa parte Claire, ingaggiato dalla direzione. Improvvisamente i terroristi estraggono le armi, i poliziotti in borghese reagiscono mentre i musicisti continuano a suonare Beethoven. Segue una sparatoria, vengono colpiti clienti e anche degli amici di Carmen. Irrompe anche Joseph che impugna una pistola con l'intento di uccidere Carmen. Tra i due c'\u00e8 di nuovo una colluttazione corpo a corpo, sulle scale, speculare a quella che li ha fatti innamorare. Si sente un colpo d'arma da fuoco. Carmen \u00e8 a terra, un cameriere si piega su di lei per ascoltare le sue ultime parole:\nColonna sonora.\nSecondo un paradosso tipicamente godardiano, della musica di Bizet nel film non rimane che il motivo dell'Habanera fischiettato qua e l\u00e0 dai personaggi, mentre la colonna sonora \u00e8 monopolizzata dai Quartetti per archi di Beethoven (in particolare, i quartetti n. 9, 10, 14, 15 e 16 eseguiti dal Quatuor Prat).\nLa musica di Beethoven \u00e8 da sempre presente nel lavoro di Godard, ma \u00e8 significativo che diventi cos\u00ec quantitativamente rilevante, anche dal punto di vista semantico, in questo film che l'autore vuole perfetto nell'immagine come nel suono. L'idea, di conseguenza, \u00e8 quella di scegliere una musica fondamentale, che abbia segnato la storia della musica.\nGodard sfrutta il senso p\u00e0nico della musica per agire sull'inconscio, per accordarsi al motivo della disperazione e del dolore; gli intermezzi dei musicisti che provano i Quartetti sottolineano il senso disperato di un amore tragico, ineluttabile, con la funzione di divaricare il significato dell'attesa da quello del dolore..\n\u00c8 presente anche un brano di Tom Waits \"Ruby's arms\".\nDistribuzione.\nIl film \u00e8 uscito in prima nazionale nelle sale di Parigi il 7 dicembre 1983.\nCritica.\n\"Pr\u00e9nom Carmen\" \u00e8 il secondo film di quella \u201ctrilogia del sublime\u201d che Godard si propose di girare all'inizio degli anni ottanta come ritorno volontario alla perfezione dell'immagine, dopo l'esperienza del collettivo cinematografico Gruppo Dziga Vertov e le sperimentazioni video degli anni precedenti. Questo intento di classicit\u00e0 formale sar\u00e0 premiato con i riconoscimenti ufficiali al suono e alla fotografia al Festival di Venezia.\nDopo l'insuccesso commerciale del precedente \"Passion\", una sorpresa per l'autore, il budget a sua disposizione \u00e8 molto inferiore (significativa in questo senso la dedica nella didascalia finale: \"In memoriam small movies\"); per contenere i costi, Godard decide di recitare lui stesso una parte, che \u00e8 poi una variazione del suo sempiterno personaggio, l'Idiota, che a breve avr\u00e0 un film tutto suo (\"Cura la tua destra...\", 1987). Fonda anche una propria casa di produzione, la JLG Films. Isabelle Adjani, una delle attrici pi\u00f9 in voga al momento, reduce dal successo di \"L'estate assassina\" di Jean Becker, rifiuta la parte di protagonista. Viene scritturata una giovanissima esordiente olandese, Maruschka Detmers, che a breve otterr\u00e0 un altro ruolo di protagonista legata agli anni di piombo con \"Diavolo in corpo\" di Marco Bellocchio.\nDal punto di vista figurativo, \"Pr\u00e9nom Carmen\" ha un rapporto stretto con uno dei maggiori successi di Godard, \"Pierrot le Fou\": entrambi sono caratterizzati dalla preminenza del colore, che entra prepotentemente nella storia, e scanditi dalla presenza del mare oltre che dal presagio della morte. Godard smonta l'archetipo della storia d'amore e morte per metterne a nudo il mistero perverso:\nLa visione del mare viene utilizzata negli intervalli tra scene, negli interstizi di immagini che si rivolgono a zone segrete dell'inconscio.\n\"Pr\u00e9nom Carmen\" \u00e8 il film che Godard gira subito dopo \"Passion\"; solo un anno \u00e8 trascorso, e dal precedente eredita la contrapposizione dialettica arte/vita, riconciliate nel personaggio di zio Jeannot, l'unico che capisca cos'\u00e8 la vita (non per nulla si finge matto) e cos'\u00e8 il cinema: rapina, violenza, amore, odio, azione, morte. D'altronde l'arte si distacca nettamente dalla vita, le parentesi musicali sono momenti di immagini e suono perfetti, le prove del quartetto si svolgono in un luogo chiuso, appartato, un \"atout\" che \u00e8 un rifugio. Questa dialettica arte/vita attraversa anche i due personaggi femminili tra i quali Joseph \u00e8 diviso, la selvaggia Carmen, istintiva e senza inibizioni, e l'angelica Claire, le cui battute di dialogo sono tratte integralmente dai quaderni intimi di L.v.Beethoven. \u00c8 esattamente dallo scontro tra arte e vita, tra queste due serie di immagini, che scaturisce la perfezione classica del film: dall'alternanza tra la storia di Carmen e Joseph e le prove del quartetto, con il personaggio di Claire a fare da collante tra le due.\nQuando il film vince il Leone d'Oro, la stampa italiana rimane sbalordita, all'uscita in sala qualche critico si era addirittura dichiarato incapace di scrivere una recensione; Godard ha sempre sofferto un pessimo rapporto con la critica specializzata italiana, incapace a comprenderlo gi\u00e0 dai tempi di \"\u00c0 bout de souffle\"; anche questa volta dunque la critica deve trovare giustificazioni, e si spiega il premio come un tributo della giuria, tutta composta da registi della \"Nouvelle vague\", all'ex collega e maestro riconosciuto. Una drammatica incomprensione, perch\u00e9 come testimoniano anche i due riconoscimenti tecnici, \"Pr\u00e9nom Carmen\" \u00e8 tra i risultati pi\u00f9 avanzati di Jean-Luc Godard, di grande originalit\u00e0 e perfezione estetica.\nL'ambizione (realizzata) di \"Pr\u00e9nom Carmen\" \u00e8 un'immagine finalmente \"bellissima\"; \u00e8 questa la ragione per cui dopo 14 anni di intervallo, Godard ha richiamato Raoul Coutard per la sua \u201ctrilogia del sublime\u201d. La macchina da presa \u00e8 una Aaton 35\u00a0mm realizzata apposta da Jean-Pierre Beauviala, la pellicola una Eastmancolor che Godard identifica con le tonalit\u00e0 dei grandi maestri olandesi e fiamminghi:\nNel film \"Passion\" Godard riprendeva immagini composte come quadri classici, e in \"Pr\u00e9nom Carmen\" continua a fare grande pittura: per le scene in interni, Coutard usa una luce fredda (per esempio, quella naturale del cielo nuvoloso che entra dalle finestre) con un punto luce caldo (l'illuminazione elettrica di un \"abat-jour\" o un lampadario). Come Vincent van Gogh alla ricerca del colore giallo, citato dallo zio Jeannot, Godard ha finalmente trovato l'essenza del cinema: la luce.\nRiconoscimenti.\nLeone d'oro al miglior film conquistato alla 40\u00aa Mostra internazionale d'arte cinematografica di Venezia."}
{"id": "755357", "revid": "78273", "url": "https://it.wikipedia.org/wiki?curid=755357", "title": "Signore (Bibbia)", "text": ""}
{"id": "755362", "revid": "287204", "url": "https://it.wikipedia.org/wiki?curid=755362", "title": "Drw\u0119ca", "text": "Il Drw\u0119ca (in tedesco: \"Drewenz\") \u00e8 un fiume della Polonia settentrionale, affluente della Vistola (presso Toru\u0144, dove forma parte di un circondario amministrativo della citt\u00e0). La lunghezza \u00e8 di 107 km (il 17\u00b0 pi\u00f9 lungo del Paese) e l'area del bacino \u00e8 di 5.344 km\u00b2 (tutti in Polonia)."}
{"id": "755364", "revid": "767487", "url": "https://it.wikipedia.org/wiki?curid=755364", "title": "Lo stato delle cose", "text": "Lo stato delle cose (\"Der Stand der Dinge\") \u00e8 un film del 1982 diretto da Wim Wenders, vincitore del Leone d'oro al miglior film della Mostra del cinema di Venezia.\nTrama.\nIl film inizia con il cammino della speranza di una famiglia di superstiti da un conflitto nucleare, fino a giungere in un complesso abbandonato semidistrutto. Siamo sul set di un film che rimanda al classico di fantascienza \"The Most Dangerous Man Alive\" di Allan Dwan, girato in Portogallo presso un albergo isolato in riva al mare. Il regista Friedrich \"Fritz\" Munro apprende improvvisamente della mancanza di fondi e della pellicola. Il lavoro si ferma e si attende con ansia il ritorno da Los Angeles del produttore Gordon, il quale per\u00f2 si \u00e8 reso irreperibile.\nLa prima parte della storia \u00e8 costituita da scene che ritraggono in modo anche farsesco i membri della troupe, intrappolati nella monotonia dell'attesa, tra l'albergo dove risiedono, semidistrutto da una recente burrasca, ed i dintorni di un Portogallo assopito e dal sentore antico. La vicenda assume dinamismo con la partenza di Fritz per Los Angeles, alla ricerca di Gordon. Il regista si accorge di essere pedinato e scopre via via come il produttore si sia nascosto in un camper, sapendo di essere inviso da una gang criminale cui aveva richiesto dei finanziamenti. Fritz non crede a questa storia, ma alla fine compaiono i killer ed il regista finisce assassinato nel modo pi\u00f9 impensato.\nProduzione.\nNella primavera del 1981 il produttore Francis Ford Coppola interruppe il lavoro sul progetto cinematografico congiunto suo e di Wenders, \"Hammett\", per far riscrivere la sceneggiatura a Ross Thomas per la terza volta. \nDurante questa pausa Wenders torn\u00f2 in Europa, dove inizialmente cerc\u00f2 un adattamento cinematografico del romanzo \"Stiller\" di Max Frisch, che non concretizz\u00f2. L'idea di \"Der Stand der Dinge\" gli venne quando incontr\u00f2 il regista Ra\u00fal Ruiz in Portogallo per aiutarlo nel suo film \"O Territ\u00f3rio\". Wenders assunse Robert Kramer come sceneggiatore e rilev\u00f2 gran parte della squadra di Ruiz, incluso Henri Alekan, direttore della fotografia di grandi registi come Jean Cocteau, Ren\u00e9 Cl\u00e9ment, Andr\u00e9 Cayatte, Marcel Carn\u00e9, Abel Gance, Jean Delannoy.\nCast.\nNel cast compare John Paul Getty III, nipote del magnate del petrolio Jean Paul Getty, divenuto noto alla cronaca negli anni settanta in quanto vittima di un cruento sequestro. Wim Wenders apprezzava le sue potenzialit\u00e0 recitative.\nSono presenti in qualit\u00e0 di interpreti due registi hollywoodiani, Samuel Fuller e Roger Corman, rispettivamente nei ruoli del cameraman Joe e dell'avvocato.\nSet.\nL'ambientazione - allora un edificio in rovina - \u00e8 l'odierno (2020) Arribas Sintra Hotel in Portogallo.\nIl famoso locale fast food, il \"Tiny Nailors\", scena di altri film hollywoodiani, \u00e8 stato demolito alcuni anni dopo le riprese.\nAccoglienza.\nNelle sale tedesche il film non ebbe molto successo nonostante recensioni positive e importanti riconoscimenti. \nCritica.\nIl film, giallistico solo marginalmente, \u00e8 un'autoriflessione sul cinema. L'opera approfondisce il senso delle esigenze dell'industria cinematografica e degli attributi necessari per effettuare il mestiere di regista.\nTemi.\nIl film \u00e8 una \"summa\" dei temi cari al regista:\nColonna sonora.\nLa colonna sonora originale del film \u00e8 stata realizzata da J\u00fcrgen Knieper.\nIl film contiene anche le seguenti canzoni, come da titoli di coda:\nOmaggio ai maestri del cinema tedesco.\nIl nome del protagonista, Friedrich-Fritz Munro, \u00e8 un omaggio ai grandi registi tedeschi Fritz Lang e Friedrich Wilhelm Murnau.\nI personaggi si passano di mano in mano un libro intitolato \"Sentieri selvaggi\" e in un cinema di Los Angeles \u00e8 inquadrato il cartellone pubblicitario del film di John Ford."}
{"id": "755365", "revid": "2163589", "url": "https://it.wikipedia.org/wiki?curid=755365", "title": "Registro (linguistica)", "text": "Un registro, in linguistica, indica la variet\u00e0 di lingue impiegate a seconda del tipo di rapporto psicologico e sociale sussistente tra i locutori (lungo la variabile detta \"diafasia\"), delle circostanze in cui avviene la comunicazione e del mezzo impiegato.\nDescrizione.\nPer quanto concerne il rapporto psicologico e sociale tra parlanti, \u00e8 evidente, ad esempio, che tra persone familiari o amiche, tra le quali non sussistano problemi di gerarchia sociale, la comunicazione avviene in uno stile diverso da quello utilizzato tra persone poco familiari, o addirittura sconosciute, rispetto alle quali assume un certo peso la rispettiva collocazione sociale, reale o apparente. Basti solo pensare a come variano, in italiano, l'uso del \"tu\" e del \"lei\" in relazione al grado di confidenza che sussiste, o che si tenta di far sussistere, tra gli interlocutori.\nPer quanto concerne le circostanze in cui avviene la comunicazione, \u00e8 altrettanto evidente che in circostanze formali, si fa uso di uno stile linguistico diverso da quello impiegato in circostanze informali. Per fare un esempio, le modalit\u00e0 di comunicazione di un insegnante con gli allievi sono diverse durante le ore di lezione in classe (circostanza formale) e durante una gita scolastica (circostanza informale).\nQuanto al mezzo impiegato, non \u00e8 raro che il registro scritto si distacchi, pi\u00f9 o meno sensibilmente, da quello parlato. In italiano, per esempio, il pronome \"egli\" \u00e8 usato quasi solo nello scritto (o in un registro \"parlato\" estremamente formale), mentre il parlato fa uso esclusivamente di \"lui\". L\u00e0 dove vige la diglossia, per esempio nei paesi arabi, registro scritto e registro parlato sono molto diversi tra loro.\nTipologia.\nDal momento che le variabili sociolinguistiche da cui dipendono i diversi registri sono numerose, esistono moltissimi registri linguistici, il cui uso corretto non \u00e8 sempre facile da acquisire da parte di locutori non-nativi, anche perch\u00e9 spesso sono contraddistinti da sfumature che solo l'uso costante permette di discernere e utilizzare in modo appropriato. In modo molto approssimativo si possono distinguere:"}
{"id": "755366", "revid": "247222", "url": "https://it.wikipedia.org/wiki?curid=755366", "title": "Kai Winding", "text": "Biografia.\nDanese di nascita, Winding nel 1934 emigr\u00f2 con la sua famiglia negli Stati Uniti. Diplomatosi nel 1940 alla Stuyvesant High School di New York, inizi\u00f2 nello stesso anno una carriera come trombonista nell'orchestra di Shorty Allen, cui seguirono ingaggi con Sonny Dunham e Alvino Rey. Durante la Seconda guerra mondiale Kai fu arruolato nella banda della Guardia Costiera degli Stati Uniti.\nDopo la guerra, Winding entr\u00f2 nell'orchestra di Benny Goodman e poi in quella di Stan Kenton. Nel 1949 fu assunto da Miles Davis e partecip\u00f2 alle prime sessioni di \"Birth of the Cool\": Kai compare su 4 delle dodici tracce originali (le altre otto furono suonate da J. J. Johnson) Nel 1950, seguendo il consiglio del produttore Ozzie Cadena, form\u00f2 un duo con J.J. Johnson che produsse varie registrazioni di successo, prima per la Savoy Records e in seguito per la Columbia Records. In molte di queste registrazioni, Kai figura come arrangiatore e compositore. Alla Columbia, Kai ebbe occasione di sperimentare diverse strumentazioni per i complessi di ottoni, utilizzando anche un \"trombonium\" (strumento ibrido tra trombone e eufonio) in una registrazione in ottetto.\nNel corso degli anni 1960, Kai pass\u00f2 alla Verve Records incidendo alcuni famosi album jazz-pop con il produttore Creed Taylor. La sua registrazione pi\u00f9 nota di questo periodo \u00e8 forse \"More\", che fu il tema conduttore della colonna sonora del film \"Mondo cane\", per l'arrangiamento e la direzione di Claus Ogerman. Nel periodo Verve, Kai continu\u00f2 i suoi esperimenti e incise come solista. Si ricorda anche un album di musica country inciso assieme all complesso vocale Anita Kerr Singers. Alla fine di questa decade, Kai segu\u00ec Creed Taylor nella sua nuova casa editrice, la A&amp;M/CTi, incidendo almeno altri due album con J.J. Johnson. Esegu\u00ec anche \"Oltre l'amor\" di Antonio De Paolis.\nKai continu\u00f2 a registrare nel corso degli anni 1970 e all'inizio degli anni 1980, in genere con editori indipendenti. Nello stesso tempo si dedic\u00f2 all'insegnamento - tenendo seminari e scrivendo testi didattici per il trombone - e ai concerti dal vivo, e intraprese una tourn\u00e9e in Giappone con J.J. Johnson.\nWinding mor\u00ec di tumore cerebrale a New York nel 1983."}
{"id": "755369", "revid": "287204", "url": "https://it.wikipedia.org/wiki?curid=755369", "title": "Drweca", "text": ""}
{"id": "755372", "revid": "880827", "url": "https://it.wikipedia.org/wiki?curid=755372", "title": "Cattedrale di Cobh", "text": ""}
{"id": "755373", "revid": "1566286", "url": "https://it.wikipedia.org/wiki?curid=755373", "title": "Charley Chase", "text": "\u00c8 stato uno dei pi\u00f9 grandi comici statunitensi degli anni dieci e venti; frenetico, pungente, irrequieto, irrefrenabile e dalla comicit\u00e0 esilarante. Era il fratello del regista James Parrott.\nBiografia.\nInizi\u00f2 la carriera artistica nel variet\u00e0, quindi pass\u00f2 al \"vaudeville\" ed al \"burlesque\". \nNel 1914 debutt\u00f2 nel cinema nelle commedie di Mack Sennett. Apparve cos\u00ec anche in diversi film di Charlie Chaplin girati nello stesso anno, quali \"Charlot sulla scena\", \"Charlot e la partita di boxe\", \"Charlot si diverte\", \"Il fortunoso romanzo di Tillie\", \"Il pianoforte di Charlot\", \"Charlot in cerca di lavoro\". Fu l'inizio del successo, che lo port\u00f2 a stipulare molti contratti con varie case produttrici: Triangle Film Corporation, Fox, L-Ko, Bulls eye, Players Lasky. \nDagli anni venti divenne uno dei pi\u00f9 importanti interpreti delle commedie di Hal Roach, grazie alle \"Charley Chase Comedies\". Questi film erano incentrati pi\u00f9 sulla caratterizzazione dei personaggi e la plausibilit\u00e0 delle storie che sulle gag fini a se stesse. Charley Chase apr\u00ec la strada a una comicit\u00e0 pi\u00f9 sofisticata, inedita per l'epoca, in parte anticipando di dieci anni le \"screwball comedies\" degli anni trenta e molti dei suoi cortometraggi di maggiore successo vennero diretti da un giovanissimo Leo McCarey. Durante la collaborazione con Roach, ebbe anche l'occasione di lavorare in qualche pellicola con Stan Laurel e Oliver Hardy, come ne \"I figli del deserto\" (1933), \"Una famiglia di matti\" (1927), \"Now I'll Tell One\" (1927).\nNel 1937 si trasfer\u00ec alla Columbia Pictures, dove apparve in commedie molto pi\u00f9 vicine allo stile \"slapstick\" che alle sue innovazioni del decennio precedente, le quali tuttavia ottennero ancora un buon riscontro di pubblico. \nSofferente per l'alcolismo e per una forte depressione dovuta alla prematura scomparsa di suo fratello James Parrott, avvenuta soltanto l'anno prima, Charley Chase mor\u00ec per un infarto nel 1940. \u00c8 sepolto nel Forest Lawn Memorial Park a Los Angeles.\nChase si firmava come regista con il suo vero nome, mentre compariva con il nome d'arte nelle vesti di attore. La sua produzione muta con Hal Roach \u00e8 stata descritta in dettaglio per la prima volta in Italia nel libro \"\" (Lorenzo Tremarelli, 2014)."}
{"id": "755377", "revid": "363629", "url": "https://it.wikipedia.org/wiki?curid=755377", "title": "Appennino romagnolo", "text": ""}
{"id": "755378", "revid": "363629", "url": "https://it.wikipedia.org/wiki?curid=755378", "title": "Appennino emiliano", "text": ""}
{"id": "755379", "revid": "1305772", "url": "https://it.wikipedia.org/wiki?curid=755379", "title": "Appennino toscano", "text": ""}
{"id": "755382", "revid": "22982", "url": "https://it.wikipedia.org/wiki?curid=755382", "title": "Cocopelli", "text": ""}
{"id": "755383", "revid": "7336", "url": "https://it.wikipedia.org/wiki?curid=755383", "title": "Valle Savio", "text": ""}
{"id": "755387", "revid": "92723", "url": "https://it.wikipedia.org/wiki?curid=755387", "title": "Cattedrale di San Colman (Cobh)", "text": "La cattedrale di San Colman (\"St.Colman's Cathedral\" in inglese) \u00e8 il principale edificio ecclesiastico del villaggio di Cobh, nella contea di Cork, Irlanda, che domina dall'alto con la sua imponenza. Dedicata a San Colman, patrono della citt\u00e0, \u00e8 la sede della diocesi di Cloyne.\nStoria.\nElegante edificio neogotico, fu costruito nel XIX secolo ma terminato solo nel 1915. Fu progettata dagli architetti George Ashlin e Edward Welby Pugin. La prima pietra fu posta il 30 settembre 1868 dal Vescovo William Keane. Il tetto \u00e8 stato completato nel 1879 e nello stesso anno, il 15 giugno, \u00e8 stata celebrata la prima messa dal vescovo John McCarthy. La costruzione della guglia, l'ultima delle grandi opere esterne, \u00e8 stato completata nel marzo 1915. Il 12 agosto del 1919, pi\u00f9 di mezzo secolo dopo la posa della prima pietra, la cattedrale completata \u00e8 stata consacrata solennemente."}
{"id": "755389", "revid": "767487", "url": "https://it.wikipedia.org/wiki?curid=755389", "title": "L'infanzia di Ivan", "text": "L'infanzia di Ivan (Russo: \u0418\u0432\u0430\u043d\u043e\u0432\u043e \u0434\u0435\u0442\u0441\u0442\u0432\u043e, \"Ivanovo detstvo\") \u00e8 un film del 1962 diretto da Andrej Tarkovskij. La pellicola \u00e8 tratta dal racconto \"Ivan\" di Vladimir Bogomolov, ed \u00e8 stata insignita del Leone d'oro al miglior film al Festival di Venezia, ex aequo con \"Cronaca familiare\" di Valerio Zurlini.\nIn Unione Sovietica gli spettatori furono 16,7 milioni, il pubblico pi\u00f9 vasto fatto registrare da un film di Andrej Tarkovskij.\nTrama.\nSeconda guerra mondiale, fronte orientale, linea Stalin, zona del fiume Dnepr. Il dodicenne Ivan, rimasto senza famiglia (padre al fronte, forse morto, madre probabilmente uccisa), si \u00e8 unito dapprima ai partigiani e poi all'esercito regolare sovietico per combattere gli invasori tedeschi. Il colonnello Grjaznov e il capitano Kholin, che si prendono cura di lui al punto che il primo potrebbe forse adottarlo al termine della guerra, sfruttano la sua abilit\u00e0 nel muoversi inosservato in quei luoghi paludosi per inviarlo in missioni esplorative oltre le linee nemiche. Dopo una missione particolarmente difficile, Ivan non riesce a ritornare nel luogo previsto e raggiunge invece una zona del fronte controllata dal giovane tenente Galtsev, che stenta a credere alle spiegazioni di quel ragazzino sporco e distrutto dalla fatica, finch\u00e9 non accetta di contattare il comando militare e vede accorrere il sollevato Kholin.\nGrjaznov decide di allontanare Ivan dal fronte e mandarlo alla scuola militare, per proteggerlo, ma lui \u00e8 ben deciso a rimanere in prima linea, perch\u00e9 \u00e8 convinto che in guerra solo i vigliacchi e gli invalidi possano sottrarsi all'impegno. Quando viene condotto verso le retrovie, scappa da solo in quelle lande desolate, devastate dai combattimenti, ma viene presto ripreso. Ivan viene coinvolto in un'ultima missione. Kholin e Galtsev lo accompagnano attraverso il fiume, fin dov'\u00e8 possibile, ma poi attendono invano il suo ritorno dall'esplorazione, mentre cade la prima neve. A guerra finita, nella Berlino occupata dalle forze sovietiche, Galtsev, sopravvissuto ma segnato nel volto e nell'anima, negli uffici abbandonati del Reichstag trova casualmente, fra i fascicoli dei prigionieri giustiziati, anche quello di Ivan, scoprendo cos\u00ec che il ragazzino \u00e8 stato impiccato.\nProduzione.\nIl progetto di un film tratto dal racconto di Bogomolov, tradotto in pi\u00f9 di venti lingue, fu affidato dalla Mosfil'm ad Andrej Tarkovskij nel giugno 1961, dopo essere stato sottratto, nel dicembre precedente, alla regia del giovane Eduard Abalov, ritenuta insoddisfacente da produzione e commissioni artistiche. Molte scelte produttive del regista furono quindi dettate dalla limitatezza dei mezzi finanziari e dai tempi. Ad esempio, la scelta per il ruolo di Ivan cadde su un ragazzo gi\u00e0 notato dal regista ai tempi in cui ancora frequentava il VGIK (Istituto statale di cinematografia) e che aveva interpretato un ruolo in un saggio cinematografico del suo compagno di corso Andrej Kon\u010dalovskij (\"Giovani e colombi\"). Il giovane Nikolaj Burljaev si rivel\u00f2 un interprete di eccezione, uno dei pi\u00f9 talentuosi attori bambini della storia del cinema russo, tanto che Andrej Tarkovskij lo vorr\u00e0 nuovamente con s\u00e9, affidandogli una parte di rilievo anche in \"Andrej Rubl\u00ebv\" (1966).\nLa sceneggiatura fu riscritta in quindici giorni. Peraltro, la sceneggiatura iniziale dovuta a Mikhail Papava, che aveva radicalmente trasformato il racconto di Bogomolov (Ivan, invece di morire \u00e8 arrestato dai nazisti e tradotto in un campo di concentramento, da cui viene liberato dall'avanzata dell'esercito sovietico), era gi\u00e0 stata modificata a seguito delle proteste dell'autore. In questo lavoro, come sarebbe stato per il successivo \"Andrej Rubl\u00ebv\", il regista fu assistito in modo decisivo da Kon\u010dalovskij, che pure nei titoli \u00e8 accreditato solo come attore.\nPer quanto imposta, in qualche misura, dalla fretta, estremamente felice si rivel\u00f2 la scelta, per la fotografia, di Vadim Jusov, che aveva gi\u00e0 collaborato con Tarkovskij nel precedente film \"Il rullo compressore e il violino\". Gli effetti di illuminazione degli interni in cui si possono cogliere echi dell'espressionismo tedesco, l'uso di \"...variazioni di angolazione e spostamenti avanti e indietro della cinepresa lunghi e di inquietante complicazione...\", assecondano il poetico fluire della narrazione tra l'oscura realt\u00e0 della guerra e i luminosi flaskback in cui Ivan ricorda e fantastica di un'infanzia sottrattagli per sempre.\nIl film fu girato in gran parte nei dintorni di Kaniv, citt\u00e0 ucraina lungo il Dnepr.\nCritica.\n\"L'infanzia di Ivan\" anticipa di pochi mesi gli attacchi di Kruscev all'astrattismo e al cosmopolitismo filo-occidentale di certa arte sovietica e pu\u00f2 essere considerato uno degli ultimi atti del disgelo culturale avviato in URSS nella seconda met\u00e0 degli anni cinquanta.\nNel suo saggio autobiografico \"Scolpire il tempo\", il regista rivela di essersi invariabilmente scontrato con \" le proteste della produzione cinematografica, ogni volta che ci sforzavamo di sostituire i collegamenti narrativi con collegamenti poetici...Tutti i bruschi passaggi del nostro film dai sogni alla realt\u00e0 e viceversa... a molti apparivano scorretti\".\nA dispetto di ci\u00f2 e del contenuto morale di un soggetto che denunciava il \"carattere innaturale della guerra\" nella rappresentazione della devastazione della personalit\u00e0 di un ragazzo, anche in Occidente e in particolare da parte della sinistra italiana, il film fu accusato di formalismo, calligrafismo e di essere un prodotto di \" cultura decadente \", con cadute nel morboso. In sua difesa si erse, con un articolo su \"L'Unit\u00e0\" del 9 ottobre 1962, Jean-Paul Sartre che, tra le altre cose, scriveva: \"I suoi incubi, le sue allucinazioni (di Ivan) non hanno nulla di gratuito; restano puramente oggettive; continuiamo a vedere Ivan dall'esterno, come nelle scene \"realistiche\"; la \"realt\u00e0\" \u00e8 che, per questo ragazzo, il mondo intero \u00e8 un'allucinazione e che in questo universo questo ragazzo, mostro e martire, \u00e8 un'allucinazione per gli altri... Non \u00e8 una questione di espressionismo n\u00e9 di simbolismo, ma una determinata forma di narrazione, richiesta dal soggetto stesso...\"."}
{"id": "755398", "revid": "73997", "url": "https://it.wikipedia.org/wiki?curid=755398", "title": "Birthday Party (gruppo musicale)", "text": ""}
{"id": "755399", "revid": "438678", "url": "https://it.wikipedia.org/wiki?curid=755399", "title": "Il passaggio del Reno", "text": "Il passaggio del Reno \u00e8 un film del 1960 diretto da Andr\u00e9 Cayatte.\nTrama.\nDurante la seconda guerra mondiale, due prigionieri francesi sono inviati come braccianti in un villaggio tedesco."}
{"id": "755401", "revid": "767487", "url": "https://it.wikipedia.org/wiki?curid=755401", "title": "Edison City", "text": "Edison City \u00e8 un film del 2005 diretto da David J. Burke.\nTrama.\nNella immaginaria metropoli di Edison City due agenti della Polizia irrompono in un covo dove dormono tre spacciatori, ne giustiziano sommariamente uno e fanno in modo che la colpa ricada su uno degli altri due. Ma durante il processo a carico di costui, il giovane cronista Joshua Pollack nota qualcosa di sospetto e decide di indagare. Deve vincere innanzitutto la contrariet\u00e0 del suo capo, un tempo famoso reporter ma ormai privo di entusiasmo, che lo licenzia quando lui si ostina a voler proseguire la ricerca.\nBen presto l'attivit\u00e0 del giovane giornalista entra in conflitto con una Squadra Speciale (denominata F.R.A.T.) che, all'interno della Polizia, sembra avere pieni poteri e potenti coperture perch\u00e9 negli anni \u00e8 riuscita, sia pure con metodi violenti, ad eliminare la delinquenza dalle strade della citt\u00e0. Quando le domande del cronista arrivano troppo vicino ai segreti che si nascondono dietro l'attivit\u00e0 della Squadra, lui e la sua fidanzata sono selvaggiamente aggrediti, al punto che la ragazza viene ridotta in fin di vita. Un altro possibile accusatore viene eliminato in carcere.\nPollack ed il suo capo, che intanto si \u00e8 convinto ad appoggiare il giovane, trovano l'appoggio di Wallace, un dirigente della Polizia che non approva i metodi violenti della Squadra Speciale. Dopo essere riuscito a sfuggire ad un secondo tentativo di eliminarlo, il giornalista arriva infine a capire che il comportamento violento della Polizia serve a finanziare una losca manovra politica che mira a spadroneggiare nella citt\u00e0.\nUno dei componenti della Squadra, di fronte alle violenze ed agli omicidi dei suoi colleghi, decide di dissociarsi da tali comportamenti e viene anche lui braccato dagli altri poliziotti. In una violenta sparatoria finale, riuscir\u00e0 a salvare se stesso, il giovane giornalista ed a fare in modo che emerga la verit\u00e0 sul malaffare e sui suoi insospettabili protettori.\nAltre notizie.\n\u00c8 la prima opera da regista di David J. Burke, che in precedenza \u00e8 stato tra gli sceneggiatori della nota serie televisiva \"Law &amp; Order\". La citt\u00e0 di Edison City non esiste, le immagini che ritraggono una metropoli vista come sfondo si riferiscono a Vancouver. Il film ha usufruito di un budget di 37 milioni di dollari. La \"prima\" della pellicola \u00e8 stata proiettata nel corso della edizione 2005 del Toronto Film Festival.\nDa segnalare la commistione della pellicola con il mondo musicale: la colonna sonora \u00e8 infatti affidata ai noti \"Machine Head\", mentre tra gli attori sono presenti il cantante Justin Timberlake e l'affermato rapper LL Cool J.\nCritica.\nL'opera ha ricevuto accoglienze abbastanza fredde. Secondo Scott Foundas, Capo della Critica cinematografica del \"magazine\" specializzato \"Variety\", \"\"il film \u00e8 una parata di clich\u00e9... Burke tenta una critica graffiante ai meccanismi del potere nell'era \"post enron\", ma ahim\u00e8 non sembra che abbia molto da dire sull'argomento\"\".\nAncora meno positive le opinioni dei critici italiani. \"Il ricco cast fa ben sperare, ma il film delude progressivamente e finisce nel pi\u00f9 demente dei bang-bang. Confezionato su misura per lanciare in grande due cantanti, Justin Timberlake e il rapper LLJCool, un episodio da dimenticare\". Secondo \"Il Giornale\" \"il concitato pastrocchio \u00e8 infarcito di dialoghi involontariamente comici, una musica martellante e un'agghiacciante violenza. Nel processo sommario alla polizia corrotta s'infila anche l'imparruccato Kevin Spacey. Se il personaggio non riesce a distinguere il bene dal male, l'attore ormai confonde i film decenti con le boiate\". Anche per Maurizio Porro il film non si salva: \"Padrini e padroni, sogni e incubi, ostaggi e agguati, dialogo che, dopo un avvio sostenuto, sceglie il ridicolo: da quando il cattivo butta l\u00ec uno \u00absturm und drang\u00bb si capisce che non ha scampo...\""}
{"id": "755404", "revid": "287204", "url": "https://it.wikipedia.org/wiki?curid=755404", "title": "Kokopelli", "text": "Kokopelli \u00e8 una divinit\u00e0 preistorica della trib\u00f9 indiana Navajo.\nSpesso chiamato anche \"Cocopelli\" o \"Cocopeli\" lo si trova raffigurato nelle caverne del sudovest degli Stati Uniti.\nQuesta figura divina viene disegnata come un uomo stilizzato con un'accentuata curvatura della sua schiena mentre danza attorno ad un fuoco e suona il suo flauto.\nTra gli Hopi, Kokopelli trasporta i bambini non nati sulla sua schiena e li distribuisce alle donne (per questa ragione, le giovani ragazze spesso ne hanno paura). Spesso prende parte a rituali collegati al matrimonio, e Kokopelli stesso viene talvolta dipinto con una consorte, una donna chiamata Kokopelmana dagli Hopi. Si dice che Kokopelli possa essere visto sulla luna piena e calante, come il Coniglio lunare.\nPer i Navajo, Cocopelli rappresenta principalmente uno spirito guida e un cantastorie di favole di altre trib\u00f9, ma non \u00e8 l'unico ruolo che gli viene attribuito; infatti molto spesso viene rappresentato come un commerciante ambulante che porta nel suo personale sacco delle merci materiali leggeri come le piume, conchiglie, pietre semipreziose e per finire semi.\nCocopelli viene considerato anche come un dio trickster, simbolo della felicit\u00e0, della gioia e della fertilit\u00e0, e in relazione a questo aspetto (analizzando anche la sua particolare curvatura della schiena) molto spesso egli viene descritto come un suonatore molto particolare, ovvero il suo personale flauto non \u00e8 il comune strumento musicale che tutti conosciamo bens\u00ec il suo stesso organo sessuale.\nNelle sue apparizioni quest'uomo/divinit\u00e0 visiterebbe i villaggi suonando il suo amato flauto e trasportando i semi nel suo fagotto (in molti pensano che la sua curvatura rappresenterebbe in realt\u00e0 il sacco delle merci), per di pi\u00f9 una leggenda lo vede responsabile della conclusione dell'inverno e dell'inizio della primavera.\nNella leggenda si narra che, mentre Cocopelli cammina tra i vari villaggi suonando il suo flauto, il sole spunta nel cielo e la neve si fonde, l'erba si colora di un rigogliosissimo verde, gli uccelli cominciano ad intonare canti di gioia e tutte le creature viventi si riuniscono intorno per sentire le sue canzoni/storie."}
{"id": "755406", "revid": "767487", "url": "https://it.wikipedia.org/wiki?curid=755406", "title": "Il generale Della Rovere", "text": "Il generale Della Rovere \u00e8 un film del 1959 diretto da Roberto Rossellini, realizzato su un soggetto di Indro Montanelli, dalla rielaborazione del quale prese forma l'omonimo romanzo.\nTrama.\nGenova nel 1944, al tempo della Repubblica Sociale Italiana. \"Emanuele Bardone\" \u00e8 un truffatore che si fa passare per ingegnere o colonnello Grimaldi: piccoli traffici, \u00e8 amante del gioco d'azzardo e delle donne. Una mattina presto, rientrando a casa, viene fermato da un colonnello tedesco, M\u00fcller, che ha forato lo pneumatico dell'auto con chiodi messi dai partigiani. Bardone indica all'autista dell'ufficiale un meccanico vicino a cui rivolgersi. Hanno cos\u00ec modo di conversare e scambiarsi qualche parola sui tempi correnti e la guerra, ripromettendosi di rivedersi.\nCon la complicit\u00e0 di Walter, un sottufficiale tedesco della Wehrmacht, Bardone estorce denaro ai familiari dei detenuti politici, millantando conoscenze influenti presso le autorit\u00e0 occupanti tedesche e promettendo, in cambio di soldi da usare come tangenti per corrompere qualche funzionario, l'interessamento di questi per una favorevole soluzione dei casi dei loro congiunti, la liberazione o una pena minore. Tale attivit\u00e0 illecita gli serve per procurarsi il denaro per il gioco d'azzardo, le cui continue perdite lo divorano. Ricorre allora a Valeria, una ballerina con la quale vive, che sfrutta per avere prestiti oppure oggetti da impegnare. Ma ormai anche lei non si fida pi\u00f9. Nei pacchi destinati ai detenuti, che gli lasciano i familiari dei perseguitati, c'\u00e8 spesso il salame, allora considerato una leccornia, che ormai detesta. Lascia conti insoluti nei ristoranti. Olga, un'altra donna che lo ha molto amato e che lui ha raggirato con le solite promesse, rimanendone amareggiata, aiuta comunque Bardone, dandogli i suoi risparmi.\nUn giorno per\u00f2 il suo gioco viene scoperto. Bardone telefona a una donna, a cui in precedenza aveva promesso di intercedere in favore del marito Michele Fassio, per ottenere denaro al fine di liberare il marito. La donna, ormai sconvolta per aver ricevuto notizia dell'esecuzione del consorte, fucilato dietro il camposanto monumentale di Staglieno, lo denuncia alle autorit\u00e0 e fissa un appuntamento in un bar per incastrarlo, rivelandogli che il marito \u00e8 stato ucciso. Bardone, una volta arrestato, viene interrogato dal colonnello M\u00fcller davanti alle sue vittime, i familiari degli italiani arrestati. Per alleggerire la sua grave posizione, Bardone accetta di collaborare con M\u00fcller, il quale, riscontrata la sua abilit\u00e0 nell'ingannare le persone, gli propone di assumere l'identit\u00e0 del generale \"Giovanni Braccioforte Della Rovere\" - un importante ufficiale badogliano, appena sbarcato clandestinamente in Liguria, e nascosto su un camion - ucciso in un posto di blocco da soldati tedeschi mentre fuggiva, che non hanno rispettato la consegna di catturarlo vivo. M\u00fcller ordina di seppellire il corpo di Della Rovere lontano da Genova, affinch\u00e8 nessuno sappia della sua morte, mentre dispone di far spargere la voce che egli \u00e8 stato arrestato. Bardone sar\u00e0 internato a Milano, nel braccio politico del carcere di San Vittore, con l'incarico di impersonare Della Rovere per infiltrarsi e ottenere informazioni dagli altri prigionieri politici.\nLa realt\u00e0 carceraria, e quella della Resistenza, con cui il truffatore viene a contatto, lo porta lentamente a riconsiderare i valori della dignit\u00e0, del coraggio e del patriottismo. Gradualmente, egli finisce non solo di interpretare Della Rovere, perdendo la propria identit\u00e0, ma ad infondere coraggio e speranza agli altri prigionieri. Egli rimane profondamente colpito dalla morte di \"Aristide Banchelli\", un partigiano a cui egli passa di nascosto un biglietto scritto. Scoperto, Banchelli viene torturato ma, timoroso di tradirsi sotto nuove coercizioni, che il suo fisico anziano non \u00e8 in grado di sopportare, arriva a suicidarsi. Anche il falso generale viene torturato, in modo da farlo passare nel braccio da eroe.\nInfine, una notte, dopo una retata a Milano che ha portato alla cattura di civili e alcuni partigiani, il falso generale viene mandato a passare la notte nella stanza dove si trovano una ventina di uomini in attesa di esser fucilati per rappresaglia, a seguito dell'uccisione del federale di Milano. Tra questi uomini, i tedeschi sanno con certezza che c'\u00e8 anche \"Fabrizio\", un capo della Resistenza, a cui la Gestapo d\u00e0 la caccia, e al quale non \u00e8 ancora riuscita a dare un nome. Il colonnello M\u00fcller gli chiede di scoprire chi sia Fabrizio tra quelli.\n\"Fabrizio\" si presenta infatti a colui che crede essere il generale Della Rovere: ora Bardone dispone dell'informazione che gli garantirebbe, secondo le promesse del colonnello M\u00fcller, la libert\u00e0, oltre a un premio in denaro (1 milione di lire) e a un salvacondotto per la Svizzera. Ma, quando M\u00fcller gli chiede di rivelargli il suo nome, egli rinuncia a fare la spia, preferendo condividere la sorte degli uomini che stanno andando a morire piuttosto che tradire colui che, a rischio della vita, combatte nobilmente per la libert\u00e0 di tutti. Riscattando in questo modo una vita fatta di umana miseria, Bardone si presenta con dignit\u00e0 al plotone d'esecuzione e muore insieme con altri dieci uomini, tra cui alcuni ebrei, dopo aver pregato M\u00fcller di far pervenire alla moglie del vero generale un biglietto di commiato. Rivolge ai suoi compagni l'esortazione ad affidare i loro estremi pensieri alle proprie famiglie, al re e alla patria: cade dopo avere gridato \"Viva l'Italia!\". Avendo assistito all'esecuzione, quando un altro militare tedesco fa notare al colonnello M\u00fcller, l\u00ec presente, che hanno fucilato per errore un uomo in pi\u00f9, egli riconosce di avere sbagliato, cio\u00e8 intendendo, rivolto a s\u00e9 stesso, di aver sbagliato nel giudicare il carattere dell'italiano.\nGenesi del film.\nDopo la trilogia sulla guerra conclusasi nel 1948 con \"Germania anno zero\", Roberto Rossellini con questo film e con il successivo \"Era notte a Roma\" torna ai temi bellici e resistenziali; Rossellini aveva da poco concluso il film \"India\" e si era gi\u00e0 recato in Brasile, nell'agosto 1958, col proposito di verificare le condizioni per la realizzazione di un film tratto da \"Geografia della fame\" dell'etnologo brasiliano Josu\u00e9 de Castro. \"\"[...] Vorrei continuare ci\u00f2 che ho iniziato con\" India\": scoprire gli esseri e le cose cos\u00ec come sono, nella loro estrema semplicit\u00e0.\"\"\nRossellini viveva allora a Parigi (dove lo aveva condotto dall'India la sua nuova compagna, Sonaly Sen Roi). Egli accetta la proposta del produttore Moris Ergas di fare un film in coproduzione italo-francese; Ergas pone come condizione quella di presentare il film alla Mostra del Cinema di Venezia. Questo obbliga Rossellini, per accelerare le riprese, a concentrare i lavori nel teatro di posa. Il film infatti enfatizza la riproduzione artificiale dello spazio (come si vede bene nelle scene degli esterni e dall'uso dei \"trasparenti\").\nIl ritorno alla realizzazione di un film tradizionale rappresent\u00f2 per Rossellini un'operazione di compromesso. \"[...] Temo che il film ottenga un grande successo e malgrado tutto lo spero. Forse \u00e8 stato un errore tattico da parte mia volerlo realizzare. [...] Cerco di figurarmi il pro e il contro, i pericoli per la continuazione delle mie ricerche e le possibilit\u00e0 che mi offre.\" Di fronte alle perplessit\u00e0 del produttore Sergio Amidei sulla fattibilit\u00e0 nell'immediato dell'ambizioso progetto brasiliano, accett\u00f2 l'offerta di Moris Ergas di lavorare su un racconto di Indro Montanelli, proprio mentre in Francia stavano per cominciare le trasmissioni del programma in 10 puntate \"L'India vista da Rossellini\".\nIl soggetto cinematografico (\"Il generale\", Roma, Zebra film, 1959), che dopo l'uscita del film, rimaneggiato, diventer\u00e0 anche un romanzo, nacque dall'esperienza di Montanelli stesso che venne imprigionato a San Vittore e conobbe realmente un certo Giovanni Bertoni, poi fucilato dai tedeschi a Fossoli nel 1944. Il film viene infine prodotto da Angelo Rizzoli che era detentore dei diritti sul racconto pubblicato dal giornalista. I familiari di Bertoni, dopo l'uscita del film, intentarono contro il regista una causa per diffamazione.\nNel ruolo di aiuto-regista lavorarono alla realizzazione del film i futuri registi Tinto Brass e Ruggero Deodato.\n\u00c8 il primo film italiano in cui si utilizza lo zoom, che poi lo stesso Rossellini user\u00e0 nelle sue produzioni, soprattutto televisive.\nContesto storico.\nRossellini sembra meno interessato a intervenire nel dibattito politico-culturale, nel confronto tra le idee, che a continuare la riflessione sull'isolamento dell'individuo, iniziatasi in quella che Gianni Rondolino definisce la \"trilogia della solitudine\" (\"Stromboli, terra di Dio\", \"Europa '51\" e \"Viaggio in Italia\").\nCome osserva Adriano Apr\u00e0, in questo film \u00e8 dominante il \"tema del muro\". Girato in gran parte in carcere, esso si apre con una carrellata sui muri di Genova, ricoperti di manifesti della Repubblica sociale, e si conclude con la fucilazione, davanti a un muro su cui, per\u00f2, un anonimo \"graffitaro\" ha affrescato l'immagine di una citt\u00e0 (allusione al riscatto morale del protagonista). Anche la struttura del racconto \u00e8 incentrata sul confronto tra Bardone e M\u00fcller, sul reciproco tentativo di cogliere le motivazioni alla base del loro agire e di superare le incomprensioni. La Resistenza e l'Italia del periodo restano sullo sfondo.\nTuttavia, la fine del decennio \u00e8 anche un periodo di forti passioni civili e acceso confronto politico. Di l\u00ec a poco la crisi del governo Tambroni aprir\u00e0 la strada all'esperienza del centro-sinistra. La versione \"mite e conciliatoria\" della commedia all'italiana che ha caratterizzato gli anni cinquanta, sotto gli occhi di un vigile e onnipresente sistema di censura: \"[...] Quello in cui si trovano ad agire e muoversi gli autori cinematografici \u00e8 un vero e proprio terreno minato. La tecnica censoria si allarga sino ad occupare ogni minimo spazio, nella messa in atto di differenti e decentrate pratiche di controllo, di dissuasione, di impedimento.\" \u00e8 ormai inadeguata a rappresentare una realt\u00e0 sociale in rapido movimento.\nIl 1959 \u00e8 anche l'anno dell'affermazione della Nouvelle Vague al Festival di Cannes.\nAccoglienza.\nCritica.\nAlla 20\u00aa Mostra internazionale d'arte cinematografica di Venezia il film venne premiato con il Leone d'oro, a ex aequo con \"La grande guerra\" di Mario Monicelli (pur in presenza di notevoli opere straniere quali \"Il volto\" di Ingmar Bergman).\nPi\u00f9 del dissacrante attacco di Monicelli alla retorica militare legata agli eventi della prima guerra mondiale, fu proprio il film di Rossellini (che pure sarebbe stato fatto oggetto di clamorose contestazioni: \"[...] Su \"Il generale Della Rovere\" di Roberto Rossellini si rovesciano lo sdegno e la collera della destra, con il lancio di uova marce e bombette puzzolenti nelle sale in cui il film viene proiettato\") a raccogliere i consensi pi\u00f9 diffusi, sulla stampa moderata come in quella di sinistra. Sul \"Corriere della Sera\" del 1\u00ba settembre si scrisse di \"felice ritorno alla sua vena migliore\" del regista e, sulla stessa linea, il commento de \"l'Unit\u00e0\" insisteva \"[...] \u00c8 accaduto ci\u00f2 che da almeno dieci anni ci ostinavamo a sperare\": cio\u00e8 il ritorno alle origini di Roberto Rossellini, \"[...] dopo la penosa, allucinante... decadenza\".\nIl successo, anche al botteghino, dei due film produsse anche l'effetto di rinnovare significativamente la produzione cinematografica. Numerosi furono negli anni immediatamente successivi i registi che affrontarono il tema della resistenza o degli ultimi anni del fascismo: da Florestano Vancini (\"La lunga notte del '43\", del 1960) a Giuliano Montaldo (\"Tiro al piccione\", del 1961), da Nanni Loy (\"Le quattro giornate di Napoli\", del 1962) a Luigi Comencini (\"Tutti a casa\" e \"La ragazza di Bube\", del 1960 e 1963).\nLino Miccich\u00e8, che gi\u00e0 a Venezia, come inviato dell\"'Avanti!\", aveva puntato il dito sui \"troppi penzolamenti tra il retorico e il commosso, da una parte, e tra il satirico e il comico, dall'altra\", individuer\u00e0 nel film di Rossellini l'archetipo di quello \"spirito assolutorio\" che avrebbe caratterizzato gran parte della produzione cinematografica italiana relativa a quel periodo storico.\nFranco Fortini critica la \"conversione\" di Della Rovere: \"[...] Il falso Della Rovere non scorge nessuna verit\u00e0 nei resistenti ma solo il loro coraggio. Questa la differenza dal prete di \"Roma citt\u00e0 aperta\". [...] L'equivoco morale ed estetico del film \u00e8 nell'aver trasformato lo spirito resistenziale in una specie di eterna conversione al bene e al sacrificio di s\u00e9. [...]\"\nDiversa la posizione di Pier Paolo Pasolini, che giudica il film \"un avvenimento davvero importante\", che mostra che in Italia esiste una cultura capace di \"togliere nuovamente la maschera all'Italia, vedere ancora la sua faccia vera, quindici anni dopo\"\nBosley Crowther, sul \"New York Times\" nel 1960, dice che \"nel complesso il film \u00e8 splendido, sempre pi\u00f9 articolato e profondo a mano a mano che procede\"."}
{"id": "755407", "revid": "8596", "url": "https://it.wikipedia.org/wiki?curid=755407", "title": "Il generale della Rovere", "text": ""}
{"id": "755408", "revid": "1494169", "url": "https://it.wikipedia.org/wiki?curid=755408", "title": "Cronaca familiare", "text": ""}
{"id": "755414", "revid": "135224", "url": "https://it.wikipedia.org/wiki?curid=755414", "title": "File Manager (Windows)", "text": "File Manager \u00e8 un programma di gestione dei file integrato in Microsoft Windows 3.x e Windows NT 3.x, con l'obiettivo di rimpiazzare l'interfaccia precedente, l'MS-DOS Executive.\nL'interfaccia mostra una lista di directory (in seguito chiamate cartelle) sul lato sinistro, ed il contenuto della directory selezionata su quello destro. File Manager permette all'utente di rinominare, muovere, stampare, copiare, cercare e cancellare file e directory, cos\u00ec come manipolare alcuni attributi dei file ed associare i tipi di file con i relativi programmi. \u00c8 possibile anche etichettare e formattare dischi, nonch\u00e9 connettere o disconnettere unit\u00e0 di rete. Sui sistemi Windows NT si pu\u00f2 anche gestire la lista di controllo degli accessi a file o cartelle presenti su partizioni NTFS attraverso l'interfaccia di configurazione della sicurezza fornita da shell32 (usata anche da Windows Explorer ed altri file manager di Windows).\nQuesto programma \u00e8 molto semplice nonostante la completezza. Nel suo formato a 16 bit soffre di un millennium bug dovuto alla correlazione lessicografica tra le date e l'insieme di caratteri ASCII. Due punti e punto e virgola sostituivano quello che doveva essere il \"2000\"; questo problema non \u00e8 presente nella versione a 32 bit. Una patch che corregge il problema \u00e8 disponibile in una nota di Microsoft. A partire da Windows 95 e Windows NT 4.0, File Manager venne sostituito da Windows Explorer; tuttavia il programma WINFILE.EXE \u00e8 stato distribuito anche con Windows 95, Windows 98, Windows NT 4.0 e Windows Me, per poi essere definitivamente abbandonato a partire da Windows 2000.\nRecentemente \u00e8 stata creata da Microsoft una nuova versione del File Manager a licenza open-source, disponibile sulla piattaforma GitHub e sul Microsoft Store. Questa \u00e8 compatibile nativamente con le nuove versioni di Windows. La versione riporta 10.X, come la versione NT di Windows 10."}
{"id": "755417", "revid": "1632387", "url": "https://it.wikipedia.org/wiki?curid=755417", "title": "Puntinismo", "text": "Il puntinismo (noto anche col termine francese pointillisme o anche puntillismo) \u00e8 un movimento pittorico caratterizzato dalla scomposizione dei colori in piccoli punti che, sviluppatosi in Francia verso il 1870, \u00e8 cos\u00ec denominato dal critico F\u00e9lix F\u00e9n\u00e9on.\nStoria del puntinismo.\nPonendosi il problema della fugacit\u00e0 dell'Impressionismo, si era iniziato a constatare l'inesistenza di un colore locale. Dato che ciascun colore \u00e8 influenzato dal colore cui \u00e8 posto accanto, si arriva a sostenere la necessit\u00e0 che i colori non siano pi\u00f9 mescolati sulla tavolozza, ma anzi accostati sulla tela, cosicch\u00e9 la fusione avvenga nella retina dell'osservatore. Ci\u00f2, soprattutto con i colori complementari, cos\u00ec da dare forma alle pennellate e sottolineare la divisione del colore. L'impressionismo era basato sull'immediatezza visiva, quindi le opere erano fatte all'aperto e dovevano prendere il primo impatto visivo. Le opere del puntinismo sono invece fatte in studio.\nIl puntinismo si basa sull'applicazione delle scoperte della percezione visiva e sulle teorie del colore. Il metodo utilizzato presenta un'elevatissima precisione. Rende le composizioni statiche, artificiali, fredde, con mancanza di cangiantismo e movimento.\nIl pi\u00f9 noto esponente del puntinismo \u00e8 Georges Seurat, che usa pennellate pi\u00f9 larghe, a zone rettangolari o quadrate. Seurat per un certo periodo lavora assieme a Paul Signac (fino alla morte del primo), orientando la loro ricerca nel senso di un programma di impressionisti, cio\u00e8 conservando il romanticismo, e riproponendolo in termini scientifici. Nasce il Neo-impressionismo, che pone l'esigenza del rapporto tra scienza e arte.\nA fine ottocento, in Italia si arriva ad una corrente analoga al puntinismo, che prende il nome di divisionismo. Esponenti di rilievo furono Giovanni Segantini, Pellizza da Volpedo, e Gaetano Previati, che a differenza dei francesi non provenivano dall'Impressionismo ma dal tardo Romanticismo. Previati con il suo trattato intitolato \"La tecnica della pittura\" si propose come il teorico del movimento, che dalla seconda generazione in poi tender\u00e0 a sfociare nel Futurismo."}
{"id": "755418", "revid": "125481019", "url": "https://it.wikipedia.org/wiki?curid=755418", "title": "Monte Falterona", "text": "Il monte Falterona () \u00e8 la seconda cima pi\u00f9 elevata dell'Appennino tosco-romagnolo, dopo il vicino monte Falco ()\nDescrizione.\nSi trova nel cuore delle Foreste Casentinesi e fa parte del Parco nazionale delle Foreste Casentinesi, Monte Falterona e Campigna. La sua vetta \u00e8 attraversata dal confine tra la provincia di Firenze e quella di Arezzo; il vicino Monte Falco, la cui vetta si trova sullo spartiacque appenninico, segna invece il confine tra la provincia di Firenze, quella di Arezzo e quella di Forl\u00ec-Cesena al confine tra Toscana ed Emilia-Romagna.\nLa montagna, di struttura arenacea, \u00e8 ricoperta di faggi e dai suoi fianchi sgorga la fonte del fiume Arno, il fiume di Firenze e Pisa.\nCapo d'Arno.\nNel versante meridionale facente parte del territorio comunale di Pratovecchio Stia, a quota metri, si trova una sorgente (detta Capo d'Arno), considerata l'origine del fiume omonimo nonch\u00e9 maggior corso d'acqua toscano.\nSegnala il luogo preciso una lapide con scritti i celebri versi danteschi: \nIl lago degli Idoli.\nPi\u00f9 ad est si trova un piccolo specchio d'acqua denominato lago degli Idoli: il lago \u00e8 stato ripristinato recentemente, in quanto fino a poco tempo fa era completamente scomparso. \nSi tratta di un rilevante sito archeologico dove sono state rinvenute numerose statuette prevalentemente di origine etrusca, ma anche greco-ellenistica e romana. Una gran parte di queste rappresenta parti anatomiche umane, le quali vanno annoverate nella categoria degli \"ex voto\", ma anche statuette raffiguranti animali, a simboleggiare sacrifici: tutto questo d\u00e0 una connotazione fortemente sacrale al luogo.\nNella primavera del 1838 in seguito ad un fortunoso ritrovamento di una statuetta bronzea da parte di una mandriana nei pressi di questo lago, si costitu\u00ec a Stia una societ\u00e0 formata da un gruppo di amatori locali che intraprese una campagna di scavo: l'eccezionale quantit\u00e0 di reperti emersi negli anni 1838-1839 portarono in breve al prosciugamento del lago stesso per facilitare le escavazioni. Come gi\u00e0 detto, infatti, il lago \u00e8 tornato a nuova vita solamente da pochi anni.\nTutto il frutto di questa prima campagna di scavi fu offerto al Granduca Leopoldo II, il quale non solo non si mostr\u00f2 interessato all'acquisto ma addirittura non fece niente per impedire che questo tesoro venisse disperso: alcuni reperti sono stati infatti individuati nelle collezioni permanenti dei pi\u00f9 prestigiosi musei del mondo (Louvre, British Museum, Ermitage, ecc.), ma della maggior parte non ne conosciamo l'ubicazione.\nNegli anni seguenti altre campagne di scavo si sono succedute portando altri notevoli risultati, soprattutto grazie al Gruppo Archeologico Casentinese. Le statuette e gli altri reperti rinvenuti nei recenti scavi del 2003-2007 sono esposti al Museo Archeologico del Casentino \"Piero Albertoni\" di Bibbiena."}
{"id": "755424", "revid": "119910603", "url": "https://it.wikipedia.org/wiki?curid=755424", "title": "Serono", "text": "Serono S.A. fu il nome di una multinazionale svizzera, nata in Italia come Istituto Farmacologico Serono, attiva nel campo delle biotecnologie farmaceutiche, quotata alla borsa di Zurigo e di New York.\nOggetto sociale e merceologico.\nFu la terza azienda mondiale dopo le statunitensi Amgen e Genentech e numero uno in Europa nel settore Biotech. Nel 2006 l'azienda fu ceduta per il 64,5% del capitale e per il 75,5% dei diritti di voto al gruppo farmaceutico tedesco Merck KGaA, dando vita alla Merck Serono Biopharmaceuticals, o pi\u00f9 semplicemente Merck Serono.\nLe aree verso cui si concentr\u00f2 la sua attivit\u00e0 furono i trattamenti dell'infertilit\u00e0, la neurologia, l'endocrinologia metabolica e pi\u00f9 recentemente la dermatologia. La societ\u00e0 oper\u00f2 in 44 paesi, possedeva quattro centri di ricerca e nove impianti produttivi; come Merck Serono nel 2007 il suo fatturato ha toccato i 2,2 miliardi di euro, e l'utile netto i 172,5 milioni di euro."}
{"id": "755426", "revid": "7336", "url": "https://it.wikipedia.org/wiki?curid=755426", "title": "Effetto di Coriolis", "text": ""}
{"id": "755427", "revid": "7336", "url": "https://it.wikipedia.org/wiki?curid=755427", "title": "Vulcani di fango", "text": ""}
{"id": "755430", "revid": "767487", "url": "https://it.wikipedia.org/wiki?curid=755430", "title": "Lago Drw\u0119ckie", "text": "Il lago Drw\u0119ckie (in polacco: \"Jezioro Drw\u0119ckie\", in tedesco: \"Drewenzer See\") \u00e8 un lago della Terra dei laghi della Masuria, regione del Voivodato della Varmia-Masuria in Polonia. Attraverso di esso scorre il fiume Drw\u0119ca."}
{"id": "755433", "revid": "647919", "url": "https://it.wikipedia.org/wiki?curid=755433", "title": "Lago Drweca", "text": ""}
{"id": "755437", "revid": "1776051", "url": "https://it.wikipedia.org/wiki?curid=755437", "title": "Tanistry", "text": "Tanistry \u00e8 il termine usato per definire un sistema di trasmissione dei titoli in uso presso molte trib\u00f9 celtiche in Irlanda, Scozia e sull'isola di Man. In base a questo sistema il successore del sovrano o del capoclan veniva scelto dai \"leader\" dei clan o in alternativa da tutti i membri maschili del clan.\nIl successore designato, detto \"Taniste\" (in lingua irlandese: \"T\u00e1inste\"; in scozzese: \"T\u00e0naisteachd\"; in mannese \"Tanishtagh\") diveniva il secondo nella linea di comando del regno o del clan.\nNella Repubblica d'Irlanda sono ancora in uso dei titoli derivanti dal termine \"tanistry\", mentre il primo ministro \u00e8 chiamato \"Taoiseach\" il suo vice assume infatti il titolo di \"T\u00e1naiste\"."}
{"id": "755440", "revid": "709565", "url": "https://it.wikipedia.org/wiki?curid=755440", "title": "Difesa polacca", "text": "La difesa polacca \u00e8 un'apertura scacchistica raramente usata e considerata dubbia. \u00c8 caratterizzata dalle mosse:\nEssa prende il nome dall'apertura Sokolskij, spesso detta \"apertura polacca\", per l'analogia della mossa lungo la colonna b. La difesa polacca viene, inoltre, ritenuta strettamente correlata alla difesa San Giorgio dato che ambedue portano spesso a partite simili per trasposizione di mosse.\nAnalisi.\nLa difesa polacca gode di pochissima considerazione da parte del mondo scacchistico in quanto la mossa 2. e4 mette in crisi il pedone in b5 del Nero, minacciato dall'alfiere del Bianco che, inoltre, comincia ad affermare il proprio predominio sul centro della scacchiera.\nCiononostante nel 1966 Boris Spassky gioc\u00f2 questo tipo di apertura contro l'allora campione del mondo Tigran Petrosian nel 22\u00ba match per il titolo mondiale. L'apertura per\u00f2 port\u00f2 Spassky alla sconfitta e alla conseguente riconferma di Petrosian come campione del mondo.\nDifesa polacca ritardata.\nDI questa apertura esiste una versione detta difesa polacca ritardata caratterizzata dalla posticipazione della mossa in b5:\nPer quanto riguarda la difesa polacca ritardata (che \u00e8 una variante della partita R\u00e9ti) essa \u00e8 molto pi\u00f9 giocata ed ha portato al successo vari scacchisti celebri quale, ad esempio Anatolij Karpov. La spinta in b5, infatti, prepara il fianchetto di donna del Nero e minaccia, allo stesso tempo, la casella c4 spesso occupata dal Bianco nelle partite di gioco chiuso."}
{"id": "755441", "revid": "92723", "url": "https://it.wikipedia.org/wiki?curid=755441", "title": "Partita Reti", "text": ""}
{"id": "755446", "revid": "339392", "url": "https://it.wikipedia.org/wiki?curid=755446", "title": "Cattedrale di St Colman", "text": ""}
{"id": "755456", "revid": "144796", "url": "https://it.wikipedia.org/wiki?curid=755456", "title": "Taverna (famiglia)", "text": "I Taverna furono una famiglia della nobilt\u00e0 milanese, infeudati dal Cinquecento del castello di Landriano per opera di Carlo V del Sacro Romano Impero.\nStoria.\nLa casata \u00e8 nota fin dal XII secolo se un Bonamico Taverna risulta essere sepolto nel XIII secolo all'interno della Basilica di Sant'Ambrogio di Milano dove ancora oggi \u00e8 possibile ammirare la sua effigie dipinta ad affresco. Capostipite dei rami noti pu\u00f2 essere considerato invece \"Giovanni\" (XIV secolo), uomo d'arme al servizio dei Visconti. I suoi discendenti, patrizi milanesi, ebbero diversi incarichi politici e amministrativi.\nIl primo personaggio importante fu Francesco (1488 - 1560), uomo di legge legato agli Sforza, dal 1533 gran cancelliere del Ducato di Milano, presidente del Magistrato \nordinario (tribunale), consigliere Imperiale. Nel 1536 fu creato Conte di Landriano dall'imperatore Carlo V, e nel 1537 acquis\u00ec la signoria di San Gaudenzio e Cervesina. Nel 1542 acquis\u00ec il feudo di Mariano Comense (venduto poi alla Regia Camera nel 1596 da Matteo Taverna, nipote di Francesco) ed inizi\u00f2 la costruzione di due residenze milanesi di gran pregio, una in via Bigli e una in corso Monforte (odierno palazzo Isimbardi), avviando tra l'altro il restauro del castello di Landriano.\nGli successe nei feudi il figlio \"Cesare\" (+1569), naturale e legittimato, che spos\u00f2 Antonia Beccaria e ricopr\u00ec diversi incarichi nell'amministrazione del Ducato di Milano sino alla sua nomina a senatore nel 1553. Suo fratello Ludovico (+1617), fu legato pontificio e governatore di Roma dal 1573 al 1576, divenendo poi anche vescovo di Lodi.\nCesare I ebbe diversi figli di cui Matteo (1562 - 1597), sposato con Aurelia Litta, e Ludovico (1566 - 1618), diedero vita a due rami collaterali. Tra gli altri figli ricordiamo Ferdinando (1563 - 1619) che fu governatore di Roma dal 1599 al 1604, vescovo di Novara ed infine cardinale nel 1604.\nA Matteo succedette Cesare II (1588 - 1639), sposato con Barbara Atellani, che acquist\u00f2 nel 1636 il feudo di Cilavegna che gi\u00e0 era stato di propriet\u00e0 degli Atellani, unitamente a quelli di Zibido, Vairano e Castel Lambro.\nQuesti venne succeduto dal figlio Ludovico (1613 - 1666), il quale per\u00f2 nel 1652 uccise il cognato Alessandro Gattinara e venne per questo condannato a morte con la pena della confisca dei beni. Decise quindi di costituirsi e venne graziato, ottenendo nel 1657 persino la nomina a decurione della citt\u00e0 di Milano.\nIl figlio e successore di Ludovico, Cesare III, venne anch'egli accusato di omicidio ma in seguito assolto, pur morendo senza eredi legittimi, causa che port\u00f2 alla successione suo zio, Lorenzo I (1638 - 1719), che gi\u00e0 diverse volte era stato vicario di provvisione per la citt\u00e0 di Milano; questi venne succeduto dal figlio Costanzo I (1668 - 1735), sposato con Teresa Visconti, e poi il nipote Lorenzo II (1719 - 1794), il quale nel 1747 spos\u00f2 Anna Lunati Visconti, figlia del marchese Carlo, la cui eredit\u00e0 paterna conflu\u00ec nel casato dei Taverna. Egli acquis\u00ec inoltre il feudo di Olevano, in Lomellina.\nI figli di Lorenzo II, Costanzo (1748 - 1819) e Giuseppe (1754 - 1833), furono pi\u00f9 volte vicari e dei XII di provvisione, ma fu il fratello Francesco (1758 - 1827), sposato con la nobile Maria Besozzi, a continuare il casato dopo l'abbandono di Milano da parte di Costanzo dopo l'arrivo dei francesi di Napoleone.\nFrancesco venne succeduto dal figlio, il conte Paolo Taverna (1804 - 1878), il quale divenne in seguito consigliere comunale di Milano in epoca regia e consigliere provinciale per il mandamento di Saronno, nonch\u00e9 direttore del Monte di Piet\u00e0 e di diversi istituti filantropici.\nDel ramo collaterale della famiglia formatosi da Ludovico (1566 - 1618), figlio di Cesare I, il quale spos\u00f2 Dorotea Filiodoni, (figlia di Dionigi, fratello del gran cancelliere Danese), divenne senatore nel 1604, dopo aver ricoperto la carica di pretore a Lodi ed a Como, nonch\u00e9 di vicario generale dello stato di Milano. Il figlio di questi, Carlo (+1647) spos\u00f2 Laura Trotti, figlia di Giovanni Battista, in seguito presidente del Senato. Eredi di Carlo furono i figli Francesco Matteo (1630 - 1717), decurione e vicario di provvisione, e Giuseppe (m. 1716), auditore del tribunale della sanit\u00e0 di Milano e vicario pretorio, sposato con Isabella Arrigoni.\nQuesto ramo collaterale dei Taverna si estinse nel 1717 proprio con la morte di Francesco Matteo, facendo cos\u00ec ritornare i beni al ramo principale della famiglia.\nFerdinando Taverna, dedicatosi alla carriera ecclesiastica, fu vescovo di Novara e cardinale (1604). \nLudovico Taverna, fu vescovo di Lodi dal 1579 al 1616.\nI Taverna, che nel 1888 acquistarono la residenza romana di Monte Giordano, possedevano in Milano un palazzo in corso Monforte, l'attuale palazzo Isimbardi, sede della provincia di Milano.\nLa casata si \u00e8 estinta in linea maschile con la morte di Paolo Taverna nel 1958 e della figlia Lavinia nel 1997.\nBranche in linea femminile sono confluite nelle famiglie Gallarati Scotti, Arese Jacini, Borromeo Arese, Casana, Tanzi, Sormani, Crivelli di Inverigo."}
{"id": "755460", "revid": "6157186", "url": "https://it.wikipedia.org/wiki?curid=755460", "title": "Nuragica", "text": ""}
{"id": "755469", "revid": "767487", "url": "https://it.wikipedia.org/wiki?curid=755469", "title": "Missione eroica - I pompieri 2", "text": "Missione eroica - I pompieri 2 \u00e8 un film del 1987 di Giorgio Capitani.\n\u00c8 il sequel de \"I pompieri\", diretto da Neri Parenti nel 1985.\nTrama.\nProseguono le disavventure della sgangherata Squadra 17, ora composta da Nicola Ruoppolo, promosso a caposquadra, Alberto Spina, Paolo Casalotti, ora arruolatosi ufficialmente nel Corpo dei Pompieri, e i nuovi elementi Teo Pullini e Max Pirovano.\nA seguito di un gemellaggio fra il corpo nazionale dei vigili del fuoco e le forze speciali dei pompieri canadesi, arriva a Roma il comandante Carter. Assistendo all'ennesimo fallimento della Squadra 17 nell'impresa di salvare delle persone da un'alluvione, sceglie di addestrarla personalmente, per dimostrare di poter trasformare i peggiori pompieri nella migliore squadra.\nMentre Carter sottopone la squadra ad un pesantissimo addestramento, un pozzo petrolifero prende fuoco: Carter, esperto nel settore, accetta d'intervenire e, contro il parere del comandante della caserma, decide di mandare a spegnerlo proprio la Squadra 17. La missione prevede l'impiego di un carico di nitroglicerina per domare l'incendio, ma la squadra, convinta che si tratti solo di un'altra esercitazione, non la prende sul serio, e oltretutto non crede che il carico contenga realmente nitroglicerina.\nI cinque pompieri si fermano a mangiare in un piccolo locale all'aperto in campagna; durante il pasto, Pullini, dopo l'ennesima litigata al telefono con la sua fidanzata, butta un mozzicone di sigaretta nel camion, facendolo saltare in aria.\nLa squadra, presa coscienza del fatto che non si tratta di un'esercitazione, fa credere al comando che il carico sia stato sabotato e provano a lasciare l'incarico, ma Carter non demorde e riaffida loro la missione, stavolta dividendo il carico su due camion al fine di farne arrivare almeno uno a destinazione, e decide di seguire personalmente le operazioni, obbligando la squadra a seguire percorsi alternativi tra paludi e foreste per depistare i presunti sabotatori.\nDurante la notte si assiste anche al tentativo di fuga di Spina e Pullini, che per\u00f2 la mattina dopo si ritroveranno al punto di partenza, in tempo per evitare che Pirovano e Casalotti finiscano sotto il camion guidato maldestramente da Ruoppolo nel tentativo di liberarlo dal fango. Dopo varie peripezie, i cinque raggiungono infine il pozzo petrolifero, e credono che con ci\u00f2 la loro missione sia finita; in realt\u00e0, Carter ha stabilito che siano due di loro a gettare la nitroglicerina nel pozzo, rischiando la vita.\nDopo una surreale conta, vengono scelti Casalotti e Pirovano, ma quando i due rischiano di essere ingoiati dalle fiamme, i compagni intervengono per salvarli, riuscendo a spegnere il fuoco, con Casalotti che riuscir\u00e0 pure a mandare a quel paese Carter, vincendo una scommessa con Spina. Il tutto si conclude con la Squadra 17 portata in trionfo.\nProduzione.\nGran parte delle scene vennero girate a Roma. Per la caserma protagonista, che non fu la stessa del precedente film, vennero sfruttati ben tre set; per il primo (il principale) venne scelta la \"Scuola per la formazione di base dei Vigili del Fuoco di Roma\" sita in piazza Scilla 2, per i garage delle autobotti venne sfruttata la Casermetta Ostiense di via Marmorata 13, mentre per l'uscita delle autobotti venne scelto il distaccamento di Prati, in via Antonio Cantore.\nLe scene iniziali del salvataggio delle persone alluvionate furono girate a Trevignano Romano (loc. Possessione), dove vennero costruite delle finte abitazioni nel lago di Bracciano.\nAlcune scene dell'addestramento della squadra protagonista vennero girate nei pressi della Chiesa della Madonna del Sorbo, a Campagnano di Roma.\nUna parte riguardante la fuga di Spina e Pullini venne girata presso le \"Cascate della Mola\" a Formello, nel Parco di Veio, gi\u00e0 location sfruttata in precedenti pellicole come Superfantozzi."}
{"id": "755477", "revid": "38120", "url": "https://it.wikipedia.org/wiki?curid=755477", "title": "Missione Eroica. I pompieri 2", "text": ""}
{"id": "755482", "revid": "38120", "url": "https://it.wikipedia.org/wiki?curid=755482", "title": "I pompieri 2", "text": ""}
{"id": "755484", "revid": "38120", "url": "https://it.wikipedia.org/wiki?curid=755484", "title": "I Pompieri II", "text": ""}
{"id": "755485", "revid": "76204", "url": "https://it.wikipedia.org/wiki?curid=755485", "title": "Diocesi di Mavelikara", "text": ""}
{"id": "755486", "revid": "38120", "url": "https://it.wikipedia.org/wiki?curid=755486", "title": "I Pompieri 2", "text": ""}
{"id": "755487", "revid": "76204", "url": "https://it.wikipedia.org/wiki?curid=755487", "title": "Eparchia di Mavelikara (Malankarese)", "text": ""}
{"id": "755488", "revid": "118313629", "url": "https://it.wikipedia.org/wiki?curid=755488", "title": "Lili\u02bbuokalani delle Hawaii", "text": "Biografia.\nInfanzia.\nNacque sull'erba, in un rifugio di fortuna situato nei pressi di Honolulu, figlia di Caesar Kapa\u02bbakea e Analea Keohok\u0101lole. Secondo la tradizione hawaiana Liliuokalani venne adottata da Abner P\u0101k\u012b e da sua moglie, Laura K\u014dnia (una nipote del re Kamehameha I). \nPass\u00f2 l'infanzia tra lo studio alla Royal School e il gioco con Bernice Pauahi, figlia dei suoi genitori adottivi; fu in questo periodo che presso la Royal School impar\u00f2 un inglese fluente. \nRegno.\nIl 16 settembre del 1862 si spos\u00f2 con John Owen Dominis, che divenne governatore reale di Oahu e Maui. La coppia non ebbe figli, quindi l'erede di Liliuokalani fu, per molti anni, la nipote Victoria Kaiulani (1875-1899), che tuttavia mor\u00ec prima di Lili'uokalani. \nLili\u02bbuokalani eredit\u00f2 il trono dal fratello Kal\u0101kaua il 17 gennaio 1891 e poco tempo dopo aver raggiunto il potere tent\u00f2 di abrogare la costituzione vigente e abbozzare una nuova costituzione che ripristinasse il potere della monarchia. Minacciati dall'eliminazione della costituzione (e dei diritti in essa contenuta) proposta della regina, i numerosi americani ed europei residenti nel Regno delle Hawaii, asserirono che la sovrana avesse di fatto abdicato attentando alle garanzie costituzionali. \nA causa di tali turbolenze, anche il commercio ebbe delle forti ripercussioni negative, in particolare quando gli USA bloccarono le tariffe agevolate di importazione dello zucchero hawaiano e qualcuno inizi\u00f2 a ipotizzare anche l'annessione delle isole Hawaii da parte degli Stati Uniti. Quest'ultima manovra segn\u00f2 l'inizio della fine per la monarchia: il ministro americano John Leavitt Stevens ordin\u00f2 alla USS Boston di stanziarsi alle Hawaii per proteggere gli interessi commerciali americani, e la regina fu costretta ad accettare l'abdicazione, che avvenne il 17 gennaio 1893, in seguito alla quale si instaur\u00f2 un governo provvisorio.\nVisti gli eventi interni e la crescente pressione esterna, il 16 novembre lo stesso governo provvisorio propose alla regina di prendere nuovamente il trono in cambio dell'amnistia per i responsabili della rivolta, ma per tutta risposta Liliuokalani dichiar\u00f2 che avrebbe condannato a morte tutti i responsabili. Il 18 dicembre Lili\u02bbuokalani ritratt\u00f2 tale affermazione, tanto che l'allora presidente USA Grover Cleveland, scrisse quanto accaduto in una relazione al congresso degli Stati Uniti, il quale chiese a sua volta al governo provvisorio delle Hawaii di accettare la riassunzione del trono da parte della regina, ma a questo punto fu proprio il governo hawaiano a rifiutare l'offerta. \nIl 4 luglio 1894 venne proclamata la Repubblica delle Hawaii che, come prevedibile, nel 1898 venne annessa agli USA. Liliuokalani visse come privata cittadina nel palazzo di Washington Place (Honolulu, Hawaii) fino al 1917, anno della sua morte. "}
{"id": "755490", "revid": "30909", "url": "https://it.wikipedia.org/wiki?curid=755490", "title": "I Pompieri", "text": ""}
{"id": "755493", "revid": "110157", "url": "https://it.wikipedia.org/wiki?curid=755493", "title": "Hofors (comune)", "text": "Hofors \u00e8 un comune svedese di 9.796 abitanti, situato nella contea di G\u00e4vleborg. Il suo capoluogo \u00e8 la cittadina omonima.\nLocalit\u00e0.\nNel territorio comunale sono comprese le seguenti aree urbane (\"t\u00e4tort\"):"}
{"id": "755501", "revid": "1718925", "url": "https://it.wikipedia.org/wiki?curid=755501", "title": "Hudiksvall (comune)", "text": "Hudiksvall \u00e8 un comune svedese di 36.868 abitanti, situato nella contea di G\u00e4vleborg. Il suo capoluogo \u00e8 la cittadina omonima.\nLocalit\u00e0.\nNel territorio comunale sono comprese le seguenti aree urbane (\"t\u00e4tort\"):"}
{"id": "755505", "revid": "1534511", "url": "https://it.wikipedia.org/wiki?curid=755505", "title": "Casato degli Alpin", "text": "Il casato degli Alpin \u00e8 una dinastia di sovrani scozzesi che regn\u00f2 sul regno dei Pitti, in seguito divenuto regno di Alba, dall'843 al 1034. \nIl nome della dinastia deriva da Kenneth MacAlpin (\"Cin\u00e1ed mac Ailp\u00edn\"), re dei Pitti e capostipite della dinastia. \nL'ultimo discendente della linea maschile fu M\u00e1el Coluim II, i sovrani successivi fecero parte della linea femminile."}
{"id": "755513", "revid": "729019", "url": "https://it.wikipedia.org/wiki?curid=755513", "title": "Auskerry", "text": "Auskerry (popolata da 5 abitanti secondo il censimento del 2001) \u00e8 una piccola isola situata nel gruppo est delle Isole Orcadi. Si trova a sud di Stronsay e ospita un faro, completato nel 1866. Il nome dell'isola deriva dalla lingua norrena ed traducibile \u00e8 come \"isola rocciosa dell'est\".\nL'isola \u00e8 rimasta disabitata per un certo periodo dopo l'automatizzazione del faro negli anni sessanta.\nAttualmente \u00e8 abitata da una famiglia che mantiene delle pecore sull'isola. L'isola \u00e8 popolata da una fauna varia e vi si trova un relitto di una nave affondata. La posta viene mandata una volta al mese tramite una barca da pesca.\nAuskerry \u00e8 stata designata come area protetta a causa dell'importanza come luogo di nidificazione della Sterna paradisaea e lo Storm Petrel. Almeno il 4,2% della popolazione degli Storm Petrel nel Regno Unito nidificano sull'isola."}
{"id": "755514", "revid": "112393122", "url": "https://it.wikipedia.org/wiki?curid=755514", "title": "Parco naturale regionale Dune costiere da Torre Canne a Torre San Leonardo", "text": "Il parco naturale regionale Dune costiere da Torre Canne a Torre San Leonardo \u00e8 un'area naturale protetta ubicata nel Salento settentrionale, nel territorio dei comuni di Ostuni e Fasano, entrambi in provincia di Brindisi.\n\u00c8 stato istituito con la legge regionale del 27 ottobre 2006, n. 31.\nCaratteristiche.\nIl parco presenta habitat e ambienti costieri di elevato interesse naturalistico e paesaggistico, ed \u00e8 rientrato nel progetto Habitat prioritari istituito dalla direttiva n. 92/43/CEE. Presenta una vegetazione alofila e numerose dune ricoperte da macchia mediterranea, particolare ginepri (Juniperus oxycedrus e Juniperus phoenicea), lecci e garighe di Euphorbia spinosa. Vi sono inoltre zone umide rappresentate dal Fiume Grande, il Fiume Piccolo e il Fiume Morello spesso oggetto di sosta per l'avifauna acquatica migratoria.\nZonazione.\nLa legge regionale statuisce che il parco \u00e8 suddiviso nelle seguenti zone:"}
{"id": "755517", "revid": "78273", "url": "https://it.wikipedia.org/wiki?curid=755517", "title": "Dune costiere da Torre Canne a Torre San Leonardo", "text": ""}
{"id": "755519", "revid": "110157", "url": "https://it.wikipedia.org/wiki?curid=755519", "title": "Landini (azienda)", "text": "La Landini \u00e8 una storica fabbrica di trattori agricoli, fondata a Fabbrico in Emilia-Romagna nel 1884.\nNegli anni trenta del XX secolo divenne la principale fabbrica di trattori agricoli italiana, superando la FIAT.\nFa parte di \"Argo Tractors\", a sua volta controllata dal Gruppo Industriale Argo.\nStoria.\nLa Landini trattori fu fondata nel 1884 da Giovanni Landini (nato a Reggio Emilia nel 1859), sotto la denominazione di Fabbrica di Attrezzi Agricoli ed Enologici.\nInizialmente la produzione dell'impresa riguard\u00f2 macchinari a vapore come le locomobili, ma nel 1910 Giovanni Landini costru\u00ec il suo primo motore fisso a testa calda.\nL'idea non \u00e8 del tutto originale, in quanto i motori di questo genere sono gi\u00e0 stati impiegati all'estero, particolarmente in costruzioni navali.\nLandini, tuttavia, ha il merito di applicare, primo in Italia, questa soluzione a macchinari per uso agricolo.\nTrattori a testa calda.\nNel 1924 il motore monocilindrico a testa calda viene applicato al prototipo del trattore \"25/30 HP\", con risultati incoraggianti, infatti la macchina si rivela affidabile e robusta. Nel 1932 entra in produzione il modello \"40 HP\", rivolto alle grandi aziende terriere, come il 25/30 HP \u00e8 dotato di un sistema di raffreddamento del motore per evaporazione dell'acqua.\nNel 1934 viene messo in produzione il \"Super Landini\" e il nuovo trattore si rivela un grande successo commerciale; con 48 cavalli \u00e8 il pi\u00f9 potente trattore dell'epoca di produzione nazionale, e tale rester\u00e0 fino al primo dopoguerra. \nGli unici a produrre modelli di potenza pari o leggermente superiore sono gli Statunitensi, ma i loro prodotti sono pi\u00f9 pesanti e afflitti da scarsa affidabilit\u00e0 e, in particolare, hanno la tendenza a spegnersi.\nConsiderata la macchinosit\u00e0 della procedura atta ad avviare un motore a testa calda, la macchina Landini viene quindi preferita.\nNel 1935 viene posto in produzione un modello pi\u00f9 piccolo, il \"V\u00e9lite\", con 25 CV di potenza e un peso di soli 2300\u00a0kg, pi\u00f9 flessibile come utilizzo e meno \"impegnativo\".\nIl V\u00e9lite, cos\u00ec chiamato rifacendosi al titolo che Mussolini dava a chi si era distinto nella battaglia del grano, conosce un grande successo di vendita.\nIl V\u00e9lite incontra un successo insperato, permettendo all'impresa reggiana di divenire la prima produttrice di trattori agricoli in Italia, e sprona Landini a mettere in produzione un modello intermedio, il \"Bufalo\" da 38 CV. che tuttavia non incontra il successo dei precedenti.\nNegli anni cinquanta viene prodotta una nuova gamma di testa calda, dal pi\u00f9 piccolo L25 via via sino al grosso L55 il pi\u00f9 potente mai costruito.\nNonostante al giorno d'oggi il motore testa calda sia stato soppiantato in favore di motori a ciclo Diesel con maggior rendimento e pi\u00f9 gestibili, i testa calda Landini restano comunque molto amati dagli appassionati di trattori e dell'ambiente agricolo, sono un simbolo, tanto da divenire in breve un vero oggetto da collezione molto ambito.\nTesta calda prodotti.\nI trattori testa calda prodotti dalla Landini nell'arco di trenta anni sono stati:\nDagli anni sessanta in poi.\nNel dopoguerra la disponibilit\u00e0 di carburanti di migliore qualit\u00e0 sprona la Landini a valutare la possibilit\u00e0 di abbandonare i motori a testa calda a favore dei diesel veloci, di pi\u00f9 facile manutenzione.\nNel 1957 viene formalizzato un accordo con la Perkins Engines di Peterborough per la produzione su licenza dei motori inglesi che ancora oggi, debitamente sviluppati, equipaggiano la gamma di trattori.\nLa gamma dei trattori Landini si espande sempre pi\u00f9, e dal 1959 inserisce anche i cingolati con il modello C35. In questi anni i modelli pi\u00f9 venduti sono la \"Landinetta\" del 1956, primo trattore di piccole dimensioni equipaggiato con il nuovo motore diesel monocilindrico a due tempi con potenza dai 15 ai 18CV, il \"R50\" del 1957 con una potenza di 50CV e il \"R4000\" del 1960 sviluppante 40CV. Nel 1959 la Landini venne acquistata dalla multinazionale Massey Ferguson entrando cos\u00ec in una compagnia mondiale del settore, acquisendone cultura e tecnologia mantenendo inalterato il marchio e i caratteristici colori.\nA partire dal 1968 l'impresa di Fabbrico si inserisce nel segmento macchine movimento terra ad alta potenza, con l'apertura dello stabilimento di Aprilia.\nNel 1973 vengono presentati i modelli 5500, 6500, 7500 e 8500 provvisti del rivoluzionario cambio 12+4.\nIl 1977 segna un'altra tappa importante nella storia dell'impresa, con la messa in produzione della serie \"Large\", primo trattore europeo con potenza superiore ai 100 cv e con posto di guida su piattaforma sospesa.\nNel 1982 inizia la produzione dei modelli specializzati per frutteto. In questo segmento di mercato Landini detiene ad oggi la leadership mondiale, con circa il 35% di quota. Tra il 1982 ed il 1984 fu lanciata sul mercato la \"Serie 30.\" I modelli furono il 4830, 5830, 6830, 7830 e 8830.\nNel 1986 viene lanciata la serie \"Vigneto\", che completando la serie delle macchine specialistiche, rende lo stabilimento di Fabbrico fornitore esclusivo anche per il marchio Massey Ferguson di tutti i trattori specialistici sia a ruote che a cingoli.\nNel 1988 lo stabilimento di Fabbrico tocca quota 13.000 unit\u00e0 vendute, grazie soprattutto alla gamma intermedia. Nello stesso anno lanci\u00f2 della nuova serie 60, 70 e 80 di media potenza con cambio 24+12. Tra il 1986 ed il 1989 \u00e8 stata aggiornata la Serie \"10000 Large\" con il 10000s MKII (105 cv) il 13000 MKII (130 cv) ed il 14500 MKII TURBO (145 cv).\nNel 1989 Massey Ferguson cede il 66% della quota di Landini, nel tentativo di ripianare i suoi problemi finanziari e nel 1991 viene aperta una filiale in Francia, la Landini Tracteurs S.A.\n1994, il nuovo corso.\nNel 1994 la Landini diviene parte del Gruppo ARGO S.p.a., di propriet\u00e0 della famiglia Morra.\nIl nuovo piano industriale sembra funzionare e il numero di trattori venduti si incrementa del 30% rispetto all'anno precedente.\nTra il 1994 e il 1996 avvengono una serie di importanti accordi commerciali.\nIn primo luogo l'accordo con ISEKI, poi l'acquisizione della Valpadana S.p.a. (piccola meccanizzazione agricola), e infine il riammodernamento e riorganizzazione delle linee produttive per far fronte all'aumentata domanda e la costruzione di uno stabilimento per la produzione di ingranaggi e per le lavorazioni meccaniche presso la fabbrica di San Martino in Rio, dove nel frattempo si sono superate le 14.000 unit\u00e0 prodotte.\nNel 1997 apre l'importatore spagnolo Landini Iberica e la filiale Landini GmbH in Germania. Intanto viene presentata la nuova gamma Legend II in versione Top e Techno con cabina e posto guida totalmente rinnovati, e la gamma Globus. Nel 1997 venne lanciata anche la Serie 80 Evolution (6880, 7880, 8880 e 9880). Le vendite dei trattori Landini raggiungono le 16.863 unit\u00e0 con un incremento pari al 7,5% rispetto all'anno precedente.\nDal 1998 viene anche attivata la procedura di controllo qualit\u00e0 aziendale e l'apertura del Landini Terminal, nuova struttura adibita allo stoccaggio e spedizione di prodotti finiti. Nello stesso anno vengono lanciate le nuove gamme Discovery e Mistral.\nNel 1999 la quota di mercato di Landini arriva al 5% e l'anno seguente vengono aperte filiali negli Stati Uniti, in Canada, in Australia e in Sudafrica.\nNel 2000 la Landini acquista dalla Case IH sia i diritti sul marchio McCormick che la fabbrica di Doncaster. McCormick, di propriet\u00e0 di Landini, entra automaticamente nel Gruppo ARGO S.p.A. Nel frattempo rinnova tutti i trattori compresi tra i 50 e i 100CV. Vengono presentate la nuova gamma di trattori con le serie Rex Frutteto e Vigneto, Mythos, Ghibli, Atlas e Trekker."}
{"id": "755522", "revid": "438678", "url": "https://it.wikipedia.org/wiki?curid=755522", "title": "TUN/TAP", "text": "Nelle reti Informatiche, TUN e TAP sono driver che permettono la creazione di periferiche di rete virtuali. Rispetto alle comuni periferiche (ad es. codice_1) che sono controllate direttamente dalle schede di rete, i pacchetti spediti da o verso dispositivi TUN/TAP sono spediti da o verso programmi software. TUN \u00e8 in grado di simulare una periferica di rete di tipo punto-punto e lavora con pacchetti di tipo IP mentre TAP \u00e8 in grado di simulare un dispositivo Ethernet e logicamente utilizza i frame Ethernet.\nTUN e TAP sono generalmente usati per applicazioni di:\nI driver TUN e TAP sono disponibili per le seguenti piattaforme:"}
{"id": "755523", "revid": "339392", "url": "https://it.wikipedia.org/wiki?curid=755523", "title": "Fatico", "text": ""}
{"id": "755524", "revid": "287204", "url": "https://it.wikipedia.org/wiki?curid=755524", "title": "Hofors", "text": "Hofors \u00e8 una citt\u00e0 della Svezia, capoluogo del comune omonimo, nella contea di G\u00e4vleborg. Ha una popolazione di 7.021 abitanti."}
{"id": "755525", "revid": "1072455", "url": "https://it.wikipedia.org/wiki?curid=755525", "title": "Emilio Pellegrino", "text": "Biografia.\nEx arbitro di calcio, venne promosso dalla serie C nel 1992 su proposta dell'ex arbitro Luigi Agnolin, e l'anno successivo debutt\u00f2 in serie A per decisione del designatore Paolo Casarin. Dest\u00f2 polemica il fatto che, pur facendo carriera come arbitro professionista, culminata nel 2004 col raggiungimento della cifra di 155 presenze in serie A, fosse stato assunto alla Raffineria di Milazzo nella quota riservata agli invalidi civili. Nel 1999, dopo la gara di campionato tra Perugia e Bari, querel\u00f2 l'allora Presidente del club umbro Luciano Gaucci per le offese e le accuse rivoltegli, Pellegrino avrebbe poi ottenuto un indennizzo dallo stesso. Grandi discussioni dest\u00f2 la sua direzione della semifinale di Coppa Italia tra Inter e Juventus nella stagione 2003-2004. Terminata l'esperienza in serie A per raggiunti limiti d'et\u00e0, Pellegrino venne assunto dal , che all'epoca militava in serie A, con mansione di team manager.\nDettaglio gare http://calcio-seriea.net/dettagli_arbitro/1992/2004/"}
{"id": "755529", "revid": "78273", "url": "https://it.wikipedia.org/wiki?curid=755529", "title": "Parco Naturale Regionale Dune costiere da Torre Canne a Torre San Leonardo", "text": ""}
{"id": "755530", "revid": "767487", "url": "https://it.wikipedia.org/wiki?curid=755530", "title": "Paul Erdman", "text": " \nMettendo a frutto la sua esperienza nel mondo degli affari ha scritto a partir dagli anni settanta numerosi thriller di ambientazione finanziaria (per definire il suo genere letterario \u00e8 stata coniata l'espressione \"fantafinanza\").\n\u00c8 morto poco prima di compiere 75 anni a causa di un cancro."}
{"id": "755531", "revid": "18397", "url": "https://it.wikipedia.org/wiki?curid=755531", "title": "November's Doom", "text": ""}
{"id": "755532", "revid": "767487", "url": "https://it.wikipedia.org/wiki?curid=755532", "title": "Hudiksvall", "text": "Hudiksvall \u00e8 una citt\u00e0 della Svezia, capoluogo del comune omonimo, nella contea di G\u00e4vleborg. Ha una popolazione di 14.850 abitanti."}
{"id": "755533", "revid": "1522738", "url": "https://it.wikipedia.org/wiki?curid=755533", "title": "Stan Smith (personaggio)", "text": ""}
{"id": "755535", "revid": "729019", "url": "https://it.wikipedia.org/wiki?curid=755535", "title": "Calf of Eday", "text": "Calf of Eday (\"Kalfr\" in antico norreno) \u00e8 un'isola delle Isole Orcadi in Scozia, situata a nord-est di Eday. \u00c8 conosciuta per la sua fauna selvatica e le rovine preistoriche.\nStoria.\nNel sud-ovest dell'isola si trova un cairn del Neolitico, che sovrasta il Calf Sound, che a sua volta separa l'isola da Eday. Di forma rettangolare, il cairn fu dissotterrato nel 1936-37 e contiene una piccola camera con due scompartimenti, e una camera di dimensioni maggiori con quattro seggi e un ingresso separato che fu probabilmente aggiunto in seguito. Due strutture similari sono state identificate nelle vicinanze insieme a varie altre rovine antiche.\nDal secolo XVII al XIX, Calf of Eday fu sede di una fabbrica del sale, i resti della quale possono ancora essere visti a nord dei cairn.\nIl pirata John Gow e i suoi uomini fecero incursioni nell'Hall of Clestrain il 10 febbraio 1725, ma quando tentarono di attaccare Carrick House a Eday, si incagliarono a Calf of Eday, dove furono catturati.\nEtimologia.\nI norreni diedero nomi di animali ad alcune isole, specialmente a quelle piccole vicino alle isole maggiori: altri esempi sono Calf of Man e Horse of Copinsay. Il nome dell'isola nell'era norrena fu pertanto \"Kalfr\". \"Eday\" \u00e8 un nome derivato dall'antico norreno \"ei\u00f0\" e significa \"isola dell'istmo\".\nNel XVII secolo Eday era anche conosciuta come \"Heth \u00d8y\" e il nome di Calf fu riportato da Joan Blaeu come \"Calf of Heth \u00d8y\".\nFauna e flora.\nLo scenario vegetale dominante sull'isola \u00e8 la landa, dominata dall'erica (\"Calluna vulgaris\"), con piccole aree di landa paludosa e prateria. Calf of Eday sostenta 32 specie di uccelli ed \u00e8 designata come zona di protezione speciale per la sua importanza come area di riproduzione. Gabbiani e cormorani (\"Phalacrocorax carbo\") fanno i nidi nelle aree pi\u00f9 secche e nelle praterie, mentre il fulmaro (\"Fulmarus glacialis\"), il gabbiano tridattilo (\"Rissa tridactyla\") e l'alca fanno il nido sulle scogliere."}
{"id": "755538", "revid": "339392", "url": "https://it.wikipedia.org/wiki?curid=755538", "title": "Mantova Calcio", "text": ""}
{"id": "755543", "revid": "4711", "url": "https://it.wikipedia.org/wiki?curid=755543", "title": "Lecce Calcio", "text": ""}
{"id": "755544", "revid": "125265493", "url": "https://it.wikipedia.org/wiki?curid=755544", "title": "Bronzetto nuragico", "text": "I bronzetti nuragici (\"brunzitu nuragicu\" o \"nuraghesu\" / \"nuraxesu\" in lingua sarda) sono statuette in bronzo tipiche della Sardegna \nSono state create nella fase finale dell'et\u00e0 del bronzo e nella prima et\u00e0 del ferro.\nRitrovamenti.\nNei vari scavi archeologici sono stati ritrovati pi\u00f9 di cinquecento bronzetti, soprattutto in luoghi religiosi come tombe, pozzi sacri e templi (\"megara\") di villaggi e nuraghi.\nNumerose statuette sarde sono state scoperte anche in scavi effettuati nell'Italia centrale, nelle tombe etrusche del IX-VIII secolo a.C..\nDatazione.\nSi pensa siano state realizzate tra il IX secolo a.C. e il VI secolo a.C.. Alcuni recenti ritrovamenti di frammenti risalenti al XIII secolo a.C., a Orroli e Ballao, hanno messo in discussione il loro periodo di creazione.\nL'archeologo Ralph A. Gonzalez ha datato le statuette pi\u00f9 antiche, come quelle in stile Uta, all'XII-VI secolo a.C.\nTecnica di scultura.\nOttenuti probabilmente con la tecnica della cera persa, ritraggono scene di vita normale delle popolazioni nuragiche, mostrando persone di varie classi sociali, animali, guerrieri, capi trib\u00f9, dei, ma anche oggetti come armi in miniatura, vasi e carri.\nTra le statuette spiccano per quantit\u00e0 e per raffinatezza le navi (cosiddette \"navicelle nuragiche\"), che formano il pi\u00f9 grande numero di copie in scala di vere e proprie barche antiche, sia in confronto alle popolazioni della stessa epoca che degli altri periodi, a dimostrazione della grande familiarit\u00e0 delle popolazioni nuragiche con il mare e la navigazione.\nNelle varie sculture, secondo alcuni studiosi, si possono distinguere tre diversi stili:\nNon \u00e8 ancora stato verificato se questi stili siano contemporanei fra loro o se si siano succeduti uno dopo l'altro nel tempo.\nPrincipali musei.\nLe pi\u00f9 belle collezioni si possono ammirare nel Museo archeologico nazionale di Cagliari, nel museo nazionale archeologico ed etnografico G. A. Sanna di Sassari, e nei musei di Nuoro e Oristano oltre che nei musei locali dove si trovano i principali siti archeologici dell'Isola."}
{"id": "755547", "revid": "287204", "url": "https://it.wikipedia.org/wiki?curid=755547", "title": "Prix Sainte-Beuve", "text": "Il Prix Sainte-Beuve \u00e8 un premio letterario francese. Conferito ogni anno nelle categorie \"Romanzo\" (o \"Poesie\") e \"Saggio\" (o \"Critica\"); esso porta il nome dello scrittore Charles Augustin de Sainte-Beuve.\nLa giuria fondatrice era composta da Raymond Aron, Maurice Blanchot, Edmond Buchet, Maurice Nadeau, Jean Paulhan e Raymond Queneau.\nPrix Sainte-Beuve des coll\u00e9giens.\nNel 2008 \u00e8 stato istituito il \"Prix Sainte-Beuve des coll\u00e9giens\", chiamato anche \"Prix Sainte-Beuve des coll\u00e9giens et des apprentis\". Un concorso interscolastico di critica letteraria precede l'elezione, da parte degli studenti e apprendisti, di un romanzo per giovani lettori. Ideato e coordinato da Pierric Maelstaf, questo premio \u00e8 supportato dall'associazione \"\u00e7a &amp; l\u00e0\" e il Consiglio dipartimentale di Pas-de-Calais."}
{"id": "755553", "revid": "1632387", "url": "https://it.wikipedia.org/wiki?curid=755553", "title": "Danzel", "text": "Ha raggiunto l'undicesima posizione della Official Singles Chart nel novembre 2004 con il singolo discografico \"Pump It Up!\".\nNel 2006 ha provato a rappresentare la Polonia con \"Undercover\" in occasione dell'Eurovision Song Contest con l'aiuto di Joku Waem."}
{"id": "755554", "revid": "767487", "url": "https://it.wikipedia.org/wiki?curid=755554", "title": "Nightmare of You", "text": "I Nightmare of You sono un gruppo musicale statunitense formatosi a Long Island, New York, da Brandon Reilly e da Samuel Siegler.\nHanno girato in tour sia gli Stati Uniti che il Regno Unito esibendosi in supporto di altri artisti come i Circa Survive, gli AFI, i The (International) Noise Conspiracy e i Fall Out Boy."}
{"id": "755559", "revid": "106167637", "url": "https://it.wikipedia.org/wiki?curid=755559", "title": "Nero fratta", "text": "Il nero fratta \u00e8 un colore per ceramiche, \u00e8 uno smalto di colore nero metallico, con riflessi cangianti.\nIl termine \"nero fratta\" deriva dall'unione delle parole \"nero\" con \"Fratta\", antico nome della citt\u00e0 di Umbertide.\nNato casualmente e messo a punto tra il 1927 e il 1928, negli stabilimenti dell'azienda \"Ceramiche Artistiche Rometti\", fondata nel 1927 ad Umbertide, in provincia di Perugia. Secondo testimonianze orali, questo splendido smalto nero cangiante nacque da un errore nella preparazione della consueta formula del colore. Vennero, infatti, sbagliati i dosaggi dei diversi componenti e il prodotto derivante fu posto, come di consueto, in una botte di due quintali. \nQuando Corrado Cagli, artista dell'epoca di chiara fama, not\u00f2 questo nuovo nero ne fu profondamente colpito e decise di utilizzarlo per la realizzazione di alcune sue opere divenute poi famose come: il \"Santone\", \"Icaro\" ed \"Eolo\". Anche molti altri importanti artisti, successivamente, vollero realizzare opere con questo nuovo colore.\nLe particolari propriet\u00e0 cangianti e riverberanti di questo smalto, sono dovute alla presenza di cristallina piombifera, manganese e ramina, con prevalenza di cristallina. Fu una vera novit\u00e0 tecnica adatta soprattutto alla scultura."}
{"id": "755569", "revid": "180559", "url": "https://it.wikipedia.org/wiki?curid=755569", "title": "Giuseppe Basso", "text": ""}
{"id": "755570", "revid": "287204", "url": "https://it.wikipedia.org/wiki?curid=755570", "title": "M70", "text": ""}
{"id": "755571", "revid": "125747435", "url": "https://it.wikipedia.org/wiki?curid=755571", "title": "Dunkin'", "text": "Dunkin' \u00e8 una catena statunitense di venditori internazionali di caff\u00e8 e di ciambelle (donut) fondata nel 1950 a Quincy, Massachusetts, da William Rosenberg.\nStoria.\nNel 1946, William Rosenberg fond\u00f2 un'industria che consegnava pasti e \"snack per le pause caff\u00e8\" ai clienti nella zona di Boston, Massachusetts. Il business ebbe successo e Rosenberg decise di aprire il suo primo coffee &amp; donut-shop denominato \"The Open Kettle\" (letteralmente \"il bollitore aperto\"). Nel 1950 apr\u00ec il primo negozio a marchio \"Dunkin' Donuts,\" che si trova tuttora a Quincy, Massachusetts.\nDalla fine degli anni novanta, l'azienda \u00e8 stata colpita da scandali concernenti l'assunzione nei negozi statunitensi di immigrati clandestini a basso prezzo.\nDunkin' Donuts, unitamente a Togo's e Baskin-Robbins, \u00e8 di propriet\u00e0 della Dunkin' Brands Inc.. Precedentemente apparteneva alla \"Allied Domecq Quick Service Restaurants\", (che fa parte di \"Allied Domecq\"). Poi Dunkin' Brands divenne propriet\u00e0 della Compagnia di bevande francese, Pernod Ricard S.A. e nel dicembre 2005 venne venduta a un consorzio di tre societ\u00e0: \"Bain Capital Partners\", \"Carlyle Group\" e \"Thomas H. Lee Partners\", che ha chiuso i battenti nel primo quadrimestre del 2006.\nNel 2018, l'azienda cambia nome in Dunkin', eliminando la parola \"Donuts\".\nDistribuzione.\n\u00c8 considerata \"la maggior catena di caffetterie e prodotti da forno al mondo\" servendo ogni giorno 2,7 milioni di clienti in uno dei 6.200 negozi sparsi sul globo. La filosofia di Dunkin' Donuts \u00e8 differente rispetto a quella di un altro grande leader: Starbucks. Infatti la produzione di \"Starbucks\" avviene solo all'esterno dei suoi 20.124 negozi. La maggior parte dei negozi Dunkin' Donuts sono in franchising.\nItalia.\nNell'estate del 1999 anche in Italia (pi\u00f9 precisamente nella citt\u00e0 di Roma) nacquero alcuni negozi Dunkin' Donuts: Stazione Termini, Piazza della Fontana di Trevi, Corso Francia, Via Aurelia, Centro commerciale I Granai e sul pontile di Ostia. Il 18 aprile 2002, il Tribunale di Milano ha dichiarato il fallimento della Sweet &amp; Co Srl, societ\u00e0 che gestiva Dunkin' Donuts in Italia.\nResto del mondo.\nI negozi Dunkin' Donuts sono situati soprattutto negli stati nord e centro-orientali degli Stati Uniti."}
{"id": "755576", "revid": "287204", "url": "https://it.wikipedia.org/wiki?curid=755576", "title": "M71", "text": ""}
{"id": "755577", "revid": "530184", "url": "https://it.wikipedia.org/wiki?curid=755577", "title": "Richard Long (artista)", "text": "\u00c8 un artista visivo, esponente di primo piano della Land Art, movimento che si colloca nell'ambito dell'arte concettuale.\nBiografia.\nDopo il diploma, conseguito presso il \"West of England College of Art\" di Bristol, tra il 1966 e il 1968 frequenta a Londra la nota \"St. Martin's School of Art\".\nCome scultore e fotografo ha ampliato il raggio della sua azione agli interventi sul territorio e alla documentazione - per mezzo di mappe, fotografie, testi scritti e video - delle sue \"\u201cpasseggiate\u201d\": performance di non breve durata in contesti paesaggistici e naturali che non comprendono la presenza dell'uomo. L'intento di Long \u00e8 quello di accreditare la relazione tra l'uomo e l'ambiente come \u201cfatto\u201d creativo per eccellenza, intimo e primitivo, privo di ingombranti implicazioni volontaristiche e di ridondanti mediazioni artificiali.\nAll'inizio Long lascia che le sue passeggiate siano testimoniate da tracce passeggere o da sculture realizzate con materiali molto semplici, reperiti sul posto. Il suo primo lavoro, dal titolo \"\u201cUna linea fatta passeggiando (A line made by walking)\u201d\", \u00e8 del 1967 e consta di una riproduzione fotografica della linea lasciata nell'erba di un prato dal ripetuto andare e venire dell'artista lungo un percorso predefinito.\nNel 1968 espone a D\u00fcsseldorf, alla Galleria Konrad Fischer, e nel decennio successivo imprime alla sua ricerca una svolta importante, che lo porter\u00e0 a realizzare all'interno di importanti spazi espositivi delle grandi sculture fondate su segni essenziali e archetipici, come spirali e linee, utilizzando i materiali raccolti nel corso delle sue passeggiate solitarie. In alcuni casi opera disegnando col fango sulle mura di musei e gallerie d'arte.\nIl lavoro di Long si differenzia da quello degli altri artisti che si muovono nel contesto della Land Art per il suo carattere propriamente inglese, legato agli elementi distintivi tipici della sua terra (la campagna, l'ardesia della Cornovaglia, ecc.) e ispirato a sentimenti di leggerezza meditativa e di estetica pensosit\u00e0 che rimandano per certi versi alla pittura inglese di paesaggio del secolo XIX.\nNel 1972 partecipa a documenta di Kassel e nel 1978 alla Biennale di Venezia, dedicata in quell'occasione al rapporto tra l'arte e la natura (l'opera esposta \u00e8 visibile nel film Dove vai in vacanza? nell'episodio \"Le vacanze intelligenti\"). \nArtista di fama internazionale, ha esposto in tutto il mondo ed \u00e8 presente nelle pi\u00f9 prestigiose collezioni d'arte contemporanea. Tra le sue mostre pi\u00f9 recenti sono da ricordare le personali alla Galleria Anthony d'Offay di Londra e alla Sperone Westwater di New York, e la retrospettiva presso la Royal West of England Academy di Bristol.\nCollegamenti esterni.\nhttps://web.archive.org/web/20121124065721/http://www.museomadre.it/it/mostre_show.cfm?id=46&amp;pt=1"}
{"id": "755578", "revid": "287204", "url": "https://it.wikipedia.org/wiki?curid=755578", "title": "M73", "text": ""}
{"id": "755579", "revid": "287204", "url": "https://it.wikipedia.org/wiki?curid=755579", "title": "M74", "text": ""}
{"id": "755580", "revid": "228587", "url": "https://it.wikipedia.org/wiki?curid=755580", "title": "M75", "text": ""}
{"id": "755582", "revid": "287204", "url": "https://it.wikipedia.org/wiki?curid=755582", "title": "M77", "text": ""}
{"id": "755584", "revid": "287204", "url": "https://it.wikipedia.org/wiki?curid=755584", "title": "M78", "text": ""}
{"id": "755585", "revid": "287204", "url": "https://it.wikipedia.org/wiki?curid=755585", "title": "M79", "text": ""}
{"id": "755586", "revid": "547034", "url": "https://it.wikipedia.org/wiki?curid=755586", "title": "Michail Illarionovi\u010d Kutuzov", "text": "Allievo e collaboratore del famoso feldmaresciallo Aleksandr Vasil'evi\u010d Suvorov, fu abile uomo di corte e prese parte alle campagne combattute dall'Impero russo contro l'Impero Ottomano e contro la Francia rivoluzionaria alla fine del XVIII secolo. Durante le guerre napoleoniche guid\u00f2 gli eserciti russi durante la terza coalizione e, pur dimostrandosi abile stratega, non pot\u00e9 impedire la sconfitta di Austerlitz. Caduto in disgrazia dopo questi eventi, ritorn\u00f2 al comando supremo prima sconfiggendo i turchi nel 1811 e poi soprattutto assumendo la guida suprema della guerra contro Napoleone durante la campagna di Russia.\nConvinto della necessit\u00e0 di evitare battaglie decisive e di fare affidamento soprattutto su una strategia di logoramento per indebolire progressivamente la Grande Armata napoleonica grazie alla vastit\u00e0 del territorio, al rigido clima russo e alla resistenza popolare, in un primo tempo ripieg\u00f2 davanti all'esercito francese abbandonando Mosca, ma riusc\u00ec poi a trasformare la ritirata francese in un disastro che condusse alla distruzione della Grande Armata, alla sconfitta di Napoleone e alla liberazione del territorio nazionale.\nDopo essere stato criticato per le sue tattiche temporeggiatrici, il feldmaresciallo Kutuzov, che, esausto e malato mor\u00ec pochi mesi dopo la fine della campagna di Russia, ricevette postumi ampi riconoscimenti per l'abilit\u00e0 e la lungimiranza dimostrate nelle difficili circostanze dell'invasione francese.\nInsignito, nel corso della sua carriera, di vari riconoscimenti militari, \u00e8 ancora oggi ricordato come uno dei pi\u00f9 grandi militari della storia russa, prudente e protettivo verso i suoi soldati. Nade\u017eda Illarionovna Tolstoj, la madre di Anna Vyrubova, era una sua discendente.\nBiografia.\nPrimi anni e carriera nell'esercito.\nGoleni\u0161\u010dev-Kut\u00f9zov (conosciuto semplicemente come Kut\u00f9zov) nacque a San Pietroburgo il 16 settembre 1745. Figlio di un ingegnere e generale militare, Illarion Matveevi\u010d Goleni\u0161\u010dev-Kutuzov (1717-1784), cominci\u00f2 molto giovane un'imponente serie di studi, costituiti essenzialmente dall'apprendimento di aritmetica, geografia e di cinque lingue, tra cui l'italiano ed il latino. Dopo un'infanzia caratterizzata da una rigida disciplina, nel 1759 entr\u00f2, consigliato e spinto dal padre, nell'esercito russo; ottenuto nel 1762 il grado di capitano, cominci\u00f2 a partecipare attivamente alla guerra solo due anni dopo, quando guid\u00f2 alcuni corpi di artiglieria nella conquista di vari territori della Polonia, allora spartita con la Prussia e con l'Austria.\nNel 1770 fu spedito in Moldavia, dove l'esercito russo combatteva contro l'Impero Ottomano per il possesso di un'area molto importante dal punto di vista strategico, che comprendeva anche la Valacchia. Sotto la guida del generale Rumjancev, Kutuzov riusc\u00ec a contribuire alla buona riuscita della guerra, partecipando anche all'assedio della fortezza di Bender, finch\u00e9 nacque un'inaspettata rivalit\u00e0 tra i due militari. Infatti l'anziano generale fu repentinamente informato di un presunto tentativo del giovane capitano di sottrargli la guida morale delle truppe: Kutuzov, che non aveva invece tali intenzioni, evit\u00f2 una severa sanzione soltanto grazie ai suoi meriti militari, per i quali fu trasferito in Crimea.\nQuesto evento lo colp\u00ec moltissimo: infatti, da spavaldo e coraggioso qual era, il capitano divent\u00f2 riservato e timoroso. Nel luglio 1774, poco dopo essere stato nominato tenente colonnello, nella battaglia di Alu\u0161ta fu colpito alla testa da un proiettile nemico che, fortunatamente per lui, non and\u00f2 a lesionare il cervello; poich\u00e9 per\u00f2 la ferita era comunque piuttosto grave, Kutuzov ricevette dall'imperatrice Caterina II un lungo permesso, tale da permettergli un completo recupero dal punto di vista fisico e mentale, eccezion fatta per la quasi cecit\u00e0 riscontrata all'occhio destro. Nei successivi due anni viaggi\u00f2 moltissimo e visit\u00f2 in particolare l'Europa Occidentale, rimanendo a lungo nella citt\u00e0 olandese di Leida, un importantissimo centro culturale nel quale frequent\u00f2 numerosi sovrani e scienziati, tra cui Federico II di Prussia e l'austriaco Von Laudon. In questo periodo, inoltre, si spos\u00f2 con Ekaterina Il'ini\u010dna Bibikova, figlia di un comandante dell'esercito, dalla quale ebbe in tutto sei figli, di cui solo uno maschio e per altro morto in giovanissima et\u00e0 di vaiolo.\nLa nomina a generale e la prima guerra contro i turchi.\nTornato in Russia nel 1776, Kutuzov riprese cos\u00ec la carriera nell'esercito del suo Paese; spedito ad Azov a guidare un reggimento di cavalieri, nel 1784 divenne maggior generale ; tre anni dopo, nel 1787, fu nominato governatore della Crimea, ma fu costretto ad abbandonare improvvisamente tale carica per lo scoppio dell'ennesimo conflitto contro i turchi, destinato a durare oltre quattro anni (fino al gennaio 1792). Tale esperienza si rivel\u00f2 importantissima, poich\u00e9 la vittoria finale gli permise di acquisire grande fama e di percorrere ulteriormente il \"cursus honorum\" nell'esercito, ma dovette spartire il merito della vittoria con il \"maestro\" Aleksandr Suvorov, che gli trasmise gran parte delle sue conoscenze in ambito militare. Infatti fu soltanto in questa occasione che impar\u00f2 le tecniche fondamentali di guerra: la divisione delle truppe, l'organizzazione delle marce, l'allestimento degli accampamenti e la preparazione delle battaglie furono cos\u00ec apprese in maniera approfondita da Kutuzov, pronto finalmente ad assumere incarichi di maggior prestigio.\nInaspettatamente, in una delle tante battaglie combattute sulle coste del Mar Caspio, il generale fu gravemente ferito alla testa, in un punto del capo molto vicino a quello gi\u00e0 colpito nel 1771: riusc\u00ec nuovamente a sopravvivere, sebbene il parere espresso dai medici che lo visitarono fosse totalmente negativo, ma da quel momento perse completamente l'uso dell'occhio destro. Dopo alcuni mesi di degenza Kutuzov riprese a guidare l'esercito e, volendo vendicarsi dell'affronto subito, riprese il suo posto e riusc\u00ec presto a vedere il suo desiderio esaudito. Infatti, nella decisiva battaglia di Izmail, guid\u00f2 l'esercito russo ad una netta vittoria, che decise l'esito del conflitto: all'inizio del 1792, i turchi si dichiararono sconfitti. L'importanza del ruolo di Kutuzov all'interno del decisivo combattimento \u00e8 dimostrata dalle parole del generale Suvorov, che in una delle sue memorie scrisse:\nA seguito dei negoziati di pace, la Russia ottenne alcuni territori che comprendevano centri di grande valore strategico, tra cui le citt\u00e0 di Odessa e la stessa Izmail, situate entrambe nell'odierna Ucraina. Durante la guerra Kutuzov era stato nominato tenente generale, mentre dopo il trionfo di Izmail fu premiato con il \"Nastro di San Giorgio\"; poi, negli anni successivi intraprese la carriera diplomatica, finch\u00e9 la regina Caterina II lo nomin\u00f2 rispettivamente ambasciatore a Costantinopoli, dove gest\u00ec i rapporti particolarmente delicati tra il Sultano e la regina Caterina II, governatore generale del Granducato di Finlandia, ambasciatore a Berlino e governatore generale di San Pietroburgo.\nNel 1779 fu iniziato nella loggia massonica di Ratisbona \"La Croissante aux Trois Clefs\". Fu in seguito pure membro di logge massoniche di Francoforte, Berlino, Mosca e San-Pietroburgo.\nLe guerre napoleoniche e il disastro di Austerlitz.\nNel 1802, appena un anno dopo avere ricevuto questa delicata mansione, il nuovo zar Alessandro I lo priv\u00f2, per ragioni ancora oggi sconosciute, del suo incarico. Kutuzov, non potendosi opporre alla sua decisione, decise di ritirarsi nella sua casa in Volinia, nell'odierna Polonia. Tuttavia questo \"esilio forzato\" termin\u00f2 nel 1805, quando lo zar Alessandro form\u00f2 una coalizione con Austria ed Inghilterra per respingere le mire espansionistiche di Napoleone Bonaparte: Kutuzov ottenne il delicatissimo incarico di guidare, insieme al generale asburgico Franz von Weyrother, le truppe austro-russe nell'Europa centrale. Fu quindi nominato dallo zar comandante in capo dell'armata russa, anche se il ruolo di vera guida spettava ad Alessandro, con il quale, prima di ogni decisione e di qualunque attacco, si riunivano tutti i vertici dell'apparato militare russo.\nRadunato all'inizio di novembre un esercito di quasi 500.000 unit\u00e0, Alessandro, a causa della penuria nel vettovagliamento nell'accampamento russo, decise di radunare i vertici militari per decidere il da farsi. Kutuzov, andando contro l'opinione del sovrano, ritenne che la sconfitta di D\u00fcrrenstein, subita da Gioacchino Murat poche settimane prima, non avesse assolutamente incrinato la grande forza dell'armata napoleonica; sconsigli\u00f2 quindi di attaccare, propendendo per un'immediata ritirata presso i monti Rudny e per attendere l'arrivo di rinforzi da parte dell'alleato prussiano, ma le opinioni del generale non furono appoggiate da nessuno degli ufficiali presenti, tra cui l'austriaco Weyrother, che condivisero il pensiero dello zar di attaccare subito.\nIl generale russo partecip\u00f2 quindi, seppur con molti dubbi, alla gravissima sconfitta subita ad Austerlitz, dove, il 2 dicembre 1805, si posero le basi dell'ulteriore allargamento dei confini francesi nell'ambito europeo. Lo scontro, considerato da molti il capolavoro di Napoleone, termin\u00f2 per la Russia con la perdita di moltissimi uomini, all'incirca 25.000 tra morti, feriti e prigionieri, mentre la Francia, a fronte di 9.000 soldati uccisi o gravemente feriti, conquist\u00f2 Venezia ed estese la sua influenza sugli Stati tedeschi.\nLa pace di Tilsit e il nuovo conflitto contro i turchi.\nLa sconfitta di Brailov, il congedo e il subitaneo ritorno.\nDopo la bruciante sconfitta di Austerlitz, la Russia non prese pi\u00f9 parte attiva nella guerra contro la Francia, che invece la Prussia riprese nel corso del 1806 e che ebbe termine con la pesante sconfitta prussiana subita nella Battaglia di Jena. Nel 1807, si stipul\u00f2 la Pace di Tilsit, dove si stabilirono decisioni sfavorevoli alla Russia e anche molto di pi\u00f9 negative e pesanti per l'alleato prussiano; questo trattato pose fine ad un lungo periodo di battaglie cruente e sanguinose. Nel frattempo russi e francesi siglarono un patto segreto di reciproca assistenza in chiave antibritannica, accompagnato dall'adesione, da parte dello zar Alessandro I, al \"Blocco Continentale\" napoleonico.\nKutuzov, che nel 1806 era stato eletto governatore di Kiev, per un certo periodo non ebbe relazioni con il re, preferendo concentrarsi sul suo lavoro; tuttavia i contatti tra i due ripresero due anni dopo, quando l'Impero Ottomano diede inizio ad una violenta repressione in Serbia, la cui popolazione voleva maggiore indipendenza. Per questo motivo chiese aiuto alla Russia, la quale, con la speranza di conquistare la Bessarabia ed i territori oltre il Caucaso, decise di intraprendere una nuova azione offensiva. Kutuzov fu chiamato a guidare una piccola parte delle truppe, dislocata in Moldavia, mentre la guida generale dell'esercito and\u00f2 all'anziano Aleksandr Prozorovskij, nominato comandante in capo delle forze russe. I primi mesi di guerra non furono positivi; infatti, dopo la sconfitta di Brailov, Prozorovskij rimosse Kutuzov dal suo incarico, imputandogli la principale responsabilit\u00e0 del mancato successo.\nPoche settimane dopo il suo congedo Kutuzov fu nominato governatore della Lituania, dove assunse ufficialmente la carica il 16 giugno 1809. Nel frattempo, la guerra aveva continuato a svolgersi con risultati piuttosto negativi per l'armata di Alessandro, dal momento che l'Impero Ottomano, pur disponendo di un minor numero di uomini e di risorse, come vettovagliamenti ed armi, era riuscito a resistere facilmente agli attacchi dei nemici. Dopo la morte di Prozorovskij, avvenuta nello stesso anno, la direzione dell'armata moldava fu affidata a P\u00ebtr Bagration, poi sostituito da Nikolaj Kamenskij, il cui arrivo si dimostr\u00f2 successivamente molto proficuo. Infatti, sotto la sua direzione, la Russia ottenne importantissimi successi; tuttavia, proprio quando sembrava che il conflitto fosse ormai in linea d'arrivo, Kamenskij si ammal\u00f2 piuttosto gravemente: al suo posto Alessandro I decise di richiamare Kutuzov, che obbed\u00ec all'ordine del sovrano, pur non essendo entusiasta dell'esperienza che lo aspettava.\nLa vittoria finale e la conquista della Bessarabia.\nIl 1810 fu un anno piuttosto difficile per Kutuzov e l'armata russa. Infatti, il nemico turco si rivel\u00f2 pi\u00f9 forte del previsto, riuscendo spesso a vincere battaglie di discreta importanza; tuttavia nell'anno successivo la situazione cambi\u00f2 radicalmente, dal momento che la cavalleria e l'artiglieria del generale si rivelarono pi\u00f9 resistenti e capaci di quelle nemiche. Kutuzov, per evitare di trascinare troppo a lungo il conflitto, decise un parziale ritiro, in modo che i turchi avanzassero e pensassero di essere vicini alla vittoria; negli ultimi mesi del 1811 l'esercito ottomano, dislocato ai margini del Danubio presso il piccolo centro di Rushuk, fu colpito da una terribile epidemia di colera e decimato dal freddo e dalla mancanza di viveri. Il generale, che vedeva realizzato il suo piano, non esit\u00f2 ad attaccare le malridotte schiere nemiche che, dopo alcuni mesi di strenua resistenza, si arresero nel mese di aprile. La pace, che fu firmata a Bucarest il 16 maggio 1812, sanc\u00ec il passaggio della Bessarabia all'Impero russo, la quale si annett\u00e9 anche alcuni centri vicini. Kutuzov, invece di essere premiato per questo importante successo, fu destituito dal suo incarico e sostituito dal giovane ammiraglio Pavel \u010ci\u010dagov, che assunse cos\u00ec la guida dell'armata moldava.\nLa campagna di Russia.\nLa sconfitta di Borodino e il ritiro da Mosca.\nNel 1812, lo zar di Russia Alessandro I decise di non rispettare pi\u00f9 il \"Blocco Continentale\" che Napoleone aveva imposto nel 1806 per soffocare i traffici commerciali della rivale Inghilterra. Infatti, in primo luogo, questo provvedimento non era servito a nulla, visto che gli inglesi detenevano ancora un incontrastato dominio sui mari, che permetteva loro di organizzare nuovi traffici, in particolare con i loro possedimenti in Asia; inoltre, le mancate entrate derivanti dall'interruzione alle relazioni commerciali con la Gran Bretagna incidevano pesantemente sull'economia russa, che proprio agli inizi dell'Ottocento aveva cominciato a trarre parte delle sue ricchezze dal mare. Napoleone, infuriato con gli ex alleati, decise di organizzare una spedizione militare, allo scopo di punire pesantemente \"i traditori\". Il 24 giugno l'armata francese, costituita da pi\u00f9 di 600.000 unit\u00e0 e guidata da Bonaparte, attravers\u00f2 il fiume Nemunas allo scopo di arrivare, il prima possibile, a Mosca.\nKutuzov, richiamato a luglio e nominato comandante in capo, assunse ufficialmente la guida delle truppe il 17 agosto. Ancora prima che fosse iniziata la guerra, i vertici militari russi approvarono la sua impostazione della guerra, quella cio\u00e8 di adottare la tattica, gi\u00e0 utilizzata dal maresciallo Michael Barclay, della terra bruciata in caso di netta preponderanza dell'esercito nemico. Infatti, il generale era conscio che vincere sarebbe stata una vera e propria impresa, poich\u00e9 l'esercito francese, grazie anche alla grande guida di Napoleone, era considerato quasi invincibile: di conseguenza, era prevedibile che la Russia si potesse trovare nella situazione di non poter far altro che limitare i danni.\nNelle due settimane successive decise di non intervenire ma ai primi di settembre, vista la velocit\u00e0 con la quale le truppe di Napoleone si avvicinavano alla capitale, decise di ingaggiare uno scontro. Il 7 settembre, a Borodino, Kutuzov ed il suo esercito non riuscirono a fermare le schiere avversarie, pi\u00f9 numerose e meglio equipaggiate. A questo punto il comandante prese la decisione di lasciare Mosca ai francesi, bruciando, durante la ritirata, tutto ci\u00f2 che potesse loro servire. Infatti, secondo la sua opinione, era preferibile abbandonare la citt\u00e0 piuttosto che mettere a repentaglio la vita di un'intera armata, destinata, in caso di scontro, ad essere annientata. Inoltre, erano in arrivo dalla Russia dei rinforzi, che dopo si sarebbero potuti rivelare molto utili. Successivamente, il famoso e terribile incendio di Mosca ebbe, sul piano militare vero e proprio uno scarso effetto, ma un impatto terribile dal punto di vista psicologico per gli occupanti francesi.\nLa fuga francese e la vittoria finale.\nNapoleone cadde nel tranello ordito dai russi: concordato con il comando avversario l'ingresso nella citt\u00e0 senza resistenza da parte dell'esercito francese in cambio della concessione di un'evacuazione indisturbata, entr\u00f2 trionfalmente la notte del 14 settembre nel Cremlino, ma la notte successiva scoppiarono dappertutto violenti incendi, appiccati da cittadini rimasti su ordine del governatore civile della citt\u00e0, conte Rostop\u010din. A questo punto, Bonaparte ebbe intenzione di proseguire ancora ma i suoi consiglieri lo riportarono alla ragione, dando inizio alla ritirata che cost\u00f2 la vita a pi\u00f9 di tre quarti dell'esercito. Durante la fuga dei nemici Kutuzov guid\u00f2 l'esercito nella battaglia di Maloyaroslavets, nella quale, dal punto di vista strategico, ebbe certamente la meglio; infatti, lo scontro fece perdere tempo ed energie preziose alle truppe di Napoleone, che ottennero s\u00ec una leggera vittoria sul campo, ma non riuscirono poi, in buona parte, a ritornare vive in patria.\nA novembre si combatterono le ultime battaglie. Tra il 15 ed il 18 novembre, nella battaglia di Krasnoi, Kutuzov non port\u00f2 a fondo il colpo contro le truppe francesi in massima parte sbandate; nonostante il fatto che a fronte di 5.000 russi caduti sul campo, ben 20.000 francesi furono uccisi, ed altrettanti, se non di pi\u00f9, furono fatti prigionieri, l'esercito francese pot\u00e9 continuare la propria ritirata quasi indisturbato, fino ad attraversare, a fine mese, il fiume e le paludi della Beresina, laddove, secondo i piani elaborati dalla corte dello zar, avrebbe dovuto rimanere intrappolato tra le armate russe provenienti da nord e da sud ed inseguite da Kutuzov. Per la battaglia di Krasnoi, che legittimava la sua gestione delle varie fasi del conflitto, ricevette dal re Alessandro il titolo di \"Sua eccellenza principe di Smolensk\".\nA questo punto, lo zar Alessandro I voleva proseguire il conflitto allo scopo di liberare la parte centro orientale dell'Europa dai francesi, ma Kutuzov rifiut\u00f2 nettamente la proposta del sovrano, ritenendo che la Russia non avesse le capacit\u00e0 di proseguire i combattimenti. In effetti, nella guerra contro la Francia erano caduti quasi 400.000 militari russi, senza contare le decine di migliaia di civili rimasti uccisi durante le azioni di guerra. Alla fine prevalse la posizione di Kutuzov, per una volta spalleggiato da tutti i vertici militari russi: terminava cos\u00ec, trionfalmente per il principe e per il suo esercito, la campagna di Russia.\nMatrimonio.\nSpos\u00f2, il 27 aprile 1778, Ekaterina Il'ini\u010dna Bibikova (5 novembre 1754 - 23 luglio 1824), figlia di Il'ja Aleksandrovi\u010d Bibikov. Ebbero sei figli:\nLa morte e i riconoscimenti.\nLo scontro con lo zar sull'ipotesi di una continuazione del conflitto fu l'ultimo tra i tanti contrasti avuti. Infatti, poco dopo la liberazione ufficiale del territorio russo, Kutuzov, ormai quasi settantenne, si ammal\u00f2 gravemente e mor\u00ec a Bunzlau, oggi Boles\u0142awiec, in Slesia (allora prussiana, ora polacca) il 28 aprile. Si racconta che, poco prima della scomparsa di Kutuzov, lo zar Alessandro si sia recato presso di lui allo scopo di scusarsi con il generale per i tanti contrasti avuti. Alla sua richiesta, Kutuzov avrebbe risposto che le sue scuse non dovevano essere rivolte tanto a lui, quanto piuttosto al popolo russo, che, secondo la sua opinione, difficilmente le avrebbe accettate.\nSubito dopo la sua scomparsa, furono eretti vari monumenti in suo onore: il pi\u00f9 importante di essi \u00e8 quello che si trova ancora oggi di fronte alla Cattedrale di Kazan', a San Pietroburgo, dove era nato nel 1745 e dove fu seppellito un mese e mezzo dopo la scomparsa, una volta celebrati i solenni funerali. Ad essi parteciparono tutti i vertici militari del Paese, tra cui lo stesso zar Alessandro, suo nemico in molte occasioni: inoltre, per la sua morte fu proclamato lutto cittadino. Non avendo figli maschi, i suoi beni passarono ad un'importante famiglia dell'epoca, i Tolstoj. Lev Tolstoj, nel suo celebre romanzo \"Guerra e pace\", celebr\u00f2 le grandi capacit\u00e0 militari di Kutuzov, dipingendolo come un grande ed astuto generale. La sua particolarit\u00e0, secondo Tolstoj, stava nel saper assecondare gli eventi e le volont\u00e0 degli uomini, pi\u00f9 che sovrapporre loro la sua decisione.\nNel 1942, durante la seconda guerra mondiale, il governo russo cre\u00f2 un riconoscimento militare, l\"'Ordine di Kutuzov\", che rimane tuttora una delle pi\u00f9 prestigiose decorazioni militari russe.\nBibliografia.\nQui sono elencati, in ordine cronologico, i libri (in italiano) nei quali la figura di Michail Kutuzov viene approfondita. Infatti, al momento non sono disponibili, in lingua italiana, volumi che trattino esclusivamente la sua figura; di conseguenza, si tratta soprattutto di opere in cui si parla della campagna di Russia e della deb\u00e0cle di Napoleone, e che quindi comprendono anche la figura di Kutuzov.\nUno dei pochi libri incentrati esclusivamente sulla figura di Michail Kutuzov \u00e8 attualmente disponibile in lingua inglese."}
{"id": "755601", "revid": "1543377", "url": "https://it.wikipedia.org/wiki?curid=755601", "title": "Rotta della Cucca", "text": "La rotta della Cucca del 17 ottobre 589 fu una disastrosa alluvione causata dallo straripamento dell'Adige che, secondo la tradizione storiografica veneta, sarebbe stata la causa dello sconvolgimento idrografico che tra il VI e l'VIII secolo modific\u00f2 sostanzialmente il panorama fluviale del basso Veneto.\nLa Cucca che d\u00e0 il nome alla rotta \u00e8 l'attuale Veronella, presso la quale anticamente passava un meandro dell'Adige oggi abbandonato.\nOggi si tende a ridimensionare l'importanza di questo singolo evento e si pensa che gli sconquassi avvenuti nel basso Veneto siano da attribuire a un generale peggioramento delle condizioni climatiche avvenuto tra il VI e l'VIII secolo e alla scarsa manutenzione dei fiumi conseguente alla caduta dell'Impero romano d'Occidente.\nCronaca.\nIl 17 ottobre 589 vi fu una piena eccezionale dell'Adige che ne caus\u00f2 lo straripamento provocando, secondo la cronaca tramandata da Paolo Diacono:\nPer la sua cronaca Paolo Diacono prese spunto anche dal resoconto di papa Gregorio I riguardante uno dei miracoli attribuiti a San Zeno: nonostante l'incredibile portata della piena, infatti poca acqua entr\u00f2 nella basilica a lui intitolata.\nEffetti e conseguenze.\nOggi si ritiene poco plausibile che, per quanto disastroso, un singolo evento come quello narrato da papa Gregorio I e Paolo Diacono possa aver causato lo sconvolgimento improvviso del corso di tutti i fiumi che sfociavano nella laguna di Venezia; piuttosto, un tale sconvolgimento sarebbe stato il risultato di una serie di eventi, avvenuti nell'arco di pi\u00f9 secoli, collegabili sia alla scarsa manutenzione dei fiumi, dovuto al progressivo abbandono delle terre che erano state bonificate in epoca classica e iniziato durante gli ultimi secoli dell'Impero romano d'Occidente, sia a un generale peggioramento delle condizioni climatiche avvenuto a livello globale tra il VI e l'VIII secolo, che port\u00f2 al parziale scioglimento dei ghiacciai e un aumento delle precipitazioni con conseguente progressivo e drammatico incremento della portata dei fiumi.\nLa laguna di Venezia \u00e8 il frutto dell'opera di una complessa rete fluviale, comprendente i bacini dei fiumi Piave, Sile, Zero, Dese, Marzenego, Brenta, Bacchiglione, Agno, Adige, Tartaro e Po, che creavano un ampio e continuo sistema di foci e lagune lungo tutto l'arco compreso tra Comacchio e Grado: l'antica conformazione fluviale mut\u00f2 per\u00f2 radicalmente a seguito di questi sconvolgimenti.\nA partire da nord, cos\u00ec, il Piave, che anticamente sfociava assieme al Sile nei pressi dell'antica Heraclia, spost\u00f2 il proprio corso a sud, sfociando in mare in corrispondenza di porto di Cavallino: il fenomeno sconvolse la posizione difensiva della citt\u00e0, allora capitale del distretto di Venetik\u00e0, che venne a trovarsi ricongiunta alla terraferma ed esposta alle minacce esterne, provocando cos\u00ec l'inizio della propria decadenza.\nDal canto suo il Sile, invece, separandosi dal corso del Piave, and\u00f2 a sfociare nella localit\u00e0 ora detta Portegrandi, nei pressi dell'allora esistente porto di Treporti.\nI fiumi Dese e Zero presero invece a confluire nella laguna nei pressi della citt\u00e0 di Torcello, raggiungendo poi il mare attraverso l'allora esistente porto di Sant'Erasmo: il forte afflusso di acque dolci mut\u00f2 la salubrit\u00e0 della zona, favorendo il progressivo sviluppo di aree malariche, che determinarono il declino dei vicini centri urbani.\nIl Marzenego raggiungeva il mare attraverso il porto del Lido, entrando nella laguna presso la localit\u00e0 detta Campalto e congiungendosi con le acque del Brenta tramite il canale di Cannaregio.\nPi\u00f9 a sud il Brenta e il Bacchiglione abbandonarono il proprio precedente delta, che condividevano e si estendeva tra il porto di Metamauco e il porto di Chioggia; i corsi dei due fiumi si separarono e il Brenta fu canalizzato e mandato a sfociare in corrispondenza dell'odierna Fusina, parte presso l'abitato di Olivolo e parte attraverso il vecchio porto della citt\u00e0 di Metamauco e il vicino porto di Albiola.\nSempre nei pressi della citt\u00e0 di Chioggia presero a confluire le acque del Bacchiglione, il cui percorso si presentava sensibilmente diverso dall'attuale, poich\u00e9 questo corso d'acqua, dopo aver lambito Vicenza, non doveva entrare in Padova, ma scorreva a sud della citt\u00e0 e si univa nella zona di Vallonga (il \"portus Aedro\" = mansio Evrone) alle acque del Brenta per uscire infine in Laguna.\nIn questo contesto di modificazione fluviale venivano a trovarsi esposti alla forza del mare gli spartiacque interni alla laguna, che probabilmente in precedenza la dividevano negli attuali quattro bacini idrografici. Gli spartiacque (ove in terra emersa) vennero quindi spazzati e sommersi dalle acque, separando i lidi definitivamente dalla terraferma venendo a creare la laguna unita come oggi la conosciamo.\nPoco pi\u00f9 a sud, nell'oggi scomparso porto di Brondolo, prese invece a sfociare la continuazione dei fiumi Agno e Gu\u00e0 (oggi attraverso il canale di Gorzone).\nSempre a seguito di questi sconvolgimenti, si estinse un ramo dell'Adige che passava per Bonavigo, Minerbe, Montagnana, Este, Sant'Elena, Solesino e sfociava nell'antico porto di Brondolo, mentre il letto del corso principale divenne inadeguato a gestire la nuova portata; i Longobardi, in guerra con l'Esarcato di Ravenna, lasciarono il fiume disalveato come difesa naturale contro potenziali attacchi e la campagna inondata si tramut\u00f2 in palude per secoli.\nIl corso del Tartaro rimase pressoch\u00e9 inalterato: anticamente sfociava presso Pellestrina col nome di \"canale Filistina\", ma perse il tratto finale e conflu\u00ec in queste paludi; presumibilmente in questo periodo, le sue acque riattivarono anche un antico ramo abbandonato del delta del Po, corrispondente al Po di Adria ossia all'attuale Canalbianco.\nLa tradizione indica sempre il 589 come l'anno in cui il corso principale del Po mut\u00f2 dal Po di Primaro al Po di Volano, ma da una lettera di Cassiodoro ai \u201cmarinai\u201d veneti si viene a sapere che gi\u00e0 nel 537-538 il Po di Volano era il ramo pi\u00f9 attivo.\nNei secoli successivi.\nSul corso del sistema Tartaro-Filistina, a partire dal IX secolo sorsero i primi nuclei di Badia, Lendinara, Villanova, Rovigo e Villadose.\nNel X secolo, su iniziativa del marchese Almerico di Mantova e di sua moglie Franca, il corso dell'Adige venne finalmente assestato nell'alveo dell'antico canale Chirola; da allora l'Adige attraversa Legnago, lambisce Villa Bartolomea, Castagnaro, Badia Polesine, Lendinara, Lusia, Rovigo e, dopo aver attraversato Cavarzere, sfocia nel mare Adriatico presso l'odierna Cavanella d'Adige. Il corso dell'Adige fu ancora modificato, ampliandone il letto, nel XV secolo, accorciandone il corso tra Badia Polesine e Lusia e spostandolo fuori dalla citt\u00e0 di Rovigo, ma tale sistemazione divenne definitiva solo nel XIX secolo. A met\u00e0 del XX secolo, nell'ambito della sistemazione idraulica del Polesine dopo la disastrosa alluvione del 1951 (proveniente dal fiume Po), furono creati anche i poderosi argini attuali dell'Adige, ancorch\u00e9 tale fiume non fosse esondato.\nIl termine Polesine nacque nel X secolo e venne ad indicare l'attuale provincia di Rovigo e parte dell'attuale provincia di Ferrara, in quanto comprendeva il territorio a sud dell'Adige (nel nuovo corso dal X secolo) ed a nord del Po di Volano.\nQuesta, in sintesi, rimase l'idrografia del Veneto fino a un'altra disastrosa alluvione, la rotta del Pinzone, che nel X secolo modific\u00f2 nuovamente l'idrografia del \"neonato\" Polesine."}
{"id": "755602", "revid": "24546", "url": "https://it.wikipedia.org/wiki?curid=755602", "title": "MacBeth di Scozia", "text": ""}
{"id": "755606", "revid": "121646219", "url": "https://it.wikipedia.org/wiki?curid=755606", "title": "Difesa inglese", "text": "La difesa inglese \u00e8 un'apertura del gioco degli scacchi, solitamente caratterizzata dalle mosse:\nNon \u00e8 un'apertura molto diffusa in quanto il Bianco, grazie a 2.e4 pu\u00f2 agevolmente rientrare nelle varianti della difesa Owen oppure scegliere se rientrare in una delle varianti della difesa ovest-indiana. Le mire di quest'apertura sono il controllo a distanza delle case bianche del centro, grazie al fianchettamento dell'alfiere di donna del Nero.\nSpesso \u00e8 chiamata difesa inglese anche la posizione che deriva dalla seguente serie di mosse:\nNonostante sia inusuale anche in questa forma il grande maestro Viktor Kor\u010dnoj la us\u00f2 nel 1977 vittoriosamente contro Le\u016d Paluhae\u016dski."}
{"id": "755610", "revid": "381063", "url": "https://it.wikipedia.org/wiki?curid=755610", "title": "Voltolino Fontani", "text": "Biografia.\nNel 1935, all'et\u00e0 di quindici anni, frequent\u00f2 lo studio dell'ormai anziano scultore livornese Ermenegildo Bois e a partire dal 1936 frequent\u00f2, sempre a Livorno la \"Scuola d'arte\" diretta da Giuseppe Guzzi, in cui insegnava anche il pittore Plinio Nomellini e che fu frequentata anche da Mario Nigro.\nL'opera principale del periodo giovanile (1937-1941) \u00e8 una grande tela \"La canzone degli anni perduti\", attualmente in collezione privata a Firenze. Tra il 1941 ed il 1947 svilupp\u00f2 una pittura figurativo/espressionista.\nPartecip\u00f2 attivamente all'acceso dibattito culturale che si svilupp\u00f2 a Livorno nel dopoguerra; nel 1945 fu tra i fondatori del G.A.M.(\"Gruppo Artistico Moderno\") insieme a Mario Nigro, Mario Ferretti, Guido Favati, Giancarlo Cocchia, Jean Mario Berti, Ferdinando Chevrier ed altri.\nIl 3 settembre del 1948, insieme al pittore Angelo Sirio Pellegrini, al pittore e poeta Marcello Landi, al pittore Aldo Neri e al pittore e filologo Guido Favati, stese il \"manifesto artistico estetico\" dell\"'Eaismo\" (\"Era Atomica ismo\"), che precedette la successiva \"arte nucleare italiana\" degli anni cinquanta dichiarando in anticipo e con pi\u00f9 chiarezza la necessit\u00e0 della presenza di un contesto umano o umanizzabile nell'arte, che fosse inoltre nitidamente distinguibile o almeno intuibile all'interno di ogni singolo dipinto o poesia.\nGli artisti si proposero di contribuire ad esorcizzare in tal modo il pericolo di distruzione atomica in cui all'epoca vivevano.\nFond\u00f2 nel 1947 a Livorno e diresse fino a tutto il 1957 la \" Scuola d'Arte Amedeo Modigliani\", scuola da cui uscirono gli artisti Ferdinando Chevrier e Osvaldo Bimbi.\nDopo il periodo legato all'Eaismo e alla pittura nucleare (1948-1959) si dedic\u00f2 all'approfondimento dell'informale,\ntra il 1959 e il 1969; in seguito, fino al 1976, si ebbe il periodo \"onirico\", nel quale furono portate alle estreme conseguenze le istanze teoriche enunciate nell'Eaismo.\nPresso la chiesa di San Giovanni Gualberto, alla Valle Benedetta, si conserva di questo periodo la grande tela \"Traslazione di Cristo\" del 1973 inaugurata con le opere di molti altri artisti nel 1975. L'opera fu portata a termine in pochi giorni, partendo dal tracciamento a carboncino.\nLa paesaggistica, composta da immaginazione e ricordo, ha attraversato come produzione artistica tutti i periodi di questo pittore.\nSuonava il piano e componeva poesie, era insomma poliedrico e proteiforme: due aggettivi che amava particolarmente.\nDal 1966 alla scomparsa fu insegnante e poi direttore della \"Libera Accademia d'Arte Trossi-Uberti\", a Livorno.\nNel 1996 il comune di Livorno gli ha intitolato una strada e nel 2006 ha apposto una lapide nel luogo in cui nacque, in via Sant'Andrea, con il patrocinio del Gruppo Labronico (prestigioso sodalizio artistico di cui Fontani era entrato a far parte nel 1951, apportando una ventata di novit\u00e0 con le sue ricerche pittoriche d'avanguardia) e del \"Comitato per la divulgazione della figura pittorica di Voltolino Fontani\" (dal 2011 trasformatosi in \"Archivio Voltolino Fontani\"), rappresentati in tale occasione dalla presidente del gruppo, Sira Borgiotti, e dalla vicepresidente del comitato, Adila Fontani.\nHanno scritto contributi critici su Voltolino Fontani: Clement Morro, Guido Favati, Milziade Torelli, Aldo Capasso, Carlo Cassola, Ottone Rosai, Dario Durb\u00e8, Piero Caprile, Luigi Servolini, Matteo Marangoni, Franco Crovetti, Carlo Emanuele Bugatti, Fortunato Bellonzi, Luciano Bonetti, Aldo Santini, Luigi Bernardi, Ferdinando Donzelli, Riccardo Rossi Menicagli, Bruno Cor\u00e0, Giacomo Romano, Fosco Monti, Francesca Cagianelli, Martina Corgnati, Riccardo Rossi Menicagli, Riccardo Rossi Menicagli, Riccardo Rossi Menicagli, Michele Pierleoni"}
{"id": "755611", "revid": "642594", "url": "https://it.wikipedia.org/wiki?curid=755611", "title": "Jim Hellwig", "text": ""}
{"id": "755612", "revid": "124987218", "url": "https://it.wikipedia.org/wiki?curid=755612", "title": "Darcey Bussell", "text": "\u00c8 stata Prima ballerina del Royal Ballet di Londra, di cui adesso fa parte come \"r\u00e8p\u00e8titeur\"\nBiografia.\n\u00c8 nata a Londra dall'imprenditore australiano John Crittle e da sua moglie, l'inglese Andrea Williams. La coppia ha divorziato quando lei aveva solo 3 anni. Darcey \u00e8 stata poi adottata dal nuovo marito della madre, il dentista australiano Philip Bussell. La famiglia ha trascorso un po' 'di tempo in Australia, prima di tornare a Londra.\nNel 1997 la Bussell ha sposato l'uomo d'affari australiano Angus Forbes a Cherwell, nell'Oxfordshire. Originariamente vivevano a Kensington, dove sono nate le loro due figlie nel 2001 e nel 2004. Nel 2008 la coppia si \u00e8 trasferita a Sydney, in Australia, per poi tornare a Londra nel luglio 2012.\nSi \u00e8 formata presso la Arts Educational School e la Royal Ballet School, Darcey ha iniziato la sua carriera professionale al Sadlers Wells Royal Ballet, ma dopo solo un anno si \u00e8 trasferita al Royal Ballet, dove \u00e8 diventata prima ballerina all'et\u00e0 di 20 anni nel 1989. Bussell \u00e8 ampiamente acclamata come una delle pi\u00f9 grandi ballerine britanniche. La Bussell \u00e8 rimasta con il Royal Ballet per tutta la sua carriera, durata pi\u00f9 di due decenni, ma si \u00e8 esibita anche come artista ospite con molte compagnie di spicco tra cui NYCB, Balletto del Teatro alla Scala, Kirov Ballet, Hamburg Ballet e Australian Ballet. Si \u00e8 rititrata nel 2007. Darcy ha svolto poi nuove carriere artistiche, inoltre supporta numerose organizzazioni benefiche e istituti di danza britannici e internazionali.\nCarriera.\nBalletto.\nDarcey Bussell ha studiato \"tutte le forme di stagecraft\" presso la Arts Educational School, prima di unirsi alla Royal Ballet Lower School, con sede a White Lodge, Richmond Park, all'et\u00e0 di 13 anni. A 16 anni ha frequentato la Royal Ballet Upper School di Baron's Court, prima di unirsi al Sadler's Wells Royal Ballet nel 1987. Mentre studiava alla Royal Ballet School, \u00e8 apparsa in una serie di produzioni scolastiche, tra cui spettacoli al Royal Opera House.\nMentre Darcey Bussell era ancora a scuola, il coreografo Kenneth MacMillan aveva notato la sua tecnica eccezionale, e nel 1988 decise di usarla per creare il ruolo principale nel suo balletto \"Il Principe delle Pagode\" nella musica di Benjamin Britten, che la port\u00f2 a trasferirsi al Royal Ballet. Un anno dopo, nel dicembre 1989, nella serata di apertura dello spettacolo, fu promossa Prima Ballerina a soli 20 anni.\nSi \u00e8 esibita pi\u00f9 volte in tutti i principali ruoli classici durante la sua carriera, tra cui Masha in \"Winter Dreams\" e Princess Rose in \"The Prince of the Pagodas\", entrambi coreografati da MacMillan, cos\u00ec come Princess Princess in \"The Sleeping Beauty\", Odette / Odile in \"Swan Lake\", Nikiya e Gamzatti in \"La Bayad\u00e8re\", Sugar Plum Fairy in \"Lo schiaccianoci\", Manon in \"L'histoire de Manon\" e Giselle nell'omonimo balletto.\nIn totale, ha interpretato pi\u00f9 di 80 ruoli diversi e 17 ruoli sono stati creati per lei. Solo in \"La bella addormentata\" \u00e8 stata Aurora in quattro diverse produzioni, una delle quali \u00e8 stata la produzione di Sir Anthony Dowell che ha aperto a Washington di fronte al presidente Clinton. Ha fatto diverse apparizioni come ospite con il New York City Ballet, a partire dal giugno 1993, con un'esibizione del pas de deux di Agon.\nDarcey Bussell \u00e8 stata anche ospite al Balletto Della Scala, al Kirov Ballet, al Paris Opera Ballet, all'Hamburg Ballet e all' Australian Ballet. Ha ballato la premiere di \"Sylvia\" di L\u00e9o Delibes coreografata da Sir Frederick Ashton al Royal Opera House, a Covent Garden il 4 novembre 2004.\nNel 2006, ha annunciato il suo ritiro come ballerina principale al Royal Ballet, anche se \u00e8 rimasta con la compagnia come ospite artista principale.\nSi \u00e8 ritirata dal balletto l'8 giugno 2007 con un'esibizione di \"Song of the Earth\" di MacMillan (musica Gustav Mahler: Das Lied von der Erde) eseguita alla Royal Opera House di Londra e trasmessa in diretta su BBC Two.\nNel 2012 Darcey Bussell ha partecipato alla cerimonia di chiusura delle Olimpiadi estive del 2012, guidando una troupe di 200 ballerine e 4 ballerini maschi del Royal Ballet. Lo spettacolo era noto come \"lo Spirito della Fiamma\" e ha preceduto la sospensione ufficiale della fiamma olimpica.\nNel 2016 ha lanciato un marchio di fitness dance chiamato DDMIX (Diverse dance mix). In collaborazione con il coreografo e ballerino Nathan Clarke, DDMIX \u00e8 progettato per essere un nuovo modo divertente di esercitarsi e sperimentare diversi stili di danza da tutto il mondo senza diventare troppo tecnico su uno stile specifico. Presenta aspetti di danza di vari stili tra cui: irlandese, tango, valzer, jive, bollywood, discoteca, flamenco, salsa e colpi di scena degli anni '60, tra gli altri. Le lezioni prevedono anche un riscaldamento a tema di balletto e ogni ballo dura circa 2,5 minuti con musica personalizzata per ogni ballo. DDMIX per le scuole \u00e8 un'impresa sociale.\nCampagne pubblicitarie.\nDarcey Bussell ha pubblicizzato abiti per Mulberry, Bruce Oldfield e Marks &amp; Spencer. \u00c8 stata anche fotografata per Tatler, Vogue e Vanity Fair. \u00c8 stata notoriamente fotografata con un diamante in bocca in una promozione per De Beers. La Bussell ha fatto da testimonial per la prima collezione di gioielli in assoluto nell'ambito del World Gold Council. Ha posato per American Express ed \u00e8 apparsa in uno spot televisivo per Lloyds Bank. Dal 2009 al 2013, \u00e8 stata il volto di The Sanctuary Spa. Nel 2014 \u00e8 stata ambasciatrice dei prodotti per capelli Silvikrin (Wella / Procter &amp; Gamble).\nCarriera letteraria.\nNell'ottobre 2008 HarperCollins Children's Books ha pubblicato sei libri brevi in una nuova serie per bambini chiamata \"Magic Ballerina\". Bussell aveva iniziato l'idea e la trama, e i libri sono stati scritti usando una serie di scrittori fantasma. Presentano una ragazza di nome Delphie che si unisce a una scuola di ballo e scopre che le sue scarpe sono magiche. Nel giro di tre anni sono state pubblicate almeno 23 storie di Magic Ballerina, tutte con ragazze che possiedono delle magiche ballerine rosse scintillanti. \u00e8 stato pubblicato in oltre 10 territori Le vendite hanno superato 1,4 milioni di copie. [citazione necessaria] Almeno i primi due sono stati illustrati da Katie May.\nHa co-scritto The Young Dancer con la Royal Ballet School e ha scritto un'introduzione al libro \"The Illustrated Book of Ballet\" di Barbara Newman, che mette in mostra cinque dei balletti in cui ha recitato. Nel 2012 \u00e8 stato pubblicato un libro illustrato autobiografico della sua carriera di balletto, intitolato \"Darcey Bussell\".\nCarriera televisiva.\nUn documentario di South Bank Show su Darceyl e la sua collega Viviana Durante \u00e8 stato trasmesso nell'ottobre 1992.\nNel 1994 Darcey ha interpretato il ruolo di Olga Khokhlova \"Yo Picasso\". Darcey ha recitato se stessa nella famosa commedia della BBC1 \"The Vicar of Dibley\" nel 1998.\nNel 2004 \u00e8 stata oggetto di un documentario intitolato \"Britain's Ballerina\". Bussell si \u00e8 poi unita a Katherine Jenkins per mettere in scena una produzione di canzoni e danze intitolata \"Viva la Diva\", per rendere omaggio alle star che la ispirarono tra cui Madonna e Judy Garland. Bussell e Jenkins hanno eseguito un segmento di \"Viva la Diva\" al 79 \u00b0 spettacolo Royal Variety che \u00e8 stato trasmesso in televisione il 9 dicembre 2007.\nDarcey Bussell \u00e8 entrata a far parte della giuria della BBC Strictly Come Dancing come quinto giudice nelle fasi finali della serie del 2009. Nella semifinale della competizione ha ballato una jive con la ballerina professionista Ian Waite.\nQuando Bussell \u00e8 apparsa come ospite l'episodio dell'8 aprile 2010 di The ONE Show su BBC One, ha aiutato i maghi gemelli identici, The Twins con un'illusione chiamata Clearly Impossible, in cui \u00e8 stata vista tagliata in due dentro una scatola trasparente.\nNel dicembre 2011 la Bussell ha collaborato con il coreografo Kim Gavin per realizzare \"Darcey balla Hollywood\", un documentario televisivo della BBC Two in cui ha ricreato alcune delle famose routine di danza di Hollywood, tra cui alcune di Gene Kelly e Fred Astaire e Ginger Rogers, da film come Singin 'In The Rain and Top Hat (\"Cheek to Cheek\").\nNel 2012 la Bussell \u00e8 tornata alla giuria di Strictly Come Dancing per la serie 2012 come giudice permanente e sostituto di Alesha Dixon. All'inizio della sua prima apparizione in tal ruolo, ha recitato in un film American Smooth, di nuovo in coppia con Ian Waite.\nIl 12 agosto 2012 si \u00e8 esibita alla cerimonia di chiusura delle Olimpiadi estive del 2012, scendendo dal tetto dello stadio olimpico come lo \"Spirito della fiamma\" e guidando una troupe di 200 ballerine.\nNel dicembre 2013 ha presentato un documentario della BBC Two intitolato \"Darcey's Ballet Heroines\". Nel dicembre 2014 ha presentato un documentario della BBC One su Audrey Hepburn, intitolato \"Darcey Bussell: Looking for Audrey\". Nel maggio 2015, la Bussell \u00e8 stato co-presentatrice ed esperta di danza per la Grand Final del concorso inaugurale della BBC Young Dancer, trasmesso in diretta su BBC Two.\nNel dicembre 2015 ha presentato un documentario di un'ora sulla BBC Two, \"Darcey's Ballet Heroes\", incentrato su Vaslav Nijinsky, Rudolf Nureyev e altri ballerini professionisti di sesso maschile. Nel dicembre 2016, ha presentato un documentario della BBC One su Margot Fonteyn, intitolato \"Darcey Bussell: Alla ricerca di Margot\". Nel dicembre 2017, ha presentato un documentario della BBC One su Fred Astaire, intitolato \"Darcey Bussell: Looking for Fred\".\nIl 10 aprile 2019 ha annunciato di aver deciso di dimettersi da giudice di Strictly Come Dancing, dicendo: \"\u00c8 stato un privilegio completo per me far parte di Strictly, lavorare con un team cos\u00ec talentuoso. Mi sono goduta ogni minuto del mio tempo e mi mancheranno tutti dai miei colleghi giudici, i presentatori, i ballerini, i musicisti , l'intera squadra del back stage, e in particolare i telespettatori dello spettacolo, che sono stati di grande aiuto \".\nPremi.\nNel 2006 ha vinto la medaglia d'oro dal John F. Kennedy Center for the Performing Arts. Riceve il premio Carl Alan per i contributi alla danza.\nNel dicembre 1990 \u00e8 stata eletta Ballerina dell'Anno dai lettori della rivista Dance and Dancers. [Citazione necessaria] Nel febbraio 1991 le \u00e8 stato conferito il Premio Variety Club della Gran Bretagna Sir James Garreras per il pi\u00f9 promettente nuovo arrivato del 1990 e una settimana pi\u00f9 tardi con il London Evening Standard Ballet Award per il 1990. Nell'aprile 1991 \u00e8 stata selezionata come vincitrice congiunta del Cosmopolitan Achievement Award nella categoria Performing Arts.\nIl 18 luglio 2009 la Bussell ha ricevuto un dottorato onorario dall'Universit\u00e0 di Oxford. Durante la cerimonia l'oratore pubblico dell'universit\u00e0 ha notato che \"aggiunge alla padronanza tecnica, al fascino e all'immaginazione, in modo tale che sembra rivelare la grazia della sua personalit\u00e0 e la grazia del movimento ... Inoltre, vuole che coloro che forse sono messi fuori dai grandi portali della Royal Opera House si godano i piaceri che offre il balletto. \"\nNel 2017 ha ricevuto un dottorato onorario dal Royal Conservatoire di Glasgow, in Scozia.\nNel giugno 2018 Bussell ha ricevuto una Fellowship onoraria dalla Arts University Bournemouth insieme alla costumista Jenny Beavan OBE, alla graphic designer Margaret Calvert OBE e al regista e sceneggiatore Edgar Wright. La danzatrice, che in precedenza aveva visitato l'universit\u00e0 come docente ospite, ha dichiarato: \"Sono molto onorata. AUB \u00e8 moderno e all'avanguardia, quindi i suoi laureati si alimentano con successo direttamente nelle industrie creative di questo paese\".\nOnorificenze.\nDarcey \u00e8 stata nominata Ufficiale dell'Ordine dell'Impero Britannico (OBE) negli onori di Capodanno del 1995 per i servizi di balletto, Comandante dell'Ordine dell'Impero Britannico (CBE) negli onori del compleanno del 2006 e Dame Comandante dell'Ordine degli British Empire (DBE) negli onori di Capodanno del 2018 per i servizi di danza.\nIn specifico il DBE, \"The Most Excellent Order of the British Empire\",\u00e8 un ordine cavalleresco britannico, che premia contributi alle arti e alle scienze, lavora con organizzazioni di beneficenza e di welfare e un servizio pubblico al di fuori del servizio civile.\nNel 2019, Megabus ha nominato una delle loro nuove flotte di autobus 'Darcey Bussell'.\nPatronaggio.\nDal 2012 Bussell \u00e8 presidente della Royal Academy of Dance ed \u00e8 anche patrona dell'International Dance Teachers Association, Re: Bourne, London's Children's Ballet, Cecchetti UK, Cecchetti Australia, Dance Proms e New English Ballet Theatre. [citazione necessaria] Bussell \u00e8 presidente della campagna della raccolta fondi del Royal Ballet di Birmingham dal 2012. [citazione necessaria] \u00c8 ambasciatrice del programma di donazione della New Zealand School of Dance ed \u00e8 nel consiglio della Margot Fonteyn Foundation. [citazione necessaria] \u00c8 la patrona internazionale della Sydney Dance Company e una mecenate della Du Boisson Foundation. [citazione necessaria]\n\u00c8 una mecenate delle organizzazioni benefiche mediche Borne, Sight for All e della Henry Spink Foundation. [Citazione necessaria]"}
{"id": "755613", "revid": "1418004", "url": "https://it.wikipedia.org/wiki?curid=755613", "title": "Prix des Deux Magots", "text": "Il prix des Deux Magots \u00e8 un premio letterario francese, creato nel 1933 (il giorno stesso della consegna del Prix Goncourt a Andr\u00e9 Malraux) sulla terrazza del caff\u00e8 Les Deux Magots dallo scrittore Roger Vitrac e da una bibliotecaria. Essi riunirono seduta stante una giuria di tredici autori che diedero 100 franchi ciascuno ed elessero \"Le Chiendent\" de Raymond Queneau.\nLa dotazione attuale \u00e8 di 7.750 euro (ovvero, circa 50 000 franchi francesi).\nIl proprietario del Caff\u00e8 assicur\u00f2 in seguito la dotazione del premio, che viene elargito a giovani talenti promettenti.\nIl premio non fu assegnato negli anni 1939, 1940, 1943, 1945."}
{"id": "755615", "revid": "1728", "url": "https://it.wikipedia.org/wiki?curid=755615", "title": "Colle Prenestino", "text": "Colle Prenestino \u00e8 una frazione di Roma Capitale, situata nelle zone Z. IX Acqua Vergine e Z. XIII Torre Angela, nel territorio del Municipio Roma VI (ex Municipio Roma VIII).\nSorge a cavallo della via Prenestina, a circa 800 metri esternamente al Grande Raccordo Anulare, poco oltre l'incrocio con via dell'Acqua Vergine a nord e via di Torrenova a sud e, insieme alla vicina frazione di Colle Monfortani, fa parte della Zona \"O\" 15+16 Colle Mentuccia..\nStoria.\nSi forma negli anni sessanta-settanta come borgata spontanea, inizialmente come zona agro-industriale, poi come zona abitata.\n\u00c8 situata su di un colle, nel mezzo dei vasti terreni agricoli prenestini e di secolare propriet\u00e0 della famiglia Vaselli.\nIl suo primo nome fu \"Colle Mentuccia\", per l'allora abbondante presenza della mentuccia, un'erba aromatica. Tale nome sar\u00e0 poi ripreso in maniera ufficiale dal comune per definire la Zona O che lo comprende.\nCon il piano regolatore generale, la borgata crebbe demograficamente in maniera vertiginosa, abusivamente, con un'edilizia disordinata ai lati della via Prenestina, che taglia in due la frazione tra Acqua Vergine a nord e Torre Angela a sud.\nMonumenti e luoghi d'interesse.\nSiti archeologici.\nIn zona sono presenti le sorgenti da cui l'acquedotto dell'Acqua Vergine (anno 19 a.C.) raccoglie le acque utilizzate per rifornire quattro importanti fontane di Roma: la fontana della Barcaccia, la fontana di Trevi, la fontana dei Quattro Fiumi e la fontana del Nicchione.\nDagli scavi, iniziati nel 2003, per la costruzione della chiesa di San Patrizio, sono state portate alla luce alcune tombe etrusche, attualmente site sotto il basamento della chiesa e visibili da un'apertura vetrata posta sul pavimento a destra all'entrata.\nUna villa romana, ancora interrata, si trova vicino al comprensorio scolastico intitolato dal 2002 alla giornalista Maria Grazia Cutuli.\nOdonimia.\nTranne via Pedica di Tor Angela, le strade di Colle Prenestino sono tutte dedicate a comuni campani."}
{"id": "755616", "revid": "118958883", "url": "https://it.wikipedia.org/wiki?curid=755616", "title": "Ian Fleming Publications", "text": "La Ian Fleming Publications \u00e8 una casa editrice indipendente britannica fondata nel 1952 con il nome Glidrose Productions Limited da John Gliddon e Norman Rose per seguire ed amministrare la produzione dello scrittore britannico Ian Fleming.\nLa casa editrice detiene i diritti letterari per le opere basate sul personaggio 007. Oltre alla serie ufficiale composta da romanzi scritti da Ian Fleming la casa ha seguito la produzione di autori chiamati negli anni a riprendere il personaggio: Kingsley Amis, John Gardner, Raymond Benson, Sebastian Faulks, Jeffery Deaver, William Boyd e Anthony Horowitz. La casa cura anche le serie Young Bond (iniziata da Charlie Higson e proseguita da Steve Cole) e The Moneypenny Diaries di Kate Westbrook.\nLa casa editrice detiene anche i diritti per le altre opere di Ian Fleming, per due novelizzazioni dalla serie cinematografiche scritte da Cristopher Wood e per la \"Biografia autorizzata di 007\" di John Pearson."}
{"id": "755618", "revid": "23006", "url": "https://it.wikipedia.org/wiki?curid=755618", "title": "Glidrose", "text": ""}
{"id": "755623", "revid": "73997", "url": "https://it.wikipedia.org/wiki?curid=755623", "title": "Curtain Call - The Hits", "text": ""}
{"id": "755624", "revid": "73997", "url": "https://it.wikipedia.org/wiki?curid=755624", "title": "Curtain Call", "text": ""}
{"id": "755626", "revid": "28406", "url": "https://it.wikipedia.org/wiki?curid=755626", "title": "Battaglia di Costantinopoli (1453)", "text": ""}
{"id": "755633", "revid": "729019", "url": "https://it.wikipedia.org/wiki?curid=755633", "title": "Beriev Be-6", "text": "Il Beriev Be-6 (in cirillico \u0411\u0435\u0440\u0438\u0435\u0432 \u0411\u0435-6, designazione USAF/DoD \"Type 34\", nome in codice NATO Madge) era un idrovolante a scafo realizzato completamente in metallo dalla casa sovietica Beriev a partire dal 1949 e restato in servizio fino alla fine degli anni sessanta.\nEra un aereo ad ala a gabbiano con due derive verticali di forma ovoidale. Costruito principalmente per la ricognizione marittima a lungo raggio e il pattugliamento costiero, poteva comunque essere utilizzato quale aerosilurante, bombardiere e aereo da trasporto.\nGli ultimi esemplari hanno volato quali aerei da trasporto disarmati nella regione artica."}
{"id": "755636", "revid": "1160255", "url": "https://it.wikipedia.org/wiki?curid=755636", "title": "Hugo Viana", "text": "Caratteristiche tecniche.\nNel 2001 \u00e8 stato inserito nella lista dei migliori calciatori stilata da Don Bal\u00f3n. Durante la carriera ha ricoperto principalmente il ruolo di centrocampista centrale e in alcuni casi di trequartista o di ala sinistra, rendendosi duttile nell'utilizzo da parte dei suoi allenatori.\nCarriera.\nClub.\nSporting Lisbona e Newcastle.\nInizia la sua carriera nello Sporting Lisbona, Con i biancoverdi inoltre, conquista Campionato e Coppa di Portogallo. Ingaggiato dal per 12,75 milioni di euro, gioca in Inghilterra per due stagioni senza mai brillare, prima di tornare a Lisbona in prestito.\nValencia, Osasuna e Braga.\nAll'inizio della stagione 2005-2006 passa al Valencia, ancora in prestito. Nel marzo 2006 gli spagnoli riscattano il suo cartellino per 2,3 milioni di euro. Nella stagione 2007-2008 \u00e8 in prestito all'Osasuna, dove per\u00f2 disputa solo 9 gare di campionato e realizza un sol gol (quello nella vittoria contro il Mallorca per il 3-1 finale).\nIl 31 luglio 2009 passa in prestito con diritto di riscatto allo Sporting Braga, diritto che la squadra portoghese decide di non esercitare tornando cos\u00ec a Valencia, ma il 30 agosto 2010, dopo essersi svincolato dal Valencia, ritorna allo Sporting Braga, firmando un contratto triennale.\nHa segnato nella semifinale di ritorno contro il connazionale Benfica nella semifinale di Europa League 2010-2011. La squadra, anche grazie al suo gol, raggiunger\u00e0 la finale, dove verr\u00e0 eliminata dal Porto.\nEsperienze negli Emirati.\nNel 2013 viene acquistato dalla formazione dell'Ah-Ahli, con la quale vince il campionato emiratino. Nella stagione 2015-2016 \u00e8 in forze all'Al-Wasl realizzando 2 reti in campionato nelle 37 partite disputate. Dall'estate successiva rimane svincolato.\nNazionale.\nDal 2001 al 2004 ha rappresentato la nazionale Under-21 centrando il terzo posto agli Europei di categoria in Germania.\nFa il suo debutto nella Nazionale portoghese maggiore il 14 novembre 2001 nell'amichevole vinta 5-1 contro l', subentrando nel secondo tempo a Lu\u00eds Figo. Viene convocato per il , ma non scende mai in campo. Con la Nazionale olimpica portoghese scende in campo durante i Giochi olimpici del 2004.\nRitorna in Nazionale dopo l'Europeo 2004 e fa parte della squadra che partecipa al dove indossa la prestigiosa maglia numero 10. Entra solo in spezzoni di gara contro Angola e Inghilterra, sbagliando contro quest'ultimi nella serie di rigori al 120\u00ba senza per\u00f2 vanificare la qualificazione al turno successivo della formazione iberica. Finisce la sua esperienza con la maglia della Sele\u00e7\u00e3o nel 2012, con un totale di 29 presenze ed un gol (realizzato nel 2005 contro la Lituania)."}
{"id": "755641", "revid": "1784938", "url": "https://it.wikipedia.org/wiki?curid=755641", "title": "Storia criminale del cristianesimo", "text": "Storia criminale del cristianesimo \u00e8 un'opera storica in 10 volumi di Karlheinz Deschner, pubblicata in Italia dalla casa editrice Ariele con un dichiarato intento anticlericale.\nStoria.\nAlla fine degli anni sessanta, Karlheinz Deschner presenta una serie di conferenze che hanno come tema i crimini commessi dal clero cristiano e in particolar modo cattolico dall'ascesa del cristianesimo a religione di Stato dell'Impero romano. Una di queste, nel 1969 gli costa una citazione in tribunale per \"vilipendio alla chiesa\", causa che per\u00f2 vincer\u00e0. Dal 1970 Deschner \u00e8 al lavoro al suo ambizioso progetto \"Storia criminale del cristianesimo\", che porta avanti aiutato dal mecenatismo offerto dagli industriali Herbert Steffen, Alfred Schwarz e altri amici.\nDurante le prime fasi della lavorazione dei libri, per qualche tempo un mecenate aveva finanziato un team di storici che doveva aiutare l'autore a valutare le fonti. L'esperimento venne per\u00f2 interrotto dopo poco perch\u00e9 il materiale che gli storici fornivano non era, secondo il giudizio di Deschner, sufficientemente esatto e per tale ragione egli decise di organizzare in prima persona le ricerche.\nIl primo tomo della \"Storia criminale del cristianesimo\" \u00e8 uscito in Germania Ovest nel 1986, ed \u00e8 stato tradotto in italiano e pubblicato in Italia nel 2000. Il completamento dell'intera opera \u00e8 avvenuto nel 2013 con la pubblicazione del decimo e ultimo volume, il curatore editoriale dell'intera opera, \u00e8 stato Carlo Modesti Pauer (pi\u00f9 noto per la trasmissione di Rai 4 \"Wonderland\"), che ne ha anche curato pi\u00f9 volte la presentazione in occasione di manifestazioni culturali.\nContenuto.\nL'opera ha l'obiettivo di dimostrare, attraverso un attento e documentato studio della storia e citazione puntuale di documenti originali, le contraddizioni che caratterizzerebbero la dottrina religiosa e i molteplici atti criminali di cui si sono macchiati il clero, la Chiesa cattolica e in generale lo stesso cristianesimo fin dalla sua legittimazione e assunzione a religione di Stato nell'Impero romano, partendo dalle persecuzioni nei confronti dei pagani e dall'antisemitismo, passando per le crociate, l'Inquisizione, l\"'Indice dei libri proibiti\", la simonia del clero, fino ai pi\u00f9 recenti scandali che coinvolgono gli interessi economici del Vaticano rappresentati dallo Istituto per le opere di religione (IOR) e gli abusi sessuali sui minori da parte di membri del clero cattolico.\nDeschner infatti dichiara di scegliere la dicitura \"Storia criminale\", in luogo di \"Storia dei crimini\", in quanto sostiene essere la storia del cristianesimo interamente fondata su atti che ledono la libert\u00e0 degli individui, anzich\u00e9 essere costellata da singoli episodi.\nTomo I: l'et\u00e0 arcaica.\nQuesto primo volume \u00e8 apparso dopo una preparazione di 16 anni ed illustra la nascita e l'ascesa del cristianesimo sino a diventare religione di Stato dell'impero romano. Deschner inizia con uno sguardo retrospettivo sull'Antico Testamento, descrivendo poi l'insediamento degli israeliti in Palestina nel periodo compreso tra il disgregarsi del dominio egiziano sulla regione e la distruzione del sistema delle citt\u00e0 stato cananee.\nQuesta introduzione, che non riguarda direttamente il cristianesimo ma l'antico giudaismo, \u00e8 rivolta a chiarire la relazione tra le pretese religiose e la politica di violenza; Deschner individua qui l'origine di una tradizione della \u201cguerra santa\u201d che in epoche successive porter\u00e0 anche i cristiani a praticare innumerevoli eccidi di massa in nome del Dio d'Israele. Sono descritti i numerosi casi per i quali la Tor\u00e0 prevedeva la pena di morte per i delitti di natura religiosa, la politica di conquista di re Davide, il dominio e la corruzione dei sacerdoti ed infine il tramonto dello stato d'Israele in epoca romana. Solo grazie a questo tramonto fu possibile l'ascesa del cristianesimo nell'impero romano, poich\u00e9 solo da allora i cristiani poterono considerarsi l'autentico Israele di Dio.\nL'antigiudaismo cristiano inizia nel Nuovo Testamento e procede nell'interpretarsi della Chiesa quale nuovo Israele. Con l'ausilio di selezionate citazioni Deschner accusa di antisemitismo dottori della Chiesa quali Efrem il Siro, Giovanni Crisostomo, San Girolamo e Ilario di Poitiers. Egualmente, secondo Deschner, i padri della Chiesa si sarebbero scagliati contro eretici e falsi credenti. Deschner prende tuttavia le difese di Origene, che egli annovera come uno tra i cristiani pi\u00f9 nobili.\nUn intero capitolo \u00e8 dedicato all'\u201dattacco al paganesimo\u201d. Deschner analizza non solo le persecuzioni anticristiane in rapporto alle esagerazioni degli storici ecclesiastici sulla \"leggenda dei martiri\", ma anche lo sguardo retrospettivo dei cristiani verso gli imperatori pagani. Deschner considera inoltre Celso e Porfirio come i primi significativi avversari del cristianesimo. L'imperatore Costantino I, che fece del cristianesimo \u201cuna Chiesa di stato\u201d, secondo Deschner trasform\u00f2 \u201cla Chiesa dei pacifisti nella Chiesa dei cappellani militari\u201d.\nDeschner considera la rinuncia del fondamentale valore pacifista del cristianesimo precedente Costantino come \u201cuna bancarotta dell'insegnamento di Cristo\u201d. L'autore si dilunga perci\u00f2 sugli effetti suscitati dallo stesso Costantino nella lotta contro giudei, \u201ceretici\u201d e pagani. Non viene risparmiato dalle critiche neppure il regno di Armenia, il primo a proclamare il cristianesimo religione di Stato nel 301, dato che questi inaugur\u00f2 il nuovo corso con una \u201cviolenta persecuzione dei pagani\u201d. Riguardo all'imperatore Giuliano, Deschner afferma che egli \u201csuper\u00f2 i suoi predecessori in tutto e per tutto: dal punto di vista caratteriale, etico, spirituale\u201d. Pur se Deschner considera ambiguo il tentativo da parte di Giuliano di restituire legittimit\u00e0 alla religione pagana, egli afferma a proposito:\nLa conclusione del primo volume \u00e8 dedicata alla valutazione dei padri della Chiesa Atanasio, Ambrogio e Agostino. Deschner rimprovera ad Atanasio \u201cmancanza di scrupoli\u201d e sete di \u201cprestigio e potere\u201d. Ambrogio \u00e8\u00a0\u2013 secondo le parole di Deschner \u2013 \u201cun fanatico antisemita\u201d. Grazie alla sua politica ecclesiastica \u201cinflessibile ed intollerante, ma mai in modo esplicito; piuttosto: sempre con la pi\u00f9 esperta sinuosit\u00e0\u201d, egli sarebbe stato un \"sino ad oggi un esempio per la Chiesa\" (pagina 400 e segg.). Agostino, infine, che antepose il patriottismo allo stesso amore di padre per il figlio, giustific\u00f2 tanto la \u201cguerra giusta\u201d quanto la \u201cguerra santa\u201d.\nTomo II: la tarda antichit\u00e0.\nDeschner afferma che \u201ccondizioni quali quelle dell'antica Roma\u201d sarebbero caratteristiche della Chiesa romana. Le atrocit\u00e0 dei pastori cristiani della tarda antichit\u00e0 sono state sino ad oggi manipolate, abbellite o taciute in mille maniere.\nTomo III: la Chiesa antica.\nA differenza degli altri volumi, che seguono un ordinamento cronologico, Deschner esamina qui le cosiddette questioni criminali fondamentali, che egli identifica nei seguenti raggruppamenti:\nTomo IV: l'alto Medioevo.\nNell'et\u00e0 alto medioevale si determina la separazione da Bisanzio, inizia il conflitto con l'Islam e i papi romani divengono tra i pi\u00f9 potenti sovrani. Deschner giudica papa Gregorio I un uomo dalla doppia morale, poich\u00e9 questi, mentre predicava continuamente penitenze in vista dell'imminente fine del mondo, brig\u00f2 per estendere il proprio potere con ogni mezzo, fosse pure il carcere, la tortura, l'invito al saccheggio e alla presa di ostaggi; inoltre, Gregorio seppe anche usare la corruzione.\nLa Donazione di Costantino \u00e8 definita da Deschner come la pi\u00f9 grossa falsificazione di documenti della storia. Alla fine del volume vengono rimproverate a Carlo Magno le relazioni opportunistiche con i pontefici, le sue sanguinose campagne di evangelizzazione a colpi di spada e la distruzione dei regni dei Longobardi e degli Avari.\nTomo V: IX e X secolo.\nAl volume \u00e8 premessa una replica di Deschner all'antologia \"Criminalizzazione del cristianesimo?\" e un editoriale sullo stesso argomento da parte di Hermann Gieselbusch, curatore dell'editore Rowohlt. Secondo Deschner, nel IX e X secolo si verifica una forte commistione interiore tra il potere temporale e quello spirituale. Nascono i principati ecclesiastici e si sviluppa la militarizzazione dell'alto clero.\nSotto gli Ottoni, la Chiesa del Sacro Romano Impero venne completamente militarizzata; diocesi e abbazie disponevano di un potenziale militare significativo. Anche i pontefici scendevano in guerra: nell'849 Leone IV, nell'877 Giovanni VIII, nel 915 Giovanni X. I papi si scomunicavano a vicenda e alcuni furono gettati in carcere, strangolati, mutilati, avvelenati. Sergio III ne fece uccidere addirittura due. Nel capitolo terzo viene trattata la questione dei Decretali dello Pseudoisidoro, che sono considerati la falsificazione pi\u00f9 importante dell'epoca carolina (Dawson).\nTomo VI: XI e XII secolo.\nQuesto volume tratta: dell'imperatore Enrico II il santo, che condusse tre guerre contro la Polonia cattolica alleandosi con pagani; del pontificato ricco di conseguenze di Gregorio VII, definito un \u201csatana aggressivo\u201d, che nel corso della lotta per le investiture, al fine di conseguire la vittoria della Santa Sede sul trono imperiale (Canossa), caus\u00f2 lo scisma con la Chiesa d'Oriente, la prima crociata (con il massacro di tutti gli abitanti di Gerusalemme) e le conseguenti seconda e terza crociata.\nTomo VII: il XIII e il XIV secolo.\nDeschner si sofferma qui sull'imperatore Enrico VI di Svevia, che volle cingere la corona imperiale senza benedizione papale. Quindi, l'autore passa a trattare Innocenzo III, il pontefice pi\u00f9 potente della storia. Nell'epoca in questione si fanno crociate da tutte le parti. Tra queste, la quarta crociata (contro Bisanzio), la crociata di Federico II di Svevia, quelle di Luigi IX il Santo verso l'Egitto e verso Tunisi, la grottesca crociata dei fanciulli, le crociate di cristiani contro cristiani, i Vespri siciliani, l'annientamento dei Templari, lo sterminio dei pagani nel Nordest europeo, gli eccidi di ebrei da parte cristiana e non ultima l'inquisizione totalitaria, destinata a soffocare qualsiasi reazione degli spiriti pi\u00f9 liberi.\nTomo VIII: il XV e il XVI secolo.\nDeschner descrive qui l'inizio della caccia alle streghe, lo Scisma d'Occidente, i pontefici del Rinascimento, la lotta contro l'opposizione interna alla Chiesa (Wycliff, Hus, il Concilio di Costanza, Lutero e la rivolta dei contadini in Germania tra il 1524 e il 1525).\nTomo IX: dalla met\u00e0 del XVI sino ai primi del XVIII secolo.\nNel nono volume vengono trattati i seguenti argomenti:\nTomo X: Dal XVIII secolo in poi.\nPi\u00f9 di un quarto di secolo dopo la pubblicazione del primo volume, Deschner completa finalmente il suo lavoro con la pubblicazione del X e ultimo testo della sua fatica letteraria. Questo tomo parla della crisi del papato avvenuta dopo l'inizio del XVIII secolo e la progressiva separazione tra Stato e Chiesa.\nRicezione dell'opera.\nLe reazioni alle pubblicazioni di Deschner non furono univoche: non solo la stampa, ma anche gli specialisti dettero giudizi contrastanti sull'opera. Su iniziativa di alcuni storici della Chiesa, agli inizi dell'ottobre 1992, fu organizzato un simposio di tre giorni sui primi tre volumi dell'opera. Oltre a Deschner, il promotore Hans Reinhard Seeliger invit\u00f2 all'Accademia cattolica di Schwerte 22 specialisti, tra i quali erano esperti di storia ecclesiastica, di Patrologia, di storia antica, archeologi, e giuristi.\nGli atti del convegno apparvero nel 1993 in forma antologica, pubblicati con lo stesso titolo che era stato dato all'incontro: \"Kriminalisierung des Christentums? Karlheinz Deschners Kirchengeschichte auf dem Pr\u00fcfstand\" (Criminalizzazione del cristianesimo? La storia della Chiesa di Karlheinz Deschner alla prova). Deschner rifiut\u00f2 la partecipazione al simposio e si giustific\u00f2 sostenendo che una sua risposta alle questioni essenziali era gi\u00e0 sufficientemente illustrata nella prefazione al primo volume.\nEgli si decise tuttavia ad inviare, a titolo esemplificativo, una replica alla relazione di Maria Radnoti-Alf\u00f6ldi (\"L'imperatore Costantino, un grande della storia?\"), con uno scritto che fu poi preposto al quinto tomo della sua opera. Gli altri interventi del simposio furono invece ignorati. Sempre nell'introduzione al quinto volume, Hermann Gieselbusch, curatore dell'editrice Rowohlt, segnal\u00f2 come ben pochi partecipanti al convegno \u201csi trattennero da insulti personali\u201d; in particolare, a nome di Deschner egli volle ringraziare quattro relatori per la correttezza mostrata: Ulrich Faust, Theofried Baumeister, Erich Feldmann e Gert Haendler.\nNel 2002, lo storico J\u00fcrgen Miethke comment\u00f2 su \"Frankfurter Allgemeine Zeitung\" in occasione della pubblicazione del settimo tomo,\nPremi.\n\"Storia criminale del cristianesimo\" ha vinto i seguenti premi:"}
{"id": "755642", "revid": "1987129", "url": "https://it.wikipedia.org/wiki?curid=755642", "title": "Pudding", "text": "Con il nome pudding si definiscono vari tipi di specialit\u00e0 alimentari diffuse nei paesi anglofoni.\nPudding salato.\nUn primo tipo di pudding, comune soprattutto nelle Isole Britanniche e in Australia consiste di una massa solida ottenuta dalla miscelazione di vari ingredienti, anche salati o a base di carne, con farina di grano o di altri cereali. Questo tipo di pudding \u00e8 simile a una torta o a un pasticcio o persino a una salsiccia. Pu\u00f2 essere cotto al forno o bollito, e si consuma sia come pietanza principale sia come dessert.\nI pudding bolliti di vario tipo erano una pietanza comune a bordo delle navi militari inglesi dei secoli XVIII e XIX. Famosi sono il \"black pudding\", a base di sangue di maiale e cereali, e il \"white pudding\", a base di carne varia e cereali, ma esistono anche varianti vegetariane. Questi tipi di pudding si trovano spesso anche fritti, soprattutto in Scozia, nelle famose friggitorie di Fish and Chips.\nPudding dolce.\nUn secondo tipo di pudding, dolce e affine al budino, consiste in una mousse di zucchero o altri ingredienti dolci con agenti addensanti quali gelatina, uova, uva passa, fichi secchi, mandorle e altri ingredienti. Si consuma come dessert o snack dolce. Questo tipo di pudding dolce \u00e8 quello di gran lunga pi\u00f9 diffuso negli Stati Uniti, ed \u00e8 quasi solo a questo tipo che si riferisce la parola \"pudding\" usata in lingue diverse dall'inglese."}
{"id": "755643", "revid": "2153076", "url": "https://it.wikipedia.org/wiki?curid=755643", "title": "Get Rich or Die Tryin' (album)", "text": "Get Rich or Die Tryin' \u00e8 il primo album ufficiale, e quindi il debutto discografico del noto rapper newyorkese 50 Cent, pubblicato nel 2003. Nel suo primo anno di pubblicazione il disco ha venduto pi\u00f9 di 9 milioni di copie negli Stati Uniti e 12 milioni in tutto il mondo arrivando in Italia alla posizione numero 13. L'album ha debuttato al numero uno della classifica statunitense \"Billboard\" 200, vendendo 872,000 copie nella prima settimana. Dall'album sono stati estratti ben cinque singoli, inclusi \"In da Club\", che conta pi\u00f9 di 1 miliardo di visualizzazioni su YouTube, \"21 Questions\" e \"P.I.M.P.\"\nA partire dal 2003, ha venduto nove milioni di copie negli Stati Uniti, diventando cos\u00ec il quarto album hip hop pi\u00f9 venduto di sempre negli Stati Uniti. Al momento della sua uscita, l'album ha ricevuto delle recensioni positive dalla maggior parte dei critici musicali ed \u00e8 stato nominato ai Grammy Awards nella categoria Best Rap Album, perdendo poi contro \"Speakerboxxx/The Love Below\" degli OutKast.\n\"Get Rich or Die Tryin'\" \u00e8 stato indicato da varie riviste di settore come uno degli album migliori degli anni duemila. Nel 2020, il disco \u00e8 stato certificato nove volte disco di platino dalla Recording Industry Association of America (RIAA). Fu l'album pi\u00f9 venduto nel 2003 negli Stati Uniti. Nel 2020 la rivista \"Rolling Stone\" ha inserito \"Get Rich or Die Tryin\"' alla posizione numero 280 nella terza revisione della lista dei 500 migliori album di sempre da loro redatta.\nDescrizione.\nOrigine e storia.\nPrima della pubblicazione del suo mixtape, il 24 maggio 2000 a 50 Cent furono sparati nove colpi di arma da fuoco nel Queens a New York, durante un regolamento di conti. Egli riusc\u00ec a sopravvivere, ma fu scaricato dalla propria etichetta discografica, la Columbia Records, che non voleva avere a che fare con un criminale conclamato, e rimase quindi senza contratto. Nel 2002, Eminem ascolt\u00f2 una copia del nastro \"Guess Who's Back?\" di 50 Cent per tramite dell'avvocato di Jackson (Curtis James Jackson III, vero nome di 50 Cent), che stava lavorando con il manager di Eminem Paul Rosenberg. Favorevolmente colpito dal mixtape, Eminem invit\u00f2 50 Cent a Los Angeles dove lo present\u00f2 al produttore discografico Dr. Dre. 50 Cent firm\u00f2 un contratto da un milione di dollari con Dr. Dre e pubblic\u00f2 il suo successivo mixtape, \"No Mercy, No Fear\". Il nastro conteneva il singolo \"Wanksta\" inserito nella colonna sonora del film \"8 Mile\", che in seguito fin\u00ec in \"Get Rich or Die Tryin\"'. Sia Eminem sia Dr. Dre cominciarono quindi a lavorare sull'album di debutto del rapper, insieme ai produttori Mike Elizondo, Sha Money XL, ed altri.\nIl primo singolo \"In da Club\" fu la prima di sette tracce che 50 Cent registr\u00f2 in cinque giorni con Dr. Dre. Eminem compare come ospite in un paio di brani, \"Patiently Waiting\" e \"Don't Push Me\". Le canzoni vedono inoltre la partecipazione di rapper della G-Unit, come Lloyd Banks (\"Don't Push Me\"), Tony Yayo (\"Like My Style\") o Young Buck (\"Blood Hound\"). Il singolo seguente \"21 Questions\" non piaceva a Dr. Dre, che non lo avrebbe voluto includere nell'album. Secondo 50 Cent, Dre pensava che non fosse abbastanza \"gangsta\". 50 Cent rispose che il pezzo rispecchiava la duplicit\u00e0 della propria personalit\u00e0. \"Back Down\" era un brano strumentale composto da Dr. Dre. Originariamente doveva essere usato per l'album di Rakim \"Oh My God\", che per\u00f2 a causa di divergenze creative non fu mai pubblicato.\nSingoli.\nIl primo singolo estratto dall'album, \"In da Club\", fu certificato disco di platino dalla Recording Industry Association of America (RIAA), riscuotendo enorme successo a livello internazionale e diventando il primo singolo di 50 Cent a raggiungere la vetta della classifica statunitense \"Billboard\" Hot 100 che detenne per nove settimane, restando in classifica per ventidue settimane complessive. La traccia raggiunse anche la prima posizione nelle classifiche Top 40 Tracks, Hot R&amp;B/Hip-Hop Songs e Hot Rap Tracks. A livello mondiale la canzone raggiunse la prima posizione in Danimarca, Germania, Irlanda e Svizzera e la top five in Austria, Belgio, Finlandia, Grecia, Norvegia, Svezia, Paesi Bassi, e Regno Unito. Ricevette due nomination ai Grammy Awards nelle categorie Best Male Rap Solo Performance e Best Rap Song. \"In da Club\" \u00e8 considerata una delle migliori canzoni rap di tutti i tempi, che introduce un nuovo suono e ritmo nel rap. La canzone \u00e8 inserita al numero 18 nella classifica \"100 Greatest Hip-Hop Songs of All Time\" di VH1. La rivista statunitense \"Rolling Stone\" ha inserito la canzone al numero 448 nella \"Lista delle 500 migliori canzoni secondo Rolling Stone\".\nIl secondo singolo, \"21 Questions\", divenne il secondo brano di 50 Cent a raggiungere la vetta della \"Billboard\" Hot 100, dove rimase per quattro settimane non consecutive. Trascorse sette settimane in cima alla classifica \"Billboard\" Hot R&amp;B/Hip-Hop Songs. Fuori dagli Stati Uniti, \"21 Questions\" raggiunse la sesta posizione nel Regno Unito. Il disco fu certificato disco d'oro dalla RIAA. \"Many Men (Wish Death)\" fu il terzo singolo e raggiunse la posizione numero 11 della Bubbling Under R&amp;B/Hip-Hop Singles negli Stati Uniti. Il 14 giugno 2006, \"Many Men (Wish Death)\" \u00e8 stata certificata disco d'oro dalla Recording Industry Association of America (RIAA), con oltre 500,000 copie vendute in America. Il quarto singolo \"P.I.M.P.\" fu un altro grande successo raggiungendo la terza posizione nella classifica \"Billboard\" Hot 100 e la prima nella Hot Rap Tracks. Fu numero 1 anche in Canada, e certificato disco d'oro dalla RIAA. L'ultimo singolo estratto dal disco, \"If I Can't\", raggiunse la posizione numero 76 nella \"Billboard\" Hot 100 e la 34 nella Hot R&amp;B/Hip-Hop Songs."}
{"id": "755644", "revid": "767487", "url": "https://it.wikipedia.org/wiki?curid=755644", "title": "Joe Shulman", "text": "Shulman, che fu uno dei contrabbassisti che presero parte alle registrazioni di Birth of the Cool, fu molto attivo come sideman nel periodo tra il 1941 e il 1957, con collaborazioni e registrazioni con diverse orchestre (Claude Thornhill, Duke Ellington, Glenn Miller) ed altri protagonisti del periodo (Lester Young, Charlie Parker, Gerry Mulligan, Buddy Rich). Dal 1949 fece parte del trio della pianista Barbara Carroll che spos\u00f2 nel 1954.\nJoe Shulman mor\u00ec di un attacco cardiaco nel 1957, durante una breve vacanza con la moglie, a soli 33 anni."}
{"id": "755648", "revid": "28406", "url": "https://it.wikipedia.org/wiki?curid=755648", "title": "Battaglia di Costantinopoli (717)", "text": ""}
{"id": "755651", "revid": "1048993", "url": "https://it.wikipedia.org/wiki?curid=755651", "title": "Billy Gilbert", "text": "Biografia.\nFiglio di cantanti del Metropolitan Opera, cresce a San Francisco dove comincia la carriera nel vaudeville a soli dodici anni. Dopo diverse rappresentazione a Broadway debutta sullo schermo nel 1913, scoperto da Mack Sennett, in \"He Would a Hunting Go\", accanto a Roscoe \"Fatty\" Arbuckle. Non riscontra successo e fa ritorno al teatro; l\u00ec per\u00f2 \u00e8 notato dall'emergente produttore cinematografico Hal Roach. Comincia cos\u00ec una lunga carriera che lo porta a collaborare con artisti importanti quali Stanlio e Ollio, James Finlayson, Mae Busch, Thelma Todd, Zasu Pitts, i fratelli Marx e Charlie Chaplin, con il quale realizza il film \"Il grande dittatore\" (1940).\nGran parte del suo successo fu dovuta alle sue apparizioni nei film di Stanlio e Ollio, dove tipicamente rappresentava l'ometto burbero vittima dei loro pasticci. Ebbe comunque modo di lavorare con grandi attori quali John Wayne, Cary Grant e Marlene Dietrich.\nDopo la Seconda guerra mondiale continu\u00f2 la sua attivit\u00e0, lavorando anche come doppiatore: dal 1951 al 1960 diede voce a un personaggio della serie televisiva \"Andy's Gang\".\nContinu\u00f2 a lavorare come doppiatore dando voce al gigante Willie della serie animata di Topolino, fino a poco prima della morte, sopraggiunta a causa di un'apoplessia all'et\u00e0 di 77 anni."}
{"id": "755652", "revid": "219110", "url": "https://it.wikipedia.org/wiki?curid=755652", "title": "M2All Shock Volume 3", "text": "M2All Shock Volume 3 \u00e8 una raccolta di pezzi dance e house pubblicata dalla radio m2o.\nLe tracce sono state scelte e mixate da Provenzano Dj. Questa compilation si caratterizza perch\u00e9 \u00e8 un dual disc: su un lato del disco ci sono le canzoni, mentre sull'altro lato c'\u00e8 un DVD con i video delle canzoni, sempre mixati da Provenzano Dj. La compilation deriva dall'omonimo programma \"m2 All Shock\" che andava in onda in contemporanea su m2o e sul canale satellitare All Music il sabato dalle 22:00 alle 24:00."}
{"id": "755654", "revid": "28406", "url": "https://it.wikipedia.org/wiki?curid=755654", "title": "Battaglia di Costantinopoli (674)", "text": ""}
{"id": "755656", "revid": "1538224", "url": "https://it.wikipedia.org/wiki?curid=755656", "title": "Raw Power (The Stooges)", "text": "Raw Power \u00e8 il terzo album della band statunitense The Stooges, pubblicato nel 1973 dalla Columbia Records e ristampato su compact disc per la prima volta nel 1988.\nUscito a tre anni di distanza da \"Fun House\" e accreditato a Iggy and the Stooges, l'album si rivel\u00f2 un insuccesso commerciale e solo col passare degli anni \u00e8 stato rivalutato, tanto da essere oggi considerato un disco fondamentale per lo sviluppo del movimento punk rock. Artisti dall'orientamento musicale diverso come Kurt Cobain e Cee Lo Green hanno spesso citato \"Raw Power\" come il loro album preferito, mentre Steve Jones dei Sex Pistols ha affermato di aver imparato a suonare la chitarra ascoltando proprio quest'album.\nNel 2010 gli Stooges hanno eseguito tutti i brani dell'album durante due dei concerti della serie Don't Look Back, promossi dall'organizzazione All Tomorrow's Parties, a Londra nel mese di maggio e a New York nel mese di settembre.\n\"Raw Power\" si trova al 128\u00ba posto nella lista dei 500 migliori album della rivista \"Rolling Stone\", all'80\u00ba posto in quella di \"New Musical Express\", al 98\u00ba posto nella classifica dei 100 migliori album di sempre della rivista \"Mojo\" e al 90\u00ba nell'analoga classifica di \"The Guardian\".\nIl disco.\nLa genesi di \"Raw Power\" si pu\u00f2 far risalire al settembre 1971, quando Iggy Pop incontr\u00f2 per la prima volta David Bowie. Gli Stooges si erano appena sciolti e Iggy era considerato da molti come un artista dall'energia ormai esaurita. Nel febbraio 1972, all'inizio dello Ziggy Stardust Tour, Bowie persuase il suo manager Tony Defries a farlo venire a Londra per incidere un album e circa sei mesi dopo Iggy si present\u00f2 davanti ai giornalisti in una conferenza stampa al Dorchester Hotel.\nIl cantante coinvolse nel progetto il chitarrista James Williamson e decise di riformare gli Stooges con Ron Asheton che pass\u00f2 al basso in sostituzione di Dave Alexander. Entrata nell'entourage di MainMan, la compagnia di Defries, la band firm\u00f2 un contratto di due anni con la Columbia Records e ad agosto cominci\u00f2 a registrare una nuova serie di canzoni negli studi londinesi della CBS. Quando Defries ascolt\u00f2 il risultato rimase inorridito: \u00abAnd\u00f2 fuori di testa\u00bb ricord\u00f2 in seguito Iggy, \u00abera tutto troppo violento per poter essere associato con David!\u00bb Il manager decise che, ad eccezione di \"Search and Destroy\" e del ritornello di \"Shake Appeal\", la band doveva ricominciare da capo.\nProduzione.\nL'album venne co-prodotto da Iggy e Bowie, anche se l'unico diretto coinvolgimento di quest'ultimo fu nella fase di mixaggio che port\u00f2 a termine il 24 e 25 ottobre 1972 agli Hollywood Western Sound Studios. In realt\u00e0, la mancanza di esperienza di Iggy Pop in fase di registrazione aveva lasciato pochissime possibilit\u00e0 di mixaggio: \u00abPort\u00f2 un nastro a 24 tracce\u00bb raccont\u00f2 Bowie nel 1991, \u00abaveva il gruppo su una traccia, la chitarra solista su un'altra e lui in una terza. Delle 24 tracce ne erano state utilizzate soltanto tre. Disse \"Vedi che puoi fare con questo\" e io risposi \"Jim, qui non c'\u00e8 niente da mixare\", perci\u00f2 ci limitammo semplicemente ad alzare e abbassare il volume della voce\u00bb.\nSempre a proposito della produzione, Iggy Pop ha ricordato pi\u00f9 avanti: \u00abDavid ascoltava ogni cosa e ne discuteva con me, io gli davo ci\u00f2 di cui pensavo avesse bisogno, lui lo poneva nella sua prospettiva e aggiungeva alcuni tocchi. Gli piacevano le novit\u00e0 tecnologiche, cos\u00ec c'era una cosa chiamata Time Cube a cui potevi fornire un segnale... e quando il suono usciva aveva una sorta di effetto eco. Us\u00f2 questo effetto con la chitarra in \"Gimme Danger\" e la batteria in \"Your Pretty Face Is Going To Hell\". Il suo concetto era, \"Siete cos\u00ec primitivi, il vostro batterista dovrebbe suonare come se stesse battendo su un tronco d'albero!\" Non venne fuori un cattivo lavoro... Sono molto orgoglioso dell'eccentrico, originale piccolo disco che venne fuori\u00bb.\nUscita e accoglienza.\n\"Raw Power\" venne pubblicato negli Stati Uniti nel febbraio 1973 e non and\u00f2 oltre il 52\u00ba posto della classifica di \"Billboard\". Nel Regno Unito usc\u00ec nel mese di giugno ma nella Official Albums Chart sarebbe entrato solo con la riedizione del 1977, raggiungendo il 44\u00ba posto.\nDall'album venne estratto il singolo \"Search and Destroy\", con \"Penetration\" come lato B, che\nusc\u00ec l'8 giugno 1973 negli Stati Uniti. La \"title track\" venne invece pubblicata come 45 giri in Giappone.\nIl 7 dicembre 2018 \u00e8 stato certificato disco d'oro nel Regno Unito dalla BPI.\nTracce.\nTesti e musiche di Iggy Pop e James Williamson.\nBonus disc dell'edizione del 2010.\nTesti e musiche di Iggy Pop e James Williamson.\nRiedizioni.\n\"Raw Power\" \u00e8 stato ripubblicato diverse volte a partire dal 1976 e nel 1988 \u00e8 uscita la prima versione in compact disc.\nNel 1996 la Columbia Records invit\u00f2 Iggy Pop a remixare l'intero album in vista di una nuova edizione rimasterizzata in CD. Il cantante inizialmente rifiut\u00f2 e l'etichetta decise che sarebbe andata avanti ugualmente. Incoraggiato dai fans e dal fatto che dal 1993 esisteva comunque in commercio una versione del disco da lui remixato intitolata \"Rough Power\", pubblicata dalla Bomp Records, e dato che lui stesso non era contento della prima ristampa su CD, alla fine accett\u00f2 e il nuovo remix venne realizzato nei Sony Music Studios di New York e pubblicato il 22 aprile 1997.\nJames Williamson e Ron Asheton, chitarrista e bassista degli Stooges, hanno entrambi affermato di preferire il mix originale a quello di Iggy Pop, cos\u00ec come lo stesso David Bowie: \u00abHa una ferocia pi\u00f9 tesa e pi\u00f9 caos e, a mio modesto parere, rappresentava le radici del sound per quello che sarebbe diventato il punk\u00bb.\nTra le varie riedizioni da ricordare soprattutto quella rimasterizzata del 2010 (\"Legacy Edition\") con il mix originale fatto da Bowie, distribuita con un CD bonus contenente 9 tracce live del periodo e 2 tracce risalenti alle sessioni del 1973 (\u00e8 stata ristampata nel 2016). Lo stesso anno la Columbia pubblic\u00f2 negli Stati Uniti anche un'edizione \"Deluxe\" con un terzo CD contenente outtakes, rarit\u00e0 e versioni alternative delle tracce dell'album, il DVD \"Search And Destroy\" e il vinile del singolo \"Raw Power\" uscito in Giappone nel 1973, oltre ad un booklet e alcune stampe fotografiche.\nIn occasione del Record Store Day del 21 aprile 2012, \"Raw Power\" \u00e8 stato ripubblicato solo in doppio vinile in un'edizione limitata che includeva le edizioni rimasterizzate di entrambi i mix (quello originale del 1973 e il remix del 1997), un booklet di sedici pagine con citazioni della band, fotografie scattate da Mick Rock durante il concerto al King's Cross Cinema dell'estate 1972 e pezzi scritti da Kris Needs e Brian J. Bowe."}
{"id": "755658", "revid": "6158906", "url": "https://it.wikipedia.org/wiki?curid=755658", "title": "Pozzi sacri", "text": ""}
{"id": "755660", "revid": "85521024", "url": "https://it.wikipedia.org/wiki?curid=755660", "title": "Mecha Freezer", "text": ""}
{"id": "755661", "revid": "767487", "url": "https://it.wikipedia.org/wiki?curid=755661", "title": "Guerra e pace (film 1966)", "text": "Guerra e pace: Natascia - L'incendio di Mosca (\"\u0412\u043e\u0439\u043d\u0430 \u0438 \u043c\u0438\u0440; Voyna i mir\") \u00e8 un film drammatico del 1966, diretto da Sergej Bondar\u010duk e basato sul romanzo \"Guerra e pace\" di Lev Tolstoj. Il film \u00e8 entrato nel libro dei \"guinness dei primati\" per vari record, tra cui l'alto bilancio e la durata.\nProduzione.\nL'intera produzione risulta essere durata 7 anni per un bilancio stimato di oltre 9.213.013$, che - se messo a confronto con l'inflazione - sarebbe pari a 67.000.000$ odierni, che ne fanno quindi il film pi\u00f9 costoso mai fatto in Russia.\nLa pre-produzione inizi\u00f2 a Mosca nel 1961 e le riprese nel 1963. Molti musei sovietici si offrirono di collaborare alla lavorazione producendo artefatti e modellini per le scenografie. \u00c8 uno dei primi film sovietici girati in 70 millimetri, un formato noto negli Stati Uniti e in Europa come \"Sovscope 70\", una versione molto simile all'americana Todd-AO. Per le difficoltose riprese sono state usate speciali cineprese ideate appositamente per il film e utili per il formato da 70\u00a0mm. Per la battaglia di Borodino furono impiegate oltre 120.000 comparse. Come in altri film russi fu mobilitata l'armata rossa, il che ne fa la scena di guerra pi\u00f9 vasta mai girata.\nDistribuzione.\nLa durata totale della versione distribuita nelle sale sovietiche \u00e8 di 484 min., pari a 8 ore circa. Proprio per far fronte alla durata, il film \u00e8 stato diviso in quattro parti, con titoli che richiamano i personaggi principali:\nPer la distribuzione statunitense il film \u00e8 stato rimontato e ridotto di un'ora e mezzo, con un ulteriore divisione in due parti. In alcuni Stati la seconda parte \u00e8 uscita una settimana dopo quella del primo, in altri diverse settimane dopo.\nSempre negli USA, in alcune proiezioni la versione \u00e8 stata mantenuta originale, dividendo anch'essa in due film, ognuno dei quali composto da due capitoli:\nLa prima parte dura circa 3 ore e mezza, la seconda ha una durata simile ma con degli intervalli aggiuntivi della durata di 15 minuti l'uno.\nRiconoscimenti.\nHome video.\nSu pressione della Mosfil'm il film \u00e8 stato restaurato nel 1988 e messo su formato 35 mm per ottenere un miglior rendimento ed essere distribuito in pi\u00f9 paesi.\nIl film \u00e8 stato distribuito in DVD negli Stati Uniti dalla Image Entertainment e in Italia dalla General Video.\nAccoglienza.\nPresentato in molte cerimonie di noti riconoscimenti cinematografici americani ed europei, il film si \u00e8 aggiudicato tra gli altri l'Oscar al miglior film straniero, un Golden Globe al miglior film straniero (1969), un National Board of Review al miglior film straniero e un New York Film Critics Circle Awards al miglior film straniero.\n\u00c8 stato presentato fuori concorso alla 20\u00aa edizione del Festival di Cannes tenutasi nel 1967."}
{"id": "755662", "revid": "486946", "url": "https://it.wikipedia.org/wiki?curid=755662", "title": "Siena Calcio", "text": ""}
{"id": "755663", "revid": "1632387", "url": "https://it.wikipedia.org/wiki?curid=755663", "title": "Greatest Hits Live (Saxon)", "text": "Greatest Hits Live! \u00e8 il terzo disco dal vivo dei Saxon, uscito ad un solo anno di distanza dal precedente \"Rock 'n' Roll Gypsies\". Usc\u00ec per festeggiare il decennale dell'uscita di Wheels of Steel.\nL'album venne pubblicato anche come filmato musicale in formato VHS, con l'aggiunta del brano \"Strong Arm of the Law\". In seguito venne ristampato in DVD con titoli diversi: nel 2002 usc\u00ec come Classic Rock Legends e nel 2004 venne pubblicato come Live Legends."}
{"id": "755665", "revid": "53481", "url": "https://it.wikipedia.org/wiki?curid=755665", "title": "Errare humanum est. Perseverare autem diabolicum", "text": ""}
{"id": "755667", "revid": "438678", "url": "https://it.wikipedia.org/wiki?curid=755667", "title": "Treni strettamente sorvegliati", "text": "Treni strettamente sorvegliati (\"Ost\u0159e sledovan\u00e9 vlaky\") \u00e8 un film del 1966 diretto da Ji\u0159\u00ed Menzel, vincitore dell'Oscar al miglior film straniero e presentato fuori concorso al 20\u00ba Festival di Cannes.\nIl film \u00e8 tratto dall'omonimo romanzo del 1965 dello scrittore ceco Bohumil Hrabal, che lavor\u00f2 insieme al regista per l'adattamento cinematografico dell'opera.\nTrama.\nNel 1945, nella Boemia occupata dai nazisti vive Milo\u0161, un giovane ferroviere innamorato di Masa. Quando a Milo\u0161 si offre l'occasione di dimostrare la propria virilit\u00e0, questi miseramente fallisce. \u00c8 tanta l'umiliazione che Milo\u0161 tenta di tagliarsi le vene, ma lo salvano. Ripreso il lavoro, Milo\u0161 vuole a tutti i costi ritentare la prova e stringe amicizia con Hubicka, un collega della stazione, collaudato rubacuori. Hubicka gli dice che milita nella resistenza e lo convince a partecipare ad un'azione di sabotaggio di un treno carico di munizioni. La stessa sera arriva Viktoria Frei, giovane staffetta partigiana incaricata di portare l'esplosivo. Milo\u0161 si apparta con Viktoria e finalmente riesce a ottenere ci\u00f2 che spasmodicamente vuole. Il mattino seguente, compiendo il sabotaggio del treno, Milo\u0161 perde quasi casualmente la vita.\nProduzione.\n\"Treni strettamente sorvegliati\" \u00e8 il primo lungometraggio diretto da Ji\u0159\u00ed Menzel, dopo una serie di cortometraggi da lui diretti o codiretti tra il 1960 e il 1966. Il regista Menzel appare inoltre nel film in un breve cameo, nel ruolo di un medico.\nIl film \u00e8 stato girato principalmente nel piazzale della stazione di Lod\u011bnice, comune del distretto di Beroun, e presso la linea ferroviaria secondaria Praga-Beroun.\nDistribuzione.\nIl film venne distribuito in Cecoslovacchia dal 18 novembre 1966. Successivamente, nel maggio del 1967, venne presentato fuori concorso al 20\u00ba Festival di Cannes.\nIn Italia il film \u00e8 stato distribuito anche con il titolo \"Quando l'amore va a scuola\" o \"Presto datemi una donna\".\nLe date di uscita nelle sale nelle principali nazioni sono le seguenti:\nRiconoscimenti.\n\"Treni strettamente sorvegliati\" ha ricevuto numerosi premi ed \u00e8 stato candidato per diversi riconoscimenti.\nTra i premi vinti:\nInoltre il film \u00e8 stato candidato per:\nTra gli altri riconoscimenti ottenuti dal film, oltre alla partecipazione al Festival di Cannes del 1967, \"Treni strettamente sorvegliati\" \u00e8 stato collocato dalla rivista britannica \"Empire\" al 50\u00ba posto nella classifica dei 100 migliori film del mondo del cinema."}
{"id": "755668", "revid": "1444886", "url": "https://it.wikipedia.org/wiki?curid=755668", "title": "Uranio arricchito", "text": "L'uranio arricchito \u00e8 una miscela di isotopi dell'uranio, che differisce dall'uranio naturale estratto dalle miniere per un maggior contenuto dell'isotopo 235U, ottenuto attraverso il processo di separazione isotopica. L'235U \u00e8 infatti l'unico isotopo esistente in natura in quantit\u00e0 apprezzabili che possa essere sottoposto a fissione nucleare innescata da neutroni termici; nell'uranio naturale, invece, la percentuale di questo isotopo \u00e8, in peso, circa 0,72%, mentre la maggior parte del materiale \u00e8 composta dall'isotopo 238U.\nIntroduzione.\nL'uranio arricchito \u00e8 un componente che pu\u00f2 essere utilizzato per le armi nucleari, ed \u00e8 molto spesso indispensabile per produzione di energia nucleare. L'Agenzia internazionale per l'energia atomica (IAEA) \u00e8 l'agenzia internazionale sotto gli auspici delle Nazioni Unite che ha tra i suoi scopi il compito di monitorare e controllare le forniture di uranio arricchito ed i processi correlati nello sforzo di assicurare la sicurezza della produzione di energia nucleare a livello mondiale ed al contempo mitigare la diffusione di tecnologie, materiali ed attrezzature che possano consentire la costruzione di armi nucleari (proliferazione nucleare).\nDurante il Progetto Manhattan all'uranio arricchito venne dato il nome in codice oralloy, una versione abbreviata di Oak Ridge alloy, con riferimento alla ubicazione degli impianti dove l'uranio veniva arricchito. Il termine oralloy viene occasionalmente utilizzato per riferirsi all'uranio arricchito.\nL'isotopo 238U che rimane dopo l'arricchimento dell'uranio ed il riprocessamento del combustibile esausto proveniente dai reattori nucleari \u00e8 noto come uranio impoverito (in inglese \"Depleted Uranium\" o DU), ed \u00e8 considerevolmente meno radioattivo anche rispetto all'uranio naturale. Esso \u00e8 estremamente denso e viene correntemente impiegato nel munizionamento anticarro, nel nucleo dei proiettili penetranti la corazza (con capacit\u00e0 di trasferire grandi quantit\u00e0 di energia cinetica a una superficie molto piccola, incrementando cos\u00ec di molto l'attrito e trasformando la decelerazione in calore che fonde l'acciaio), e altre applicazioni che richiedono metalli molto densi.\nL'uranio arricchito nel ciclo del combustibile nucleare.\nA partire dall'uranio purificato, si ottiene il combustibile arricchito (al 3,5% di U235), che poi viene utilizzato come combustibile nei reattori. Oltre all'uranio arricchito, il processo produce grandi quantit\u00e0 di uranio impoverito.\nGradi di arricchimento.\nUranio altamente arricchito (HEU, Highly enriched uranium).\nL'uranio altamente arricchito ha una concentrazione dell'isotopo 235U pari o superiore al 20%.\nL'uranio fossile presente nelle armi nucleari abitualmente contiene circa l'85% o pi\u00f9 di 235U, ed \u00e8 noto come \"uranio a gradazione per le armi\" (weapon-grade), anche se basta circa un 20% di arricchimento per costruire una bomba sporca, molto inefficiente (noto come weapon-usable). Tuttavia, anche un arricchimento molto minore pu\u00f2 sostenere una reazione a catena ma -ovviamente- la massa critica richiesta aumenta rapidamente. Comunque, l'utilizzo sapiente dell'implosione e dei riflettori di neutroni, pu\u00f2 permettere la costruzione di un'arma con un quantitativo di uranio minore rispetto alla abituale massa critica per il suo livello di arricchimento, anche se questo potrebbe avvenire pi\u00f9 probabilmente in un paese che gi\u00e0 possiede un'estensiva esperienza nello sviluppo di armi nucleari. La presenza di un eccesso dell'isotopo 238U rende meno veloce il decorso della reazione nucleare a catena che \u00e8 determinante nel fornire potenza esplosiva all'arma. La massa critica per un \"core\" di uranio altamente arricchito (all'85%) \u00e8 di circa 50 chilogrammi.\nL'uranio altamente arricchito (HEU) pu\u00f2 essere usato anche in un reattore a neutroni veloci, come pure nei reattori dei sommergibili nucleari, dove viene arricchito a livelli oscillanti dal 50% di 235U, a oltre il 90% a seconda del reattore. Il primo reattore veloce sperimentale Fermi 1 utilizzava HEU arricchito contenente il 26,5% di 235U.\nUranio a basso arricchimento (LEU, Low-enriched uranium).\nLa miscela di isotopi nota come \"uranio a basso arricchimento\" (in inglese Low-Enriched Uranium (LEU)) ha una concentrazione di 235U inferiore al 20%.\nDestinata all'utilizzo nelle versioni commerciali di reattore nucleare ad acqua leggera (Light Water Reactor, LWR), il tipo pi\u00f9 comune di reattori di potenza nel mondo, l'uranio viene arricchito ad una concentrazione tra il 3% ed il 5% di 235U. La miscela LEU \"fresca\" impiegata in molti tipi di reattore nucleare da ricerca, \u00e8 abitualmente arricchita con concentrazioni di U-235 dal 12% al 19,75%, ed attualmente il secondo livello di concentrazione sta sostituendo i combustibili HEU quando gradualmente si passa ai LEU.\nUranio lievemente arricchito (SEU, Slightly enriched uranium).\nLa miscela d'isotopi nota come \"uranio lievemente arricchito\" (in inglese Slightly Enriched Uranium (SEU)) ha una concentrazione di 235U tra lo 0,9% ed il 2%.\nQuesta bassa concentrazione viene utilizzata per rimpiazzare il combustibile ad uranio naturale (NU) in alcuni tipi di reattore nucleare ad acqua pesante come il CANDU. Il costo del combustibile nucleare viene ridotto perch\u00e9 si utilizza una maggiore percentuale dell'uranio estratto dalla miniera e occorrono meno passaggi collegati e processi per alimentare il reattore. Questo in effetti riduce la quantit\u00e0 di combustibile impiegato e di conseguenza i costi di gestione di qualsiasi scoria nucleare.\nLa miscela d'isotopi nota come \"uranio di recupero\" (in inglese Recovered Uranium (RU)) \u00e8 una variante della SEU. Viene adoperata nel ciclo del combustibile nucleare che comporta il recupero di combustibile usato ricuperato dal reattore nucleare ad acqua leggera (LWR). Il combustibile esaurito proveniente dai LWR tipicamente contiene pi\u00f9 isotopo U-235 rispetto all'uranio naturale, e dunque potrebbe essere utilizzato per alimentare reattori che di base utilizzano l'uranio naturale come combustibile.\nMetodi di separazione degli isotopi.\nLa separazione degli isotopi \u00e8 un'operazione alquanto difficile e ad alto consumo energetico. L'arricchimento dell'uranio \u00e8 difficile perch\u00e9 i due isotopi sono molto simili nel loro peso atomico: lo 235U \u00e8 soltanto un 1,26% pi\u00f9 leggero rispetto allo 238U. Alcune tecniche di produzione applicate all'arricchimento sono state usate, e diverse altre vengono\ninvestigate. In genere questi metodi sfruttano le piccole differenze in peso atomico dei vari isotopi. Alcune ricerche allo studio sfruttano le recenti tecniche della risonanza magnetica nucleare, comunque non \u00e8 sicuro se alcuno di questi nuovi processi allo studio potr\u00e0 essere portato alla larga scala necessaria per produrre uranio arricchito con scopi commerciali o militari.\nUna caratteristica comune a tutti gli schemi a larga scala di arricchimento \u00e8 che essi impiegano un numero di stadi successivi identici che produrranno a mano a mano sempre maggiori concentrazioni di 235U. Ogni stadio concentra il prodotto dei precedenti stadi ulteriormente, prima di essere inviato al successivo. Similmente, i residui meno arricchiti di ogni stadio vengono rimescolati con lo stadio precedente per l'ulteriore processamento. Questo sistema di arricchimento sequenziale \u00e8 noto come cascata.\nDiffusione termica.\nL'arricchimento dell'uranio mediante \"diffusione termica\" (in inglese \"thermal diffusion\") utilizza il trasferimento di calore attraverso un sottile velo di liquido o gas per ottenere la separazione isotopica. Il processo sfrutta il fatto che le molecole di gas 235U sono pi\u00f9 leggere e diffonderanno verso la superficie calda, mentre le molecole pi\u00f9 pesanti di gas 238U diffonderanno verso la superficie fredda. L'impianto S-50 del Progetto Manhattan, localizzato ad Oak Ridge, venne usato durante la Seconda guerra mondiale per preparare materiali che alimentavano il processo EMIS. Questa procedura venne abbandonata in favore della diffusione gassosa.\nDiffusione gassosa.\nLa diffusione gassosa \u00e8 una tecnologia usata per produrre uranio arricchito, costringendo l'esafluoruro di uranio gassoso (Hex) attraverso una serie di membrane. Questo produce una lieve separazione tra le molecole che contengono 235U e 238U. Durante la Guerra Fredda, la diffusione gassosa gioc\u00f2 un ruolo fondamentale come tecnica per l'arricchimento dell'uranio, anche se attualmente \u00e8 stata completamente sostituita con nuove metodiche.\nCentrifuga a gas.\nIl processo di arricchimento dell'uranio tramite centrifuga a gas utilizza un gran numero di cilindri rotanti in serie e formazioni parallele. Questa rotazione crea una forte accelerazione centrifuga in modo che le molecole di gas pi\u00f9 pesanti, contenenti 238U si muovono verso l'esterno del cilindro e le molecole di gas pi\u00f9 leggero, con maggiore concentrazione di 235U si raccolgono presso il centro. Per ottenere la stessa separazione isotopica si richiede molta meno energia rispetto al vecchio metodo della diffusione gassosa, metodica che ha in gran parte soppiantato.\nLa centrifuga Zippe.\nLa centrifuga Zippe rappresenta un miglioramento della classica centrifuga a gas e la differenza primaria consiste nel riscaldamento. Il fondo dei cilindri rotanti viene riscaldato, producendo correnti che provocano lo spostamento di 235U verso la parte superiore del cilindro, dove viene raccolto tramite delle palette. Questa centrifuga implementata viene commercialmente utilizzata dalla Urenco per produrre combustibile nucleare e fu utilizzata dal Pakistan nell'ambito del suo programma sulle armi nucleari. Il governo pakistano vendette la tecnologia Zippe alla Corea del nord e all'Iran consentendogli di sviluppare la loro industria nucleare.\nProcessi aerodinamici.\nI processi di arricchimento aerodinamico includono le tecniche \"ugello Becker a getto\", sviluppate da E.W. Becker e colleghi, e un processo di separazione che sfrutta l'utilizzo del tubo di Ranque-Hilsch. Questi processi di separazione aerodinamica dipendono dalla diffusione legata ai gradienti di pressione, come nel caso della centrifuga a gas. In effetti, i processi aerodinamici possono essere considerati come centrifughe non rotanti. L'aumento delle forze centrifughe viene raggiunto diluendo UF6 con idrogeno o elio come gas di trasporto che permette di ottenere una velocit\u00e0 di flusso molto superiore rispetto all'uso di esafluoruro di uranio puro. In Sudafrica la NECSA (Nuclear Enrichment Corporation of South Africa) svilupp\u00f2 e impieg\u00f2 l'Helikon vortex separation process basato sul tubo di Ranque-Hilsch e un impianto dimostrativo fu costruito in Brasile dalla NUCLEI, un consorzio diretto da \"Industrias Nucleares do Brasil\" che utilizzava il processo di separazione con ugello. Entrambi i metodi richiedono il consumo di molta energia e il recupero di calore dagli scarti; nessuno dei due viene attualmente utilizzato.\nSeparazione isotopica elettromagnetica.\nIl processo di separazione isotopica elettromagnetica (EMIS) consiste per prima cosa nel vaporizzare l'uranio metallico e quindi provocare una ionizzazione che produca ioni carichi positivamente. Questi vengono quindi accelerati e successivamente deflessi da campi magnetici sui loro rispettivi bersagli di collimazione. Uno spettrometro di massa su scala produttiva chiamato calutrone fu sviluppato durante la seconda guerra mondiale per produrre parte di 235U utilizzato per l'ordigno nucleare Little Boy, che fu sganciato su Hiroshima nel 1945. Propriamente il termine \"Calutron\" si applica a dispositivi multistadio collocati in grandi ovali attorno a un potente elettromagnete. La separazione magnetica \u00e8 stata ampiamente abbandonata in favore di metodi pi\u00f9 efficienti.\nProcessi laser.\nI processi laser sono una possibile tecnologia di terza generazione in grado di richiedere minore dispendio energetico, minori costi di investimento e di utilizzo, quindi significativi vantaggi economici.\nL'AVLIS (Atomic Vapor Laser Isotope Separation) \u00e8 un metodo che utilizza laser di opportuna frequenza per separare gli isotopi dell'uranio tramite la ionizzazione selettiva di transizioni iperfini. Il fascio laser \u00e8 in grado di ionizzare solamente 235U. Gli ioni prodotti, carichi positivamente, vengono quindi attratti da un elettrodo carico negativamente e si accumulano.\nUn secondo metodo di separazione laser \u00e8 conosciuto come separazione isotopica laser molecolare (\"MLIS\", Molecular Laser Isotope Separation). In questo metodo, un laser infrarosso viene diretto sull'esafluoruro di uranio gassoso, eccitando le molecole che contengono l'isotopo 235U. Un secondo laser libera un atomo di fluoro, producendo pentafluoruro di uranio che precipita separandosi dalla fase gassosa.\nUn metodo molecolare australiano chiamato SILEX (Separation of Isotopes by Laser EXcitation) e che utilizza UF6 \u00e8 apparentemente completamente differente da qualunque altro metodo finora utilizzato, secondo la Silex Systems Ltd che lo ha sviluppato. I dettagli riguardanti il processo attualmente non sono ancora noti. Dopo un lungo periodo di sviluppo da parte della U.S. enrichment company USEC che acquist\u00f2 e quindi cedette i diritti commerciali della tecnologia, la General Electric firm\u00f2 un accordo commerciale con la Silex Systems nel 2006.\nNessuno di questi processi \u00e8 ancora pronto per l'utilizzo commerciale, sebbene il SILEX abbia raggiunto un buon livello di avanzamento.\nMetodi chimici.\nUn processo chimico si \u00e8 dimostrato utile in un impianto pilota, ma non viene attualmente utilizzato. Il processo CHEMEX francese sfruttava una differenza molto piccola nella propensione dei due isotopi a modificare il loro stato di valenza in reazioni di ossidoriduzione, utilizzando fasi acquose e organiche immiscibili.\nUn processo di scambio ionico fu sviluppato dalla Asahi Chemical Company in Giappone applicando principi chimici simili, ma effettuava la separazione utilizzando una resina a scambio ionico.\nSeparazione al plasma.\nI \"processi di separazione al plasma\" (PSP) sono una tecnica potenzialmente pi\u00f9 efficiente di arricchimento dell'uranio e fanno uso di magneti superconduttori e di plasma. Viene sfruttato il principio della risonanza ionica di ciclotrone per fornire energia selettivamente all'isotopo 235U in un plasma contenente una miscela di ioni. In Francia fu sviluppata una versione di separazione al plasma chiamata RCI (\"R\u00e9sonance Cyclotron Ionique\"). I fondi per la RCI furono drasticamente ridotti nel 1986, e il programma venne sospeso all'incirca nel 1990, sebbene la RCI sia ancora utilizzata per la separazione degli isotopi stabili.\nUnit\u00e0 di lavoro separativo.\nL\"'unit\u00e0 di lavoro separativo\" (ULS o \"SWU\" dall'inglese Separation work unit) \u00e8 una unit\u00e0 di misura complessa che risulta funzione della quantit\u00e0 di uranio trattata e del suo grado di arricchimento, e in quanto tale rappresenta l'estensione dell'aumento di concentrazione dell'isotopo 235U relativo al resto dell'uranio.\nIl lavoro separativo viene espresso in ULS, kg LS (o SW), o in kg UTA (dal tedesco \"Urantrennarbeit\", lavoro separativo dell'uranio). Si ha quindi:\nPi\u00f9 specificamente, l'unit\u00e0 di lavoro separativo espressa in chilogrammi corrisponde alla quantit\u00e0 di lavoro necessario all'arricchimento ed \u00e8 perci\u00f2 indicativa dell'energia spesa quando le quantit\u00e0 di materiale di alimentazione, degli scarti e del prodotto finale sono espresse in chilogrammi. Il lavoro formula_1 necessario per separare una massa formula_2 di materiale di alimentazione con concentrazione formula_3 in una massa formula_4 di prodotto a concentrazione formula_5, e scarti di massa formula_6 e concentrazione formula_7 \u00e8 espresso in termini di unit\u00e0 di lavoro separativi necessarie, ricavate dall'espressione\ndove formula_9 \u00e8 la funzione valore, definita come\nIl rapporto materiale da trattare/prodotto finale \u00e8 dato dall'espressione\nmentre il rapporto scarti/prodotto \u00e8 dato dall'espressione\nPer esempio, partendo da 100 chilogrammi di uranio naturale, necessitano circa 60 ULS per produrre 10 chilogrammi di uranio a basso arricchimento con contenuto in 235U del 4,5%, con scarti allo 0,3%.\nIl numero di unit\u00e0 di lavoro separativo prodotto dai processi di arricchimento \u00e8 direttamente correlato all'ammontare di energia che gli stessi processi consumano. I moderni impianti a diffusione gassosa richiedono tipicamente da 2.400 a 2.500 chilowattora (da 8.600 a 9.000 MJ) di elettricit\u00e0 per ULS mentre gli impianti a centrifuga a gas richiedono appena da 50 a 60 chilowattora (da 180 a 220 MJ) di elettricit\u00e0 per ULS.\n\"Esempio:\"\nUna grande centrale nucleare con una capacit\u00e0 elettrica netta di 1.300 MW richiede annualmente circa 25.000\u00a0kg di LEU con una concentrazione di 235U del 3,75%. Questa quantit\u00e0 di uranio viene prodotta a partire da circa 210.000\u00a0kg di uranio naturale utilizzando circa 120.000 ULS. Un impianto di arricchimento con una capacit\u00e0 di 1000 kULS/anno \u00e8 perci\u00f2 in grado di produrre l'uranio arricchito necessario all'alimentazione di circa otto grandi impianti nucleari.\n\"Costi\"\nOltre alle unit\u00e0 di lavoro separativo fornite dai processi di arricchimento, l'altro parametro importante che deve essere considerato \u00e8 la massa di uranio naturale necessaria per produrre la massa desiderata di uranio arricchito. Cos\u00ec come per il numero di ULS, la quantit\u00e0 di materiale di alimentazione richiesto dipender\u00e0 anche dal livello di arricchimento desiderato e dalla quantit\u00e0 di 235U presente alla fine nell'uranio impoverito. Per\u00f2, diversamente dal numero di ULS richiesto durante l'arricchimento che aumenta al diminuire dei livelli di 235U nella fase impoverita, la quantit\u00e0 necessaria di uranio arricchito diminuir\u00e0 al diminuire dell'235U presente alla fine nell'uranio impoverito.\nPer esempio, nell'arricchimento per la produzione di LEU da utilizzare in un reattore ad acqua leggera tipicamente la fase arricchita contiene il 3,6% di 235U (a confronto l'uranio naturale ne contiene lo 0,7%) mentre la fase impoverita contiene dallo 0,2% allo 0,3% di 235U. Per produrre 1\u00a0kg di questo LEU sarebbero richiesti approssimativamente 8\u00a0kg di NU e 4,5 ULS se l'uranio impoverito contiene lo 0,3% di 235U. D'altra parte, se la fase impoverita possiede solamente lo 0,2% di 235U, allora sarebbero richiesti appena 6,7\u00a0kg di NU, ma pressappoco 5,7 ULS di arricchimento. In quanto l'ammontare di uranio naturale richiesto e il numero di ULS necessario durante l'arricchimento cambiano in modo opposto, se l'uranio naturale \u00e8 a basso prezzo e i processi di arricchimento sono relativamente pi\u00f9 costosi, quindi gli operatori tipicamente sceglieranno di lasciare pi\u00f9 235U nell'uranio impoverito mentre se l'uranio naturale \u00e8 relativamente pi\u00f9 costoso rispetto all'arricchimento, si opter\u00e0 per la scelta opposta.\nIl WISE Uranium Project ha ideato un calcolatore per l'arricchimento dell'uranio utilizzabile on line qui.\nImpoverimento.\nL'impoverimento \u00e8 l'altra faccia della medaglia del processo di arricchimento: poich\u00e9 l'uranio raffinato (yellowcake) contiene solo lo 0,7% di 235U, \u00e8 necessaria una grande quantit\u00e0 di yellowcake da cui estrarre il poco 235U presente, fino a raggiungere la quota di arricchimento necessario. L'uranio da cui viene tolto l'235U \u00e8 detto uranio impoverito, che \u00e8 dunque uno scarto del processo di arricchimento e non un prodotto voluto. In grandissima parte l'uranio impoverito \u00e8 costituito da 238U.\nL'uranio altamente arricchito utilizzato come materia prima pu\u00f2 contenere isotopi indesiderati come l'234U, un isotopo minore dell'uranio naturale; durante il processo di arricchimento, la sua concentrazione aumenta ma resta abbastanza al di sotto dell'1%. Alte concentrazioni di 236U sono un sottoprodotto dell'irradiazione in un reattore e possono essere contenute nell'HEU, in relazione al modo in cui \u00e8 stato prodotto. L'HEU rilavorato proveniente da reattori per la produzione di materiale destinato ad armi nucleari (con una concentrazione di 235U approssimativamente del 50%) pu\u00f2 contenere concentrazioni elevate di 236U che possono raggiungere il 25%, ottenendo alla fine approssimativamente una concentrazione dell'1,5% nel LEU ottenuto dall'impoverimento. 236U \u00e8 un veleno di neutroni, ovvero una sostanza che presenta elevato assorbimento indesiderato di neutroni; quindi occorre aumentare la concentrazione di 235U nel LEU prodotto in modo da compensare la presenza di 236U.\nLe miscela di NU o DU pu\u00f2 essere utilizzata per diluire i sottoprodotti indesiderati che possono essere contenuti nell'HEU di alimentazione. In relazione alla qualit\u00e0 della materia prima utilizzata, a tale scopo pu\u00f2 essere utilizzato anche SEU a concentrazioni tipiche dell'1,5% di 235U. Le concentrazioni degli isotopi indesiderati presenti nel LEU prodotto in alcuni casi possono essere superiori a quelle prescritte dalle specifiche ASTM riguardanti il combustibile nucleare, qualora venga utilizzato NU o DU. Perci\u00f2, l'impoverimento dell'HEU generalmente non pu\u00f2 contribuire al problema della gestione dei rifiuti posto dall'esistenza di grandi depositi di uranio impoverito.\nIl programma bilaterale \"Megatons to Megawatts\" si prefigge di convertire l'HEU stoccato dall'Unione Sovietica in ordigni bellici per alimentare alcune centrali nucleari negli Stati Uniti. Dal 1995 fino a met\u00e0 del 2005, 250 tonnellate di uranio altamente arricchito (circa equivalenti a 10.000 testate) furono riciclate in uranio a basso arricchimento. La meta da raggiungere entro il 2013 \u00e8 fissata in 500 tonnellate.\nUn calcolatore messo a punto dal WISE Uranium Project \u00e8 disponibile all'indirizzo web: www.wise-uranium.org/nfcub.html."}
{"id": "755669", "revid": "599013", "url": "https://it.wikipedia.org/wiki?curid=755669", "title": "Jack Silcock", "text": "Carriera.\nInizi\u00f2 la carriera professionistica nel Manchester United nel 1919, segnando due gol prima di lasciarlo nel 1934 per l'Oldham Athletic."}
{"id": "755671", "revid": "438678", "url": "https://it.wikipedia.org/wiki?curid=755671", "title": "Il negozio al corso", "text": "Il negozio al corso \u00e8 un film del 1965 diretto da J\u00e1n Kad\u00e1r e Elmar Klos, vincitore dell'Oscar al miglior film straniero.\n\u00c8 stato presentato in concorso al 18\u00ba Festival di Cannes.\nTrama.\nNel 1942, durante la guerra, la Repubblica Slovacca, stato-satellite della Germania nazista, aveva dato inizio all'\"arianizzazione\" degli ebrei: a seguito di ci\u00f2 gli esercizi commerciali di propriet\u00e0 ebraica avrebbero dovuto essere gestiti da un amministratore di razza cosiddetta ariana, che avrebbe usufruito degli utili.\nIn tal modo il falegname Anton Brtko, detto \"T\u00f3no\", era stato assegnato alla gestione del negozio di merceria della vedova Lautmann, posto sul corso principale della piccola cittadina slovacca, e come tale foriero di lauti guadagni, che avrebbero contribuito a sollevare le finanze dei non abbienti Brtko e signora.\nMa il negozio della signora Lautmann si dimostra non essere per nulla redditizio: si viene infatti a sapere che la vedova stessa vive unicamente grazie al contributo assistenziale erogato dalla comunit\u00e0 ebraica locale. \u00c8 la stessa comunit\u00e0, per di pi\u00f9, che finisce col pagare uno stipendio a T\u00f3no in cambio dell'assistenza che egli presta all'anziana signora \u2013 ed in effetti fra i due nasce un rapporto di amicizia e reciproca collaborazione - : in ogni caso T\u00f3no si trova a guadagnare pi\u00f9 di quando esercitava il suo mestiere di falegname.\nMa dopo l'arianizzazione viene la deportazione. Nella piazza principale del paese, proprio accanto alla merceria, - sotto ad un enorme grottesco monumento, appena costruito, inneggiante al regime - si svolge l'adunata coatta della popolazione ebrea destinata all'istradamento verso i campi di concentramento. T\u00f3no vuole trarre in salvo la signora Lautmann, ma nello stesso tempo teme per la propria sorte in quanto \"amico degli ebrei\" (figura che veniva perseguitata dal regime).\nLa tremenda tensione che si accumula durante il rastrellamento avr\u00e0 effetti esiziali \u2013 per motivi diversi \u2013 sia per la vedova Lautmann che per T\u00f3no."}
{"id": "755672", "revid": "31886", "url": "https://it.wikipedia.org/wiki?curid=755672", "title": "Virgin Cola", "text": "Virgin Cola \u00e8 stata una marca di soda alla cola, concorrente di Pepsi e di Coca-Cola. Appartiene alla societ\u00e0 Virgin Drinks del gruppo Virgin di propriet\u00e0 di Richard Branson.\nVirgin Cola \u00e8 stata lanciata nel Regno Unito nel 1994 a seguito di grosse campagne pubblicitarie con protagonisti: Nicole Richie, Nicky Hilton e Ashlee Simpson.\nLe bottiglie della Virgin si distinguono dalle altre bevande di Cola per il colore cromato opaco della superficie.\nLa \"pammy\" (il nome della bottiglia), riprende e ricorda le forme prosperose di un'attrice famosa: Pamela Anderson.\nItalia.\nIn Italia \u00e8 presente dal 1999 l'intera gamma di Virgin Drinks tra cui Virgin Cola e Diet Cola."}
{"id": "755673", "revid": "1418004", "url": "https://it.wikipedia.org/wiki?curid=755673", "title": "Prix du Quai des Orf\u00e8vres", "text": "Il Prix du Quai des Orf\u00e8vres \u00e8 un premio letterario francese, assegnato sin dal 1946 da una giuria composta da poliziotti e magistrati che giudicano manoscritti anonimi. La giuria \u00e8 presieduta dal prefetto di polizia.\nL'opera vincitrice \u00e8 in seguito pubblicata da un editore (Hachette dal 1951 al 1965, Arth\u00e8me Fayard dal 1966) che le assicura una tiratura minima di 50.000 esemplari.\nVincitori del Prix du Quai des Orf\u00e8vres.\nPremio non assegnato negli anni 1950, 1955, 1961 e 1973."}
{"id": "755675", "revid": "181699", "url": "https://it.wikipedia.org/wiki?curid=755675", "title": "Ponti di Calatrava a Reggio Emilia", "text": "I ponti di Calatrava a Reggio Emilia, presenti lungo l'autostrada A1, sono una serie di tre ponti progettati dall'architetto e ingegnere Santiago Calatrava. La loro realizzazione fa parte del progetto di ristrutturazione e riqualificazione dell'area di accesso al casello autostradale e alla stazione di Reggio Emilia AV Mediopadana sulla linea ferroviaria ad alta velocit\u00e0 Milano-Bologna.\nIl progetto.\nIl progetto, commissionato all'\"archistar\" Santiago Calatrava dal comune di Reggio Emilia, vede i tre ponti come segno distintivo per la riqualificazione di tutta l'area a nord della citt\u00e0. L'insieme architettonico completo \u2013 che prende il nome di \"Le Vele\" \u2013 prevede, oltre ai suddetti ponti, anche l'avveniristica copertura ad onda del casello dell'autostrada A1 e la costruzione della stazione della linea ferroviaria alta velocit\u00e0 che prende il nome di Reggio Emilia AV Mediopadana. Il costo complessivo dei tre ponti \u00e8 stato previsto in 33,6 milioni di euro \nI ponti.\nL'opera \u00e8 composta da un complesso di tre ponti, ovvero un ponte centrale ad arco e due ponti laterali strallati (cio\u00e8 con stralli, o funi), che stilisticamente riprendono i dettami del \"design organico\" tipico delle realizzazioni di Calatrava. Visibili da diversi chilometri di distanza, sono parte integrante dell'asse viario attrezzato che collega Reggio Emilia con Bagnolo e con la parte nord della citt\u00e0 dove si trovano, tra l'altro, i maggiori insediamenti industriali reggiani e la zona fieristica. L'inaugurazione \u00e8 avvenuta il 20 ottobre 2007 con una cerimonia alla quale erano presenti il sindaco reggiano Graziano Delrio, la presidente della provincia Sonia Masini e il presidente del consiglio dei ministri Romano Prodi.\nPonte Centrale.\nIl ponte \"Centrale\", perfettamente visibile dall'autostrada A1 e dalla linea ad Alta Velocit\u00e0, si pone come uno degli elementi cardine per posizione e dimensioni. Si tratta di un grande ponte ad arco a via inferiore, costituito da una luce di oltre 220 metri, e con un arco centrale alto 50 metri circa. Esso \u00e8 composto principalmente da: due spalle laterali, l'impalcato \u2013 montato come una spina dorsale a un cassone centrale a cui sono saldate le costole su cui transitano le automobili \u2013, l'arco e le 50 coppie di pendini. A sorreggere l'impalcato \u00e8 l'arco che, tramite i pendini, scarica il peso sulle spalle poste alle due estremit\u00e0. Tutti gli elementi sono in acciaio verniciato bianco, ad eccezione delle spalle in cemento armato.\nPonti Nord e Sud.\nI ponti strallati \"Nord\" e \"Sud\" sono realizzati su svincoli a rotatoria e si collocano immediatamente ai lati del ponte centrale che scavalca l'autostrada. Il pilone ad arco raggiunge l'altezza di 70 metri. La struttura principale si divide, come per il \"Centrale\", in spalle di appoggio, impalcato composto da cassone centrale e costole laterali, pilone ad arco e 26 stralli. I due ponti laterali, lunghi 179 metri e larghi 15 metri, sono realizzati in acciaio dipinto di bianco, a parte le spalle realizzate in cemento armato; inoltre, le carreggiate sono dotate di una sola corsia per senso di marcia. Gli stralli sono disposti a ramo di iperbole."}
{"id": "755676", "revid": "438678", "url": "https://it.wikipedia.org/wiki?curid=755676", "title": "L'uomo senza passato (film 1962)", "text": "L'uomo senza passato (\"Les dimanches de Ville d'Avray\") \u00e8 un film del 1962 diretto da Serge Bourguignon, vincitore dell'Oscar al miglior film straniero.\nTrama.\nPierre, un aviatore reduce di guerra, si reca a Ville-d'Avray, in Francia, dopo essere stato colpito durante un bombardamento nel quale precipita in un lago col suo velivolo. Ne esce miracolosamente vivo, ma l'incidente gli provoca vertigini, paura dell'acqua, dei rumori, e una quasi totale amnesia circa il suo passato, con l'unico terribile ricordo del viso piangente di una bambina che ha dovuto uccidere.\nIn cerca del suo passato, ogni giorno si reca alla stazione ferroviaria della citt\u00e0. Una sera incontra un uomo con la figlia dodicenne, la quale piange perch\u00e9 non vuole tornare in collegio dalle suore. Pierre, allo sguardo della bambina rimane colpito, carpendo in lei una luce di speranza nel recuperare il suo passato. Prega il padre di non farla piangere, ma questi lo liquida aspramente.\nVenuto a sapere che il padre della bambina non torner\u00e0 pi\u00f9 da lei, rimasta perci\u00f2 sola al mondo, ogni domenica Pierre va dalle suore fingendo di essere il genitore, prendendo in custodia la bambina per un pomeriggio. L'amicizia sboccia ben presto tra Pierre e Fran\u00e7oise, questo il nome datole dalle suore poich\u00e9 il suo vero nome non \u00e8 cristiano; alla richiesta di rivelare il suo vero nome, lei risponde di ricambiare il gesto una volta che Pierre le avr\u00e0 regalato il gallo in cima al campanile.\nIl legame tra i due diviene sempre pi\u00f9 stretto, il loro tenero rapporto \u00e8 costellato di riti e simboli al di fuori del tempo e delle etichette della societ\u00e0. Lei, che per lui rappresenta l'unico ricordo e legame con la propria infanzia, promette di sposarlo una volta maggiorenne; lui, che per lei rappresenta l'unico contatto in grado di donarle amore, promette di non abbandonarla mai.\nLa notte di Natale, nel consueto parco in cui trascorrono i loro incontri, lei gli regala il dono pi\u00f9 prezioso; appeso all'albero addobbato \u00e8 un biglietto con su scritto il suo vero nome: Cyb\u00e8le. Lui corre verso il campanile, vi sale e stacca il gallo sito sulla cima. Mentre torna da lei, un dottore venuto a conoscenza dell'insolito rapporto tra l'uomo e la bambina, avvisa la polizia. Nel parco, vedendo Pierre brandire un pugnale, simbolo della loro promessa di eterna fedelt\u00e0, gli agenti intervengono sparando l'uomo, uccidendolo, ponendo fine con lui al sogno della felicit\u00e0 di Cyb\u00e8le.\nDistribuzione.\nIl film venne presentato in anteprima mondiale alla 23\u00aa edizione del Festival di Venezia il 3 settembre 1962. La prima distribuzione pubblica si tenne a New York il 12 novembre 1962; in Francia usc\u00ec nelle sale il 21 novembre 1962, mentre nelle sale italiane usc\u00ec regolarmente a partire dal gennaio 1963, vietato ai minori di 14 anni."}
{"id": "755679", "revid": "767487", "url": "https://it.wikipedia.org/wiki?curid=755679", "title": "Mio zio", "text": "Mio zio (\"Mon oncle\") \u00e8 un film del 1958 scritto, diretto e interpretato da Jacques Tati, terzo della sua filmografia in veste di regista.\nTrama.\nIn una villa ultramoderna e imponente abita, con la moglie ed il figlio di nove anni G\u00e9rard, il signor Arpel, ricco industriale e presidente della societ\u00e0 \"Plastac\", borghese con una esistenza perfettamente ordinata, completamente preso dai problemi connessi con la sua attivit\u00e0 d'industriale e con la ricerca di agiatezza da ignorare i pi\u00f9 semplici creati dalla vitalit\u00e0 del figlio G\u00e9rard.\nAnche la mamma, la signora Arpel, trascura il bambino perch\u00e9 il suo tempo e le sue energie sono dedicati completamente al compito di mettere in ordine e pulire continuamente e perfettamente la casa. In questo ambiente di perfezione appare frequentemente il fratello della signora Arpel, lo zio Hulot, per il quale G\u00e9rard mostra una predilezione che desta la gelosia del signor Arpel.\nLo zio Hulot \u00e8 molto differente dai coniugi Arpel: vive con grande semplicit\u00e0 e quando viene a cercare G\u00e9rard il piccolo ne \u00e8 felice, perch\u00e9 sa che lo zio lo far\u00e0 uscire dalla monotonia della sua vita dove tutto \u00e8 previsto e tutto si ripete automaticamente.\nPer sottrarre G\u00e9rard all'influenza di questo zio cos\u00ec poco conformista, il signor Arpel d\u00e0 a Hulot un posto nella sua industria mentre la signora Arpel pensa di dargli in moglie una sua vicina. Questi tentativi non hanno tuttavia il successo sperato e il signor Arpel prende una decisione radicale: Hulot sar\u00e0 un rappresentante della societ\u00e0 all'estero.\nTutta la famiglia lo accompagna alla stazione e gli addii sono rapidi, ma uscendo dalla stazione il signor Arpel inconsciamente ritrova l'attitudine familiare di Hulot verso G\u00e9rard.\nProduzione.\nPrimo film a colori di Jacques Tati, \u00e8 stato girato tra il 10 settembre 1956 e il 25 febbraio 1957.\nLe riprese sono state effettuate negli Studios de la Victorine (ora Studios Riviera) a Nizza (villa degli Arpel), a Saint-Maur-des-Foss\u00e9s (casa di Hulot) e a Cr\u00e9teil (fabbrica).\nDistribuzione.\nIl film \u00e8 stato distribuito nel 1958.\nRiconoscimenti.\nNel 1958 il National Board of Review of Motion Pictures l'ha inserito nella lista dei migliori film stranieri dell'anno."}
{"id": "755683", "revid": "46931", "url": "https://it.wikipedia.org/wiki?curid=755683", "title": "Diaspora degli Ebrei", "text": ""}
{"id": "755701", "revid": "1777834", "url": "https://it.wikipedia.org/wiki?curid=755701", "title": "Sweet Smoke", "text": "I Sweet Smoke sono un gruppo progressive rock statunitense attivo nei primi anni settanta.\nIl loro stile risentiva di influenze jazz e funk; formatisi a New York nel 1967, si trasferirono in Germania dopo breve tempo dalla nascita."}
{"id": "755715", "revid": "17654", "url": "https://it.wikipedia.org/wiki?curid=755715", "title": "Difesa Inglese", "text": ""}
{"id": "755723", "revid": "41310", "url": "https://it.wikipedia.org/wiki?curid=755723", "title": "Gloria di Vivaldi", "text": ""}
{"id": "755727", "revid": "597500", "url": "https://it.wikipedia.org/wiki?curid=755727", "title": "G. P. Reverberi - Rond\u00f2 Veneziano/Stagioni di Venezia", "text": "G. P. Reverberi - Rond\u00f2 Veneziano \u00e8 un album dei Rond\u00f2 Veneziano pubblicato il 7 novembre 1992 dalla DDD - La Drogueria di Drugolo-Cleo Music AG e distribuito dalla BMG.\nIl disco.\nL'album contiene dodici brani inediti e due nuove versioni de \"La Serenissima\" e \"Rond\u00f2 veneziano\" registrate per l'occasione in formato DDD. La fotografia in copertina \u00e8 dell\"'Agenzia Laura Ronchi\" e \"TWS\"; la grafica e il logo del gruppo sono dello \"Studio Anastasia\" di Flora Sala.\n\u00c8 stato distribuito come \"Stagioni di Venezia\" in Germania, Austria e Svizzera dalla BMG Ariola. L'illustrazione in copertina \u00e8 della \"Ilko-Film\"; la grafica \u00e8 di Nedad Djordjevic.\nDall'album \u00e8 stato estratto il singolo Stagioni di Venezia/Murano. \nTracce.\nTutti i brani sono editi dalla Cleo Music AG ad eccezione di \"Rond\u00f2 veneziano\" (Televis Edizioni Musicali/PolyGram Italia e Abramo Allione Edizioni Musicali) e \"La Serenissima\" (Televis Edizioni Musicali/PolyGram Italia e Reverberi Edizioni Musicali/La Chiocciola)."}
{"id": "755732", "revid": "1632387", "url": "https://it.wikipedia.org/wiki?curid=755732", "title": "Accept (album)", "text": "Accept \u00e8 il primo album in studio del gruppo musicale heavy metal tedesco Accept, pubblicato nel 1979 dalla Brain Records.\nCuriosit\u00e0.\nLa batteria \u00e8 suonata dal batterista originario del gruppo Frank Friedrich, che lasci\u00f2 prima della pubblicazione del disco."}
{"id": "755733", "revid": "1632387", "url": "https://it.wikipedia.org/wiki?curid=755733", "title": "The Inner Sanctum", "text": "The Inner Sanctum \u00e8 il diciassettesimo album dei Saxon, uscito il 5 marzo 2007 per l'etichetta discografica Steamhammer/SPV GmbH. L'uscita del disco \u00e8 stata preceduta dal singolo \"If I was you\" (in versione diversa rispetto a quella presente su disco). Il 6 gennaio 2007, Biff Byford \u00e8 stato ospite di uno spettacolo su \"www.totalrock.com\", dove ha presentato in anteprima \"Atila the Hun\". Il disco \u00e8 disponibile anche un'edizione limitata con DVD.\nLa versione di \"I've Got to Rock (to Stay Alive)\" uscita come singolo ha come ospiti Lemmy Kilmister (Mot\u00f6rhead), Angry Anderson (Rose Tattoo) e Andi Deris (Helloween)."}
{"id": "755738", "revid": "964", "url": "https://it.wikipedia.org/wiki?curid=755738", "title": "Tarkhan", "text": ""}
{"id": "755739", "revid": "339392", "url": "https://it.wikipedia.org/wiki?curid=755739", "title": "G. P. Reverberi/Stagioni di Venezia", "text": ""}
{"id": "755740", "revid": "1632387", "url": "https://it.wikipedia.org/wiki?curid=755740", "title": "I'm a Rebel", "text": "I'm a Rebel \u00e8 il secondo album in studio del gruppo musicale heavy metal tedesco Accept, pubblicato nel 1980 dalla Brain Records.\nCuriosit\u00e0.\nL'autore della prima traccia \u00e8 George Alexander: pseudonimo di Alex Young, fratello del produttore George Young e dei chitarristi degli AC/DC Angus e Malcolm Young."}
{"id": "755742", "revid": "486946", "url": "https://it.wikipedia.org/wiki?curid=755742", "title": "Fermana", "text": ""}
{"id": "755743", "revid": "339392", "url": "https://it.wikipedia.org/wiki?curid=755743", "title": "Bronzetti sardi", "text": ""}
{"id": "755750", "revid": "1915706", "url": "https://it.wikipedia.org/wiki?curid=755750", "title": "Esafluoruro di uranio", "text": "L'esafluoruro di uranio (UF6) \u00e8 un composto impiegato nei processi di arricchimento dell'uranio per la produzione di combustibile nucleare e armi nucleari. A temperatura ambiente si presenta come un solido cristallino da incolore a grigio (evapora a 20\u00a0\u00b0C); \u00e8 altamente tossico e reagisce violentemente con l'acqua, svolgendo inoltre un'azione corrosiva su molti metalli.\nViene ottenuto a partire dal minerale di uranio ricco in U3O8 per dissoluzione in acido nitrico a dare nitrato di uranile UO2(NO3)2. Questi viene purificato per estrazione con solvente organico e trattato con ammoniaca a dare il diuranato di ammonio. Per riduzione con idrogeno questi viene convertito in diossido di uranio UO2, convertito successivamente in tetrafluoruro di uranio UF4 e infine ossidato a esafluoruro di uranio per reazione con fluoro.\nLa sua molecola ha geometria ottaedrica, l'atomo di uranio \u00e8 circondato da sei atomi di fluoro. Chimicamente \u00e8 un acido di Lewis e un ossidante, capace di formare complessi con altri fluoruri.\nApplicazioni nel ciclo del combustibile nucleare.\nLa molecola di UF6 viene utilizzata in entrambi i principali metodi usati per l'arricchimento dell'uranio, la diffusione gassosa e il metodo della centrifuga a gas, perch\u00e9 ha un punto triplo a 64,05\u00a0\u00b0C (147\u00a0\u00b0F, 337 Kelvin) a una pressione lievemente superiore a quella atmosferica normale. Il fluoro ha un unico isotopo stabile in natura, dunque gli isotopologhi dell'UF6 differiscono nel loro peso molecolare dipendendo soltanto dal peso atomico dell'isotopo di uranio presente nella molecola.\nTutti gli altri fluoruri di uranio sono solidi non volatili che sono vari tipi di polimero di coordinazione.\nNell'industria nucleare, il processo di diffusione gassosa richiede circa 60 volte pi\u00f9 energia rispetto al processo della centrifuga di gas; anche cos\u00ec, questo \u00e8 soltanto il 4% dell'energia che pu\u00f2 essere prodotta dall'uranio arricchito che si ottiene.\nIn aggiunta al suo utilizzo nell'arricchimento (aumento della concentrazione di un certo istopo dell'uranio), l'esafluoruro di uranio \u00e8 stato utilizzato nel metodo di riprocessamento avanzato del combustibile nucleare (volatilit\u00e0 del fluoruro) che venne sviluppato nella Repubblica Ceca. In questo processo, utilizzato nell'ossido del combustibile nucleare, lo si mescola con gas di fluoro per formare una miscela di fluoruri. Questo viene in seguito distillato per separare le diversi classi di materiale.\nStoccaggio in cilindri contenenti DUF6 gassoso.\nCirca il 95% dell'uranio impoverito prodotto fino ad oggi viene immagazzinato come esafluoruro d'uranio depleto, DUF6, in cilindri d'acciaio in spazi all'aperto vicini agli impianti di arricchimento. Ogni cilindro contiene circa 12,7 tonnellate (14 US tons) di UF6 solido. Soltanto negli U. S.A., sono presenti 560.000 tonnellate di UF6 depleto, che erano state accuratamente conteggiate nel 1993. Nel 2005, 686.500 tonnellate, contenute in 57.122 cilindri di stoccaggio vennero localizzate nei pressi di Portsmouth (Ohio), Oak Ridge (Tennessee), e Paducah (Kentucky). La necessit\u00e0 di mantenere uno stoccaggio a lungo termine del DUF6 presenta rischi ambientali, sanitari, e di sicurezza in generale a causa della sua instabilit\u00e0 chimica.\nQuando l'UF6 viene esposto all'aria umida, esso reagisce con l'acqua atmosferica per produrre UO2F2 (fluoruro di uranile) e HF (fluoruro di idrogeno), che hanno la caratteristica in comune di essere tossici e altamente solubili in acqua (e nei liquidi biologici). I cilindri di stoccaggio devono essere ispezionati regolarmente alla ricerca di segni di corrosione e di perdite. Il tempo di resistenza media dei cilindri di acciaio che contengono l'esafluoruro di uranio \u00e8 stato stimato in decenni, mentre il tempo di dimezzamento dei vari isotopi dell'uranio \u00e8 superiore alle decine di migliaia di anni.\nIncidenti con l'esafluoruro d'uranio.\nSi sono verificati diversi incidenti che coinvolgevano l'esafluoruro d'uranio negli Stati Uniti . Il governo statunitense ha convertito quantitativi di DUF6 in ossido di uranio solido per lo smaltimento. Lo smaltimento dei bidoni di DUF6 negli Stati Uniti potrebbe costare tra 15 e 450 milioni di dollari."}
{"id": "755753", "revid": "124580488", "url": "https://it.wikipedia.org/wiki?curid=755753", "title": "Steve Guttenberg", "text": "Biografia.\nDi origini ebraiche, debutta a soli diciannove anni nel film \"The Chicken Chronicles\" (1977), imponendosi all'attenzione generale l'anno successivo con \"I ragazzi venuti dal Brasile\". Nel 1984 interpreta il ruolo che lo ha reso pi\u00f9 celebre, l'agente di polizia Carey Mahoney nel film \"Scuola di polizia\", personaggio che interpreter\u00e0 fino al film \"Scuola di polizia 4 - Cittadini in... guardia\" (1987). Attore molto attivo negli anni ottanta, specialmente nelle commedie come \"Tre scapoli e un beb\u00e8\" (1987) e \"Tre scapoli e una bimba\" (1990), lavora anche in \"Cocoon - L'energia dell'universo\" (1985) e \"Cocoon - Il ritorno\" (1988). Nel 1987 partecipa al film \"La finestra della camera da letto\" (1987) e Matrimonio a 4 mani (1995).\nNel 1980 gira \"Can't Stop the Music\" insieme ai Village People, film ambientato nell'epoca della disco music. Nel 1986 interpreta il Dr. Newton Crosby, un esperto di robotica, nel film \"Corto circuito\". Nel 1989 partecipa nel video \"Liberian Girl\" di Michael Jackson, insieme ad altre star. Nel 2002 debutta come regista in \"P.S. Your Cat Is Dead!\", mentre nel 2006 prende parte ad alcuni episodi della serie televisiva \"Veronica Mars\".\nDoppiatori italiani.\nNelle versioni in italiano dei suoi film, Steve Guttenberg \u00e8 stato doppiato da:"}
{"id": "755756", "revid": "767487", "url": "https://it.wikipedia.org/wiki?curid=755756", "title": "Lydia Lunch", "text": "Biografia.\nDopo essere arrivata a New York all'et\u00e0 di 16 anni, Lunch si stabil\u00ec in una casa comunale in cui si ritrovavano artisti e musicisti, tra cui Kitty Bruce (figlia di Lenny Bruce). Dopo essere divenuta amica dei Suicide, entr\u00f2 a far parte di un'altra band no wave, i Teenage Jesus &amp; the Jerks, nel 1976. Con lei entr\u00f2 anche il suo partner artistico, il sassofonista James Chance. Con i Teenage pubblica un EP omonimo nel 1979, in cui la sua voce si fa urlo straziante, a tratti isterica. In seguito Lunch apparve in un album di Chance: \"Off White\" (accreditato a James White and the Blacks; Lunch us\u00f2 lo pseudonimo Stella Rico) del 1978.\nApparve poi in due film diretti dai registi (marito e moglie) Scott B e Beth B; nel cortometraggio \"Black Box\" (1978) recit\u00f2 la parte di una torturatrice, mentre nel \"Vortex\" (1983) indoss\u00f2 i panni di una investigatrice privata di nome Angel Powers. In quel periodo apparve anche in alcuni film di Vivienne Dick, inclusi \"She Had her Gun All Ready\" (1978) e \"Beauty Becomes The Beast\" (1979).\nNel 1979 avvia il progetto Beirut Slump, in cui suona anche la chitarra. Decide di incidere un disco solista e, nel 1980 esce \"Queen of Siam\", realizzato con l'orchestra di Billy Ver Planck. Segue la fondazione del gruppo 8-Eyed Spy, con cui d\u00e0 vita a performance rock accompagnata da Pat Irwin (chitarra), Jim Sclavunos (batteria) e George Scott (basso). \nNel 1984 viene pubblicata l'antologia \"Hysterie\". Nel frattempo Lydia si dedica all'arte in tutte le sue forme (cinema, fotografia, musica, poesia).\nNel 1982 Lydia incide \"13.13\" e \"The Agony Is the Ecstasy\", con Steve Severin dei Siouxsie and the Banshees alla chitarra.\nNel 1984 \u00e8 la volta di \"In Limbo\", arricchito dalla presenza di Thurston Moore al basso. Nello stesso anno partecipa al brano \"Death Valley '69\" dei Sonic Youth comparendo anche nell'omonimo video.\nSuccessivamente collabora con Lucy Hamilton in \"Drowning of Lucy Hamilton\". Nel 1987 pubblica l'album \"Honeymoon in Red\", nato dalla collaborazione con i The Birthday Party di Nick Cave, e \"Stinkfist\", insieme a Foetus (alias Clint Runt), all'epoca suo compagno.\nDopo una collaborazione con Harry Crews (\"Naked in Garden Hills\", 1987), torna ad incidere nel 1991 affiancata da Rowland Howard (ex-The Birthday Party). \"Shotgun Wedding\" \u00e8 il risultato di questa collaborazione.\nNella prima parte degli anni novanta si dedica a produzioni di album parlati, rivolgendo l'attenzione su temi come la guerra del Golfo: \"P.O.W.\" (1992) e \"Crimes Against Nature\" (1993). Nel 1998 registra \"Matrikamantra\", che verr\u00e0 pubblicato solo tre anni dopo. Con gli Anubian Lights nel 2002 pubblica il mini-album \"Champagne, Cocaine and Nicotine\". Nel 2004 pubblica da solista \"Smoke in the Shadows\".\nNel 2009 pubblica l'eccellente album \"Big Sexy Noise\" (5 stelle per la rivista Rolling Stone), con un omonimo supergruppo che comprende anche tre quarti dei Gallon Drunk: James Johnston (chitarra), Ian White (batteria) e Terry Edwards (organo e sax). Nel 2011 i Big Sexy Noise pubblicano l'ottimo \"Trust The Witch\". Nel 2013 esce invece \"Collision Course\", album dal vivo registrato in Italia, al quale verr\u00e0 allegata la ristampa di \"Trust the Witch\", supplendo alla mancanza di adeguata distribuzione avvenuta per il secondo disco nel 2011.\nCollaborazioni.\nNella sua carriera solista di musicista Lunch collabor\u00f2 con altre grandi personalit\u00e0 del rock alternativo, come J. G. Thirlwell, Kim Gordon, Thurston Moore, Nick Cave, Billy Ver Plank, Steven Severin, Robert Quine, Sadie Mae, Rowland S. Howard, Michael Gira, Einst\u00fcrzende Neubauten, Sonic Youth, Die Haut e Black Sun Productions. Inoltre recit\u00f2, scrisse e diresse diversi film underground, a volte collaborando con il regista e musicista Richard Kern. Pi\u00f9 recentemente ha pubblicato dei dischi parlati, collaborando con altri musicisti underground, come Exene Cervenka, Henry Rollins, Don Bajema, Hubert Selby e Emilio Cubeiro. Insieme a vari artisti e sotto la direzione di Cypress Grove ha collaborato a \"The Jeffrey Lee Pierce Sessions Project\" (un progetto che fino ad ora ha visto l'uscita di tre album su quattro), in memoria dell'amico e collaboratore Jeffrey Lee Pierce. Il 7 giugno 2014 \u00e8 uscito il suo ultimo disco \"A Fistful of Desert Blues\" in collaborazione con Cypress Grove.\nFilmografia.\nNarratrice.\nWild Tigers I Have Known Cam Archer (2005)"}
{"id": "755757", "revid": "4252", "url": "https://it.wikipedia.org/wiki?curid=755757", "title": "Arsenio I", "text": "Biografia.\nTrascorse gran parte della sua esistenza come monaco del monastero di Studenica, sotto la direzione spirituale di Sava. A causa della profonda devozione ascetica di Arsenio, Sava, dopo essere stato nominato arcivescovo, scelse quest'ultimo come igumeno del monastero.\nQuando la Serbia fu invasa dalla Bulgaria, Sava invi\u00f2 Arsenio a trovare un luogo sicuro nel sud della Serbia tale da poter diventare sede del trono episcopale. Arsenio scelse Pe\u0107, e ivi costru\u00ec un monastero e una chiesa dedicata ai Santi Apostoli.\nPrima di partire per il suo viaggio episcopale per Gerusalemme, avvenuto nel 1223, Saba design\u00f2 Arsenio come proprio successore e cedette lui la cattedra vescovile nel 1234. Nel 1235, Saba mor\u00ec a Veliko T\u0103rnovo, l'allora capitale bulgara, dopo un rito religioso e Arsenio ebbe il compito di recuperare il suo corpo e seppellirlo in Serbia.\nArsenio mor\u00ec nel 1267 e fu sepolto inizialmente nel monastero di Pe\u0107, da dove le sue reliquie furono traslate a Zhrebaonik, in Montenegro.\nCulto.\nViene commemorato dalla Chiesa ortodossa serba il 28 ottobre."}
{"id": "755763", "revid": "17654", "url": "https://it.wikipedia.org/wiki?curid=755763", "title": "Nightmare of you", "text": ""}
{"id": "755772", "revid": "1609279", "url": "https://it.wikipedia.org/wiki?curid=755772", "title": "16 regole dell'esperanto", "text": "Le 16 regole dell'esperanto sono una riduzione ai minimi termini delle regole grammaticali della lingua esperanto. Al contrario di quanto comunemente si crede, non rappresentano completamente la grammatica della lingua (che \u00e8 comunque semplicissima); non sono inoltre caratterizzate da una particolare valenza didattica, e la loro importanza \u00e8 prevalentemente di natura storica.\nStoria.\nLe 16 regole vennero infatti originariamente pubblicate il 26 luglio 1887 dal fondatore dell'esperanto, Ludwik Lejzer Zamenhof, all'interno dell\"'Unua Libro\", inizialmente in russo, poi in polacco, francese, tedesco, inglese. Non tutte le versioni erano equivalenti, e avevano delle piccole differenze di contenuto tra di loro.\nA difesa di Zamenhof fondatore dell'esperanto ed estensore di queste regole, si tenga presente che sono state scritte in un tempo in cui le teorie grammaticali moderne erano di l\u00e0 da venire. Le sedici regole furono in seguito ripubblicate nel 1905 insieme con un \"dizionario universale\" e una collezione di esercizi, sotto il titolo di \"Fundamento de Esperanto\"; quest'ultimo volume, ben pi\u00f9 dell'edizione ottantasettana, \u00e8 considerato una pietra miliare della storia della lingua esperanto.\nLe regole.\nSegue un riassunto del contenuto di ciascuna regola."}
{"id": "755778", "revid": "599013", "url": "https://it.wikipedia.org/wiki?curid=755778", "title": "AT4", "text": "L'AT4 \u00e8 un lanciarazzi anticarro leggero monouso sviluppato in Svezia dalla Saab Bofors Dynamics.\nStoria.\nL'AT4 fu presentato in una gara di appalto per la fornitura allo US Army di una nuova arma anticarro insieme all'Armbrust. Ben impressionato dalle capacit\u00e0 dell'AT4, l'US Army decise ben presto di migliorarlo ridisegnando alcune parti dell'arma e solo dopo decise di adottarlo in sostituzione dell'M72 LAW, designandolo M136.\nInfine, anche l'esercito svedese approv\u00f2 le modifiche e di conseguenza ordin\u00f2 la versione americana dell'AT4. All'inizio degli anni novanta venne testata una versione da 120mm (Bofors AT 12), equipaggiata con testate HEAT in tandem, che avrebbe potuto penetrare le corazzature dei pi\u00f9 moderni carri armati. Il progetto fu poi cancellato a causa della dissoluzione dell'Unione Sovietica e dei seguenti tagli alla difesa. Nell'esercito americano, con la denominazione \"M136 AT4\", \u00e8 diventato l'arma anticarro leggera standard della fanteria affiancando l'M72 LAW, mentre nel Corpo dei Marines \u00e8 stato sostituito dall'FGM-172 SRAW.\nCaratteristiche.\nDescrizione generale.\nL'AT4 \u00e8 un'evoluzione del 74mm Pskott m/68 (Miniman) adottato dall'esercito svedese nel 1960. Come l'm/68 anche l'AT4 \u00e8 stato progettato dalla F\u00f6rsvarets Fabriksverk (FFV) e costruito dalle loro catene di montaggio a Zakrisdal, Karlstad, Svezia.\nProgettato per dotare la fanteria di maggiori capacit\u00e0 offensive negli ingaggi ravvicinati (circa 300 metri) contro cingolati da trasporto truppe o corazzati, oggi non \u00e8 in grado di provocare danni consistenti ai moderni carri da combattimento (MBT - \"Main Battle Tank\"). L'AT4 viene dotato della testata gi\u00e0 in fase di produzione, quindi al momento dell'uso \u00e8 gi\u00e0 pronto al fuoco, ed \u00e8 utilizzabile anche da personale scarsamente addestrato. Essendo un'arma monouso, dopo il lancio il tubo viene abbandonato.\nFunzionamento.\nL'AT4 opera principalmente sui principi dell'arma senza rinculo, ci\u00f2 vuol dire che il movimento in avanti della testata \u00e8 bilanciato dalla massa del propellente che viene espulso dal retro del lanciarazzi. Vista l'assenza di rinculo, pu\u00f2 essere sparato un proiettile abbastanza grande, che altrimenti non potrebbe essere sparato da un'arma da spalla portatile. In pi\u00f9 la canna davanti pu\u00f2 essere alleggerita, visto che non deve sopportate l'estrema pressione esercitata sul fondo di altre armi convenzionali.\nLo svantaggio di questo design \u00e8 che provoca un'esplosione nell'area retrostante all'utilizzatore, esplosione che ne limita l'uso in spazi ristretti a causa delle ferite che pu\u00f2 provocare ad eventuali amici nelle vicinanze e all'utilizzatore stesso. Questo problema \u00e8 stato risolto nella versione AT4-CS (Confined Spaces), creata specificatamente per l'utilizzo in aree urbane. Questa versione utilizza un contrappeso di acqua salata nella parte posteriore del tubo che assorbe l'esplosione.\nPrima di sparare, bisogna togliere due sicure, caricare un percussore e poi premere il pulsante di lancio. La mira pu\u00f2 essere presa con un mirino di plastica regolabile, e in aggiunta un'ottica per la visione notturna smontabile.\nPer gli addestramenti, visto il costo di un singolo lanciatore, si preferisce usare una versione d'addestramento che spara traccianti da 9\u00a0mm o da 20\u00a0mm e che riproduce l'effetto di un lancio reale.\nIl munizionamento.\nCi sono diversi tipi di testate, tutte da 84mm, adatte per la distruzione di veicoli o per la demolizione di fortificazioni nemiche, \u00e8 anche da notare che essendo usa-e-getta ogni colpo \u00e8 precaricato:"}
{"id": "755782", "revid": "61777920", "url": "https://it.wikipedia.org/wiki?curid=755782", "title": "Scienze dell'educazione", "text": ""}
