{"id": "678411", "revid": "1910023", "url": "https://it.wikipedia.org/wiki?curid=678411", "title": "Monticello Brianza", "text": "Monticello Brianza (\"Muntis\u00e8ll\" in dialetto brianzolo, e semplicemente Monticello fino al 1971) \u00e8 un comune italiano di abitanti della provincia di Lecco in Lombardia, appartenente all'area del Meratese. \u00c8 posto in una zona di basse colline nel cuore della Brianza. Sue frazioni sono Casirago, Cortenuova, Prebone, Sorino e Torrevilla; quest'ultima a partire dal '600 fu feudo di un ramo della famiglia Sirtori.\nStoria.\nLa pi\u00f9 antica attestazione storica risale al 903, anno in cui Monticello faceva parte di una serie di territori infeudati dal Capitolo del Duomo di Monza per concessione di Berengario del Friuli.\nNel 1762 il comune di \"Monticello ed Uniti\" era costituito da quattro delle localit\u00e0 che attualmente compongono il territorio comunale: Casatevecchio, Cortenuova, Prebone e Torrevilla. Nel 1880 si assistette all'incorporazione di Casirago, fino ad allora comune autonomo.\nMonumenti e luoghi d'interesse.\nArchitetture civili.\nVilla Nava Rusconi.\nLa (gi\u00e0) Villa Nava fu costruita nel 1820, commissionata a Luigi Canonica dalla famiglia Nava, residente a Monticello fin dal Seicento. \nNel corso del tempo \u00e8 passata pi\u00f9 volte di mano: dapprima dai Nava ai Radici-Fossati e in seguito da questi ai Rusconi. \nSu idea di Ambrogio Nava, le inferriate del perimetro della propriet\u00e0 presentano una serie di pilastri ornati da busti raffiguranti Albertolli, Appiani, Cagnola, Manzoni, Monti, Oriani, Romagnosi e Volta.\nIl complesso della villa comprende inoltre la serra, anch'essa in stile neoclassico, e una cappella con campanile a vela, la quale ospita decorazioni barocche.\nCascine.\nAltro\nSociet\u00e0.\nEtnie e minoranze straniere.\nGli stranieri residenti nel comune sono 367, ovvero il 8,9% della popolazione. Di seguito sono riportati i gruppi pi\u00f9 consistenti:\nInfrastrutture e trasporti.\nFra il 1880 e il 1915 la localit\u00e0 ospit\u00f2 una stazione della tranvia Monza-Barzan\u00f2-Oggiono.\nSport.\nIl 1\u00ba giugno 2002 la 19\u00aa tappa del Giro d'Italia 2002, una cronometro individuale con partenza da Cambiago si \u00e8 conclusa a Monticello Brianza con la vittoria dello spagnolo Aitor Gonzalez Jimenez."}
{"id": "678413", "revid": "6923", "url": "https://it.wikipedia.org/wiki?curid=678413", "title": "Contro assegno", "text": "Il contro assegno, a volte anche scritto \"contr'assegno\" o \"contrassegno\", \u00e8 un metodo di pagamento di beni acquistati a distanza che consente di pagare l'oggetto non in anticipo, ma al momento del suo arrivo a destinazione.\nL'incarico da parte dello speditore di incassare per proprio conto una determinata somma \u00e8 fissata attraverso un contratto di spedizione con una azienda dedita al trasporto di merci. Quest'ultima, generalmente la posta o un'azienda dedita al trasporto nazionale su gomma garantisce la consegna della merce solo previo pagamento di quanto pattuito e provvede a restituire la somma al mandante.\nSe non pattuito diversamente, il pagamento della merce da parte del ricevitore deve essere effettuato esclusivamente attraverso una forma di pagamento \"garantito\" (contanti o assegno circolare di norma) dato che il vettore deve corrispondere in ogni caso al suo mandante la cifra specificata. La pattuizione diversa, che deve essere chiaramente esplicitata in forma scritta, pu\u00f2 prevedere il ritiro da parte dell'incaricato di un assegno bancario intestato direttamente al proprietario della merce.\nTrattandosi di un servizio effettuato per la clientela l'azienda incaricata dovr\u00e0 essere rimborsata per il lavoro svolto e il compenso viene solitamente fissato in una percentuale della cifra da movimentare.\nLo stesso tipo di servizio pu\u00f2 avvenire anche nel campo dei trasporti internazionali su gomma, nel traffico di merci tra nazioni che consentono agevoli scambi valutari; in campo internazionale \u00e8 conosciuto con l'acronimo C.O.D. (Collect on delivery, precedentemente Cash on delivery)."}
{"id": "678417", "revid": "2036605", "url": "https://it.wikipedia.org/wiki?curid=678417", "title": "Dionigi di Milano", "text": "\u00c8 venerato come santo dalla Chiesa cattolica, da quella ortodossa e da quella copta.\nNote biografiche.\nIl vescovo Dionigi \u00e8 storicamente documentato in occasione del concilio milanese del 355 convocato dall'imperatore Costanzo II, su richiesta di papa Liberio, nella \"basilica nova\", di recente costruzione, per giudicare il caso di Atanasio di Alessandria e la sua dottrina trinitarista.\nSecondo Lucifero di Cagliari, Dionigi, che all'epoca aveva legami d'amicizia con l'imperatore, residente a Milano dal 352, approv\u00f2 inizialmente la condanna di Atanasio e fece presumibilmente parte del gruppo di vescovi che indirizz\u00f2 a Eusebio di Vercelli una lettera sinodale chiedendogli di raggiungere la capitale per aderire ai decreti emanati dall'assemblea conciliare contro il \"sacrilegus Athanasius\".\nTuttavia, all'arrivo di Eusebio, Dionigi pass\u00f2 dalla parte dei sostenitori di Atanasio e dei legati pontifici, rifiutandosi di sottoscrivere la condanna definitiva del vescovo alessandrino, se prima i presenti non avessero sottoscritto la professione di fede di Nicea. Secondo quanto racconta Ilario di Poitiers, quando Dionigi si accinse a firmare il testo della professione di fede nicena, Valente di Mursa gli strapp\u00f2 dalle mani la formula dichiarando inaccettabile tutta la procedura. La maggior parte dei vescovi presenti si sottomise alla condanna dell'alessandrino, mentre Dionigi, Eusebio e Lucifero, che si rifiutarono di aderirvi, furono deposti e condannati all'esilio.\nDionigi fu destinato in Cappadocia e la sede episcopale milanese fu occupata dal vescovo ariano Aussenzio. Mentre era sulla via dell'esilio, Dionigi fu destinatario, assieme agli altri due vescovi, di una lettera di papa Liberio, scritta prima che questi venisse a sua volta esiliato nell'estate del 356; il papa deplora la condanna all'esilio dei tre vescovi, loda il loro esempio e chiede loro di riferire esattamente come si \u00e8 svolto il concilio milanese. Alcune lettere di Ambrogio da Milano riferiscono che Dionigi condusse una vita ascetica.\nMor\u00ec in esilio, probabilmente prima del 4 febbraio 362, quando l'imperatore Giuliano diede il permesso di rientrare in patria a tutti coloro che erano stati esiliati dal suo predecessore. Secondo Basilio di Cesarea, Dionigi venne sepolto in una tomba singola, con un'iscrizione composta da alcuni cristiani locali che lo veneravano come martire.\nTestimonianze successive.\nAmbrogio, diventato vescovo milanese il 7 dicembre 374, scrisse una lettera a Basilio di Cesarea, oggi perduta, per reclamare il corpo del vescovo milanese. Malgrado l'opposizione dei cristiani locali, il corpo di Dionigi fu trasferito a Milano grazie alla mediazione di alcuni preti milanesi inviati da Ambrogio, malgrado i rigori invernali; Basilio si fece garante dell'autenticit\u00e0 dei resti inviati in Italia. Queste informazioni sono contenute nella \"Epistola 197\" di Basilio, la quale tuttavia \u00e8 ritenuta manipolata tardivamente, e dunque non autentica, proprio nella parte che racconta questi avvenimenti.\nAmbrogio parla di Dionigi in particolare in due lettere. In una lettera del 386 si riferisce a Dionigi come ad un suo illustre predecessore, alla stregua di Mirocle e di Eustorgio, del quale si considera l'erede spirituale. In un'altra lettera, risalente forse al 390/392 o al 396, associa Dionigi a Eusebio di Vercelli, entrambi considerati un esempio di fede. In queste lettere non v'\u00e8 alcun'allusione alla presenza delle reliquie di Dionigi a Milano.\nNel 475 mor\u00ec a Milano, probabilmente in esilio, un vescovo della costa dalmata, Aurelio di Riditio, a cui fu dedicato un epitaffio, secondo il quale \u00abAurelio fu deposto lo stesso giorno del santo pontefice confessore Dioniso\u00bb. L'epitaffio non riporta alcun'indicazione cronologica, ma lascia intendere che a quell'epoca le reliquie di Dionigi erano a Milano e che Aurelio fu sepolto nello stesso luogo dove si trovavano i resti del vescovo milanese. A partire da questo testo sorse poi una leggenda, attestata dalla \"Vita S. Aurelii\" posteriore alla prima met\u00e0 del IX secolo, che leg\u00f2 i due personaggi, Dionigi e Aurelio, rendendoli contemporanei.\nA Dionigi \u00e8 poi dedicato uno degli inni scritti da Ennodio di Pavia (\u2020 521), nel quale il vescovo milanese \u00e8 indicato come confessore e lodato per aver resistito all'imperatore.\nIl martirologio geronimiano (V secolo) ricorda san Dionigi come \"vescovo e confessore\" il 25 maggio, che \u00e8 la data tradizionale della sua commemorazione, in riferimento probabilmente al giorno della sua inumazione a Milano.\nSecondo un antico \"Catalogus archiepiscoporum Mediolanensium\" (XI/XII secolo), l'episcopato di Dionigi si colloca tra quelli di sant'Eustorgio, vescovo dopo il 343/344, e di sant'Ambrogio. Il medesimo \"catalogus\" gli assegna 14 anni di governo, che tuttavia sono un periodo troppo lungo, e lo dice sepolto il 25 maggio; una versione successiva del \"catalogus\", risalente al XIII secolo, aggiunge che venne sepolto \"in ecclesia sua\", ossia nella basilica di San Dionigi, demolita nel 1793.\nCulto.\nSecondo alcuni autori, il culto verso San Dionigi \u00e8 antichissimo e risalirebbe al V secolo, assieme a quello nei confronti dei santi vescovi Eustorgio, Ambrogio e Simpliciano.\nLa Chiesa cattolica lo ricorda nel martirologio romano alla data del 25 maggio con queste parole: \"\u00abA Milano, commemorazione di san Dionigi, vescovo, che per la sua retta fede fu relegato dall'imperatore ariano Costanzo in Armenia, dove concluse la sua vita insignito del giusto titolo di martire.\u00bb\"\nIn Lombardia tre parrocchie sono intitolate al santo e si trovano a Milano, a Premana (LC) e a Carcano di Albavilla (CO).\nNei ruderi del castello di Cuasso al Monte vi sono pure quelli di una chiesa a lui dedicata."}
{"id": "678423", "revid": "47767", "url": "https://it.wikipedia.org/wiki?curid=678423", "title": "Canarini di forma e posizione", "text": "I canarini di forma e posizione sono una suddivisione di canarini che possono essere considerati una sottospecie dei canarini domestici ottenuti, in tanti anni di selezione, da allevatori amatoriali. A differenza dei canarini di colore, e di quelli da canto, la selezione \u00e8 basata solo sulla forma e sulla posizione che assumono, mentre altre caratteristiche come il colore del piumaggio od il canto hanno importanza secondaria ai fini della valutazione.\nLe razze di canarini da forma e posizione riconosciute sono una trentina, articolate in due ulteriori divisioni:"}
{"id": "678429", "revid": "110157", "url": "https://it.wikipedia.org/wiki?curid=678429", "title": "Back from Hell", "text": "Back From Hell \u00e8 il quinto album di studio del gruppo hip hop statunitense dei Run-D.M.C. (grafia iniziale del nome del gruppo, ripresa per firmare quest'album). Questo lavoro si rivel\u00f2 quasi un fallimento, dato che le vendite furono molto minori rispetto agli album precedenti."}
{"id": "678433", "revid": "339392", "url": "https://it.wikipedia.org/wiki?curid=678433", "title": "Roothgar", "text": ""}
{"id": "678435", "revid": "1869172", "url": "https://it.wikipedia.org/wiki?curid=678435", "title": "Russula ilicis", "text": "\"Russula ilicis\" Romagn., Chevassut &amp; Pirivat, \"Bull. trimest. Soc. mycol. Fr.\" 88(1): 33 (1972).\nLa Russula ilicis \u00e8 un fungo caratteristico per il suo legame con il leccio.\nDescrizione della specie.\nCappello.\n5-15 (20) cm di diametro, emisferico negli esemplari immaturi, poi convesso, infine completamente spianato con il centro leggermente depresso con macchioline rugginose, pi\u00f9 o meno estese.\nLamelle.\nFitte, pi\u00f9 spaziate a maturit\u00e0, disuguali, intercalari, arcuate, da sublibere a discendenti-adnate, di colore crema-biancastro, poi crema pi\u00f9 carico a maturazione delle spore, con filo concolore a volte leggermente macchiato di ruggine come il cappello.\nGambo.\n4-7 x 1,5\u20133\u00a0cm, pieno e sodo da giovane, presto spugnoso all'interno, lievemente rugoso con l'et\u00e0, cilindrico, attenuato sotto le lamelle, di colore bianco, si sporca di ocra brunastro a partire dalla base negli esemplari adulti.\nCarne.\nSpessa, compatta, consistente, bianca.\nHabitat.\nSpecie xerofila, fruttifica gregario, a gruppi numerosi, su terreno calcareo, in luoghi caldi ed asciutti, sotto roverella o leccio, da met\u00e0 maggio ad ottobre.\nCommestibilit\u00e0.\nOttima.\nEtimologia.\nGenere: dal latino \"russula\" = diminutivo di \"russa\" = rossa, col significato di rosseggiante per il colore di alcune specie comuni.\nSpecie: dal latino \"ilicis\" = del leccio (Quercus ilex), per il suo habitat"}
{"id": "678436", "revid": "287204", "url": "https://it.wikipedia.org/wiki?curid=678436", "title": "Nelson", "text": ""}
{"id": "678442", "revid": "2229270", "url": "https://it.wikipedia.org/wiki?curid=678442", "title": "Formia", "text": "Formia \u00e8 un comune italiano di abitanti della provincia di Latina nel Lazio.\nGeografia fisica.\nTerritorio.\nIl territorio comunale si trova stretto tra le ultime propaggini meridionali dei monti Aurunci dell'Antiappennino laziale, che comunque arrivano a toccare i 1 368 m del monte Altino, e la costa del Golfo di Gaeta dove, tra le spiagge pi\u00f9 note, si citano quelle di Vindicio e di Gianola. Verso sud-est il territorio si fa sempre pi\u00f9 pianeggiante, aprendosi verso la piana di Minturno.\nClima.\n\"O temperate dulce Formiae litus\u2026\", la mitezza del clima declamata da Marziale nell'epigramma dedicato all'amico Apollinare e alla sua villa formiana non \u00e8 una semplice espressione poetica ma una realt\u00e0; grazie alla sua posizione sul mare, protetta da Gaeta a ovest e dalle colline alle spalle, Formia vanta una invidiabile condizione climatica.\nIn tempi pi\u00f9 recenti, il padre della divulgazione della meteorologia in Italia, il generale dell'Aeronautica Edmondo Bernacca, in una sua pubblicazione, spiega come \" La zona di Formia consente di soggiornare in qualsiasi periodo dell'anno e pu\u00f2 essere considerata come un vero tepidario naturale\".\n\"La zona della parte pi\u00f9 meridionale del litorale del Lazio - in essa e compresa la fascia costiera di Formia - fa parte dal punto di vista climatologico, della regione peninsulare centrale - versante tirrenico, regione presentante una spiccata variet\u00e0 di aspetti morfologici e geografici. Vario e pertanto il clima della suddetta regione. Le coste godono dell'influenza regolatrice del mar Tirreno che conferisce loro un clima decisamente marittimo con inverni non particolarmente rigidi. In questa nota vorremmo porre in evidenza sia pure sinteticamente, come il litorale del Golfo di Gaeta nulla abbia a invidiare per la mitezza del clima in inverno ad altri litorali gi\u00e0 famosi. Poich\u00e9 il clima di una localit\u00e0 o zona dipende dalle variabili che caratterizzano l'atmosfera e che definiscono lo stato del tempo indipendentemente dagli istanti in cui essi si siano verificati, daremo alcuni dati degli elementi che pi\u00f9 di ogni altro concorrono a definirlo (\u2026)\"\nClassificazione climatica: zona C, 967 GR/G\nOrigini del nome.\nIl toponimo Formia protrebbe essere derivato dal greco Hormiae, \u038c\u03c1\u03bc\u03b9\u03b1\u03b9, approdo, a indicare la tranquillit\u00e0 del riparo fornito dal golfo. Un'altra origine potrebbe essere quella dal latino \"formus\", caldo, che a sua volta rimanderebbe direttamente ad una radice indoeuropea.\nStoria.\nDi origine Aurunca, antica popolazione osca, la citt\u00e0 di Formia appare per la prima volta nella storia nel 338 a. C., durante la Guerra latina. Da qui passava la \"regina viarum\", la via Appia.\nAdagiata proprio al centro del golfo di Gaeta che per oltre due millenni era chiamato Sinus Formianus, Formia ha origini che si perdono nel mito e si riallacciano alla leggenda di Troia e al peregrinare di Ulisse sulla via del ritorno. Tutta la mitica tradizione ricorda questa zona come terra dei Lestrigoni, popoli rudi e primitivi, e alla citt\u00e0 di questi giganti cannibali vi approdarono le navi di Ulisse e dalla quale solo la sua riusc\u00ec a salvarsi.\nCon reperti archeologici che dimostrano che la zona era abitata da popolazioni preitaliche, come la lunga e poderosa cinta di mura poligonali, in buona parte conservata lungo la costa e nel quartiere di Castellone, dopo la conquista del territorio da parte dei Romani tra il V e IV secolo a.C., entra a far parte del \"Latium adiectum\". Nell'ordinamento romano, Formia diventa \"civitas sine suffragio\" nel 338 a.C. (o forse 332 a.C.), perch\u00e9 il passaggio attraverso il suo territorio era sempre stato sicuro. Tale passaggio \u00e8 stato strategicamente importante per i Romani, tanto che per la citt\u00e0 viene fatta passare la via Appia nel 312 a.C. Nel 188 a.C., Formia riceve la piena cittadinanza romana.\nFormia \u00e8 stata una localit\u00e0 turistica molto apprezzata in epoca romana come testimoniano i numerosi resti di ville, tra le quali celebri erano quelle di Mamurra e Mecenate. Su questo tratto del golfo venne a realizzare una delle sue predilette case di campagna, anche Cicerone. Proprio a Formia Cicerone ebbe la morte dai sicari di Antonio nel dicembre 43 a.C. mentre tentava di fuggire alle proscrizioni.\nCon la caduta dell'impero romano d'Occidente Formia fu depredata e i suoi abitanti dopo la calata dei barbari e la guerra greco-gotica, fuggirono sulle vicine colline, spopolando la cittadina e dividendosi poi in due nuclei, divenuti poi sobborghi di Gaeta: quello marittimo di Mola di Gaeta, che prendeva nome dai mulini che vi erano in attivit\u00e0, presso i quali fu eretta alla fine del XIII secolo da Carlo II d'Angi\u00f2 un fortilizio, e quello di Castellone, nella zona collinare. Il nome Castellone deriva dal castello (Castel Leone, Castel Lione e infine Castellone) costruito da Onorato I Caetani, conte di Fondi, attorno alla seconda met\u00e0 del XIV secolo.\nGiardini con ricchi agrumeti hanno separato per secoli i due rioni, come mostrano anche carte corografiche dei secoli XVI e XVIII. Il comune venne istituito nel 1820 Mola e Castellone con la fusione dei borghi di Mola di Gaeta e Castellone. Nel 1862 assunse l'attuale denominazione. Nel 1928 incorpor\u00f2 i comuni di Castellonorato e Maranola.\nLa citt\u00e0, durante il secondo conflitto mondiale, ha subito pesantissimi danni nel gennaio del 1944 e nei mesi successivi, in quanto posta ai margini della Linea Gustav (nota soprattutto per i drammatici eventi della distruzione di Montecassino e per le sanguinose battaglie tra le montagne di Mignano Monte Lungo). Gran parte del patrimonio storico e artistico di Formia \u00e8 cos\u00ec andato perduto; pur tuttavia quanto rimasto \u00e8 degno di nota.\nSimboli.\nIn data 5 dicembre 1863, l\u2019assise presieduta dal sindaco dell'epoca Gaetano Rubino, incaricava il pittore formiano Pasquale Mattej di disegnare lo stemma della citt\u00e0, che dopo secoli di buio ambiva e risorgere con nuovo splendore.\nIl Mattej, realizz\u00f2 in pochi giorni un bozzetto ad acquerello che rappresentava l'Araba Fenice risorta e in procinto di spiccare il volo da fiamme scaturite da un rogo e rivolta verso un sole splendente raffigurato in alto alla sua destra, con il motto Post Fata Resurgo scritto in basso.\nDopo circa un anno e mezzo, in data 17 aprile 1865, con regio decreto viene adottato ufficialmente come stemma della Citt\u00e0:\nSociet\u00e0.\nLingue e dialetti.\nIl dialetto formiano, vista l'appartenenza quasi millenaria della cittadina all'antico Regno di Napoli e delle Due Sicilie e alla Terra di Lavoro fino al 1927, sente forte l'influenza della lingua napoletana.\nCultura.\nIstruzione.\nScuole.\nFra gli istituti superiori: Liceo Classico Vitruvio Pollione, Istituto Alberghiero Angelo Celletti, Liceo Linguistico e Liceo delle Scienze Umane Marco Tullio Cicerone, ITE G. Filangieri, IT Geometri Tallini, IPIA E. Fermi, Istituto Paritario Sportivo Ada Colabello.\nIstituti di scuola media sono: Istituto Comprensivo Pasquale Mattej, Istituto Comprensivo Vitruvio Pollione, Istituto Comprensivo Dante Alighieri, I.C. V. Pollione Sez. Distaccata Penitro.\nUniversit\u00e0.\nVi \u00e8 la sede dell\"'Universit\u00e0 Popolare Riviera di Ulisse\", aderente alla Confederazione Nazionale Universit\u00e0 Popolari Italiane. Si occupa di Formazione per il personale della Scuola, LLL-Lifelong Learning, EDA-Educazione per Adulti, ECM-Crediti formativi per il personale sanitario, Formazione Universitaria (in convenzione con altre Universit\u00e0 riconosciute in Italia e in Europa).\nCinema.\nA Formia e nella vicina Minturno sono state girate alcune sequenze del film \"Tot\u00f2 terzo uomo\" di Mario Mattoli.\nGeografia antropica.\nRione Mola.\nIl borgo marinaro di Mola \u00e8 caratterizzato dalla possente Torre cilindrica, residuo, insieme a poche altre strutture, del castello tardo-medievale, quasi completamente distrutto dai bombardamenti della seconda guerra mondiale. Caratteristico il portale di accesso, che ripropone il gusto architettonico degli archi trionfali di epoca romana.\nAl fianco del castello, lungo la caratteristica via Abate Tosti, gi\u00e0 via Tullia, sorgeva la chiesa \u2018binavata\u2019 dei Santi Lorenzo e Giovanni che custodiva una tela di Antoniazzo Romano, salvata e, recentemente, restaurata e custodita presso la nuova Chiesa di San Giovanni Battista unitamente ai preziosi simulacri lignei dei Santi Lorenzo e Giovanni, quest'ultimo nominato (sul finire degli anni trenta del secolo scorso) compatrono della citt\u00e0 di Formia insieme a S. Erasmo. Pochi ma significativi i resti dell'Acquedotto Romano, le cui arcate superstiti si sta cercando pian piano di sottrarre al degrado in cui erano sprofondate negli ultimi decenni. Il borgo si veste a festa, il 24 giugno, per la solenne processione di San Giovanni e, nel mese di agosto, per il giusto riconoscimento a San Lorenzo, protettore di Mola ancor prima che vi si radicasse il culto per il Battista.\nRione Castellone.\nIl borgo medievale di Castellone, sorto sul punto pi\u00f9 eminente dell'acropoli romana, pu\u00f2 essere considerato la pi\u00f9 importante testimonianza storica e archeologica della citt\u00e0 di Formia. Da sempre munito di difese naturali (dislivelli) ed artificiali (mura megalitiche), la sua popolazione aveva scelto, forse proprio per questo motivo, di risiedere nella zona alta, panoramica per l'avvistamento del pericolo e vicinissima alle grandi vie di comunicazione (l'Appia).\nEconomia.\nDi seguito la tabella storica elaborata dall'Istat a tema Unit\u00e0 locali, intesa come numero di imprese attive, e addetti, intesi come numero addetti delle unit\u00e0 locali delle imprese attive (valori medi annui).\nNel 2015 le 2 777 imprese operanti nel territorio comunale, che rappresentavano il 7,07% del totale provinciale (39 304 imprese attive), hanno occupato 7 272 addetti, il 5,95% del dato provinciale (122 198 addetti); in media, ogni impresa nel 2015 ha occupato due persone (2,62).\nArtigianato.\nTra le attivit\u00e0 economiche pi\u00f9 tradizionali, diffuse e rinomate vi sono quelle artigianali, come l'arte della ceramica, della terracotta, del ferro, degli arredi e dei paramenti liturgici.\nInfrastrutture e trasporti.\nFerrovie.\nLa stazione di Formia \u00e8 situata lungo la tratta ferroviaria Roma-Napoli.\nStrade.\nSi trova lungo l'antico (e attuale Strada Statale 7) itinerario della via Appia.\n\u00c8 collegata inoltre alla vicina citt\u00e0 di Terracina tramite la Strada statale 213 Via Flacca che la unisce altres\u00ec ai centri di Gaeta, Sperlonga e Fondi.\nPorto.\nIl porto di Formia, Molo Azzurra \u00e8 lo scalo principale da dove partono e arrivano i traghetti e aliscafi da e per le isole ponziane di Ponza e Ventotene, nel 1983 ospit\u00f2 gli allenamenti di Azzurra, la prima barca italiana a partecipare all'America's Cup.\nAmministrazione.\nFormia, dal Basso Medioevo, e fino al 1861, era la parte settentrionale (al confine con lo Stato Pontificio) della Regione di Terra di Lavoro, regione storica sorta sotto il Regno di Sicilia (poi Regno di Napoli e Regno delle Due Sicilie).\nAnche dopo la sconfitta militare del Regno delle Due Sicilie, nel 1861, prima al Regno di Sardegna e poi al nuovo Regno d'Italia, Formia continu\u00f2 a far parte della provincia di Terra di Lavoro, nell'ambito del Circondario di Gaeta. Ma nel 1927 il governo fascista di Mussolini scisse detta provincia e assegn\u00f2 Formia (e tutto il territorio del Circondario di Gaeta) prima alla provincia di Roma e successivamente, dal 1934, alla neonata provincia di Littoria (poi Latina). Invece il territorio del Circondario di Sora (anch'esso parte della Terra di Lavoro) fu assegnato nel 1927 alla neonata provincia di Frosinone.\nSede distaccata della Provincia.\nLa struttura della sede decentrata di Formia, aperta all'inizio del 1999 e ubicata in via Olivastro Spaventola, si concretizza fondamentalmente nell'attivit\u00e0 d'intermediazione fra il territorio del Sud pontino e la Sede Centrale della Provincia. \u00c8 costituita da:\nSport.\nRugby.\nLa squadra di rugby della citt\u00e0 \u00e8 l'Amatori Rugby Formia A.S.D.. Fondata nel 2005."}
{"id": "678450", "revid": "73537", "url": "https://it.wikipedia.org/wiki?curid=678450", "title": "Samarqand", "text": ""}
{"id": "678451", "revid": "22475", "url": "https://it.wikipedia.org/wiki?curid=678451", "title": "MythBusters", "text": "MythBusters, trasmesso in Italia anche con il titolo MythBusters - Miti da sfatare, \u00e8 un programma televisivo di divulgazione scientifica, prodotto dall'azienda australiana Beyond Television Production e trasmesso da Discovery Channel.\nIl programma.\nIl programma \u00e8 condotto da Adam Savage e Jamie Hyneman, due esperti di effetti speciali (hanno insieme pi\u00f9 di trent'anni di esperienza nel ramo), che mettono alla prova la validit\u00e0 di numerose leggende urbane e miti.\nNelle prime serie i due lavoravano da soli costituendo la cosiddetta \"main crew\", affiancati poi da Salvatore \"Tory\" Belleci, Kari Byron e, almeno inizialmente, da Scottie Chapman, sostituita successivamente da Grant Imahara, anch'essi esperti di effetti speciali, che invece costituiscono il \"build team\". A met\u00e0 della stagione del 2009, Kari Byron, diventata madre, ha abbandonato lo show, sostituita da Jessi Combs. Durante lo spettacolo usufruiscono di un manichino da crash test chiamato \"Buster\" (sostituito pi\u00f9 volte dopo miti un po' turbolenti, come cercare di sopravvivere alla caduta di un ascensore o al frontale con un tir) per i test che riguardano i traumi fisici e un bambolotto di gel balistico (che riproduce la consistenza dei tessuti dermici e muscolari umani) per i test riguardanti la penetrazione di un oggetto nel corpo. Pi\u00f9 volte si sono avvalsi di aiuti esterni, come il dipartimento dei vigili del fuoco di San Francisco, il dipartimento di polizia, ecc. In una puntata hanno addirittura chiesto aiuto alla NASA, per testare il mito \"del falso allunaggio\".\nLe puntate durano 44 minuti, e i miti affrontati in ognuna variano da 2 fino ad addirittura 8. La serie oltre a puntate nella norma contiene anche special (natalizi o miti rivisitati). Per ogni puntata il team ha a disposizione un budget di dollari e una settimana di tempo (per alcuni miti hanno impiegato mesi, per altri addirittura un anno). Molte volte hanno esaudito le richieste di alcuni fan ripetendo diversi test, dopo che i fan avevano segnalato errori o omissioni nell'esecuzione precedente.\nLo show \u00e8 filmato principalmente nella zona nella San Francisco Bay Area dove sono collocate le Industrie M5 (fondate da Jamie), nella California settentrionale e al poligono di tiro della Contea di Alameda (Alameda County Sheriff - Firing Range) situato a Dublin non lontano da San Jose. A volte il team si \u00e8 spostato in zone lontane (Sudafrica o altri stati degli Stati Uniti come Florida, Minnesota o Alaska) per testare miti, per esempio, balistici. Il 21 agosto 2014, Tory Belleci, Grant Imahara e Kari Byron hanno annunciato di aver lasciato MythBusters.\nIl 21 ottobre 2015 \u00e8 stato annunciato dai presentatori del programma che la serie si concluder\u00e0 nel 2016. L'ultimo episodio \u00e8 stato trasmesso il 6 marzo 2016.\nIl 28 maggio 2017 le puntate della quarta e quinta stagione sono state pubblicate su Netflix.\nIl 15 novembre 2017 \u00e8 uscita la quindicesima stagione della serie con nuovi MythBusters.\nPuntate.\nNon esiste un sistema coerente per dividere gli episodi di MythBusters in stagioni. Il sito ufficiale dei MythBusters elenca gli episodi per anno. D'altra parte, Discovery vende set di DVD per \"stagioni\", che a volte seguono l'anno solare e a volte no. Inoltre, i negozi e Discovery stesso vendono anche delle \"collezioni\", che dividono gli episodi in modo diverso, ogni raccolta ha circa 10 o 12 episodi. Tuttavia, in seguito alla fine del programma, la serie \u00e8 stata distribuita in diversi Paesi, inclusi Stati Uniti e Italia, come suddivisa in stagioni in base all'anno in cui ogni episodio \u00e8 stato trasmesso, sistema oramai utilizzato anche per la vendita dei DVD.\nLa tabella che segue \u00e8 organizzata per anno della prima TV, seguendo di conseguenza il criterio di suddivisione degli episodi introdotto in seguito alla fine del programma.\nClassificazione dei risultati.\nI risultati dei test possono essere:\nPopolarit\u00e0 ed influenza.\nI due conduttori hanno avuto un cameo nel film \"The Darwin Awards - Suicidi accidentali per menti poco evolute\" (che tratta di morti strane ed assurde), nella serie televisiva \"CSI: Scena del crimine\", nell'episodio \"Le stringhe\" (che tratta proprio di alcuni casi di omicidi strani da \"leggenda urbana\"); e nella serie NCIS, nell'episodio \"Una notte a Baltimora\", dove si vedono Jamie e Adam provare dei composti incendiari per un mito. Compaiono inoltre nell'episodio \"La figlia sorge ancora\" della ventitreesima stagione de \"I Simpson\", dove viene mostrata una parodia del programma."}
{"id": "678453", "revid": "47767", "url": "https://it.wikipedia.org/wiki?curid=678453", "title": "San Disma", "text": ""}
{"id": "678455", "revid": "834", "url": "https://it.wikipedia.org/wiki?curid=678455", "title": "Cvc", "text": ""}
{"id": "678457", "revid": "2027619", "url": "https://it.wikipedia.org/wiki?curid=678457", "title": "Duomo di Prato", "text": "La cattedrale di Santo Stefano \u00e8 il principale luogo di culto cattolico della citt\u00e0 di Prato, situato in Piazza del Duomo. Nel luglio 1996 papa Giovanni Paolo II l'ha elevata alla dignit\u00e0 di basilica minore.\nAll'interno si trova il pi\u00f9 importante ciclo di affreschi di Filippo Lippi, all'esterno il pulpito esterno costruito da Michelozzo e decorato da Donatello.\nStoria.\nLa Cattedrale \u00e8 una delle pi\u00f9 antiche chiese di Prato. Testimoniata gi\u00e0 a partire dal X secolo come pieve di Santo Stefano, ma esistente almeno dal VI secolo era la chiesa principale di Borgo al Cornio, il primitivo insediamento pratese. Ristrutturata dal X al XV secolo, appare unitaria per l'equilibrata purezza dei volumi e la vibrante bicromia dei paramenti esterni, in alberese e \"marmo verde di Prato\" (serpentino).\nLa struttura attuale risale ad un periodo di ricostruzione iniziato nel XII secolo. A quel secolo risalgono le fiancate ed il chiostro romanico. A partire dai primi anni del XIII secolo fu iniziata la costruzione del campanile da parte di Guidetto da Como, tranne l'ultima cella in alto conclusa nel 1356. Nel corso del Trecento, per la crescente popolarit\u00e0 della reliquia della Sacra Cintola (in citt\u00e0 dal 1141 secondo la tradizione), l'edificio venne allargato: nella prima met\u00e0 del secolo fu costruito il transetto (forse su progetto di Giovanni Pisano), e nella seconda met\u00e0 venne eretta la Cappella della Cintola ed iniziata la costruzione della nuova facciata conclusa solo nel 1456. Gli edifici che si trovavano davanti alla facciata, inoltre, vennero demoliti per poter creare una nuova, larghissima piazza, per ospitare la folla in occasione delle ostensioni della sacra reliquia.\nDescrizione.\nEsterno.\nNonostante le aggiunte e modifiche avvenuto nel corso di numerosi secoli, l'aspetto esterno del Duomo risulta unitario e armonico. Tanto all'esterno quanto all'interno l'architettura della cattedrale \u00e8 connotata da accentuati effetti policromi, ottenuti con la giustapposizione tra elementi in alberese o marmo bianco e quelli in verde di Prato.\nFacciata.\nLa prima facciata duecentesca, in parte visibile sotto quella attuale attraverso un'intercapedine, \u00e8 opera di Guidetto. Ricostruire il disegno originale della facciata, caratterizzata da un paramento liscio d'alberese nella parte inferiore e bicromo in quella soprastante, \u00e8 quasi impossibile a causa dell'esiguo numero di elementi sopravvissuti: era coronata da archetti pensili forse poggianti su due paraste d'angolo; mentre protomi leonine segnavano l'innesto degli spioventi delle navate laterali. Essa era completata plausibilmente da un unico portale sormontato da una bifora e da due finestrelle arcuate.\nL'attuale facciata a salienti tardo gotica (1386-1457) opera di Niccol\u00f2 di Piero Lamberti detto \"il Pela\" \u00e8 costruita in Pietra alberese e marmo verde di Prato a rendere la caratteristica bicromia bianco-verde. Presenta un solo portale ed un orologio al posto del rosone. Fu edificata a ridosso, ma non adiacente, alla vecchia: nello spazio rimasto \u00e8 stato realizzato un corridoio che porta al pulpito esterno.\nSulla lunetta sopra la porta principale venne posta una terracotta invetriata di Andrea della Robbia, raffigurante la \"Madonna fra i Santi Stefano e Lorenzo\".\nOrologio.\nRealizzato attorno alla met\u00e0 del Quattrocento, questo orologio era dotato di un fantoccio-bambino che batteva le ore, gi\u00e0 documentato in un testo del 1480, redatto in occasione della sua riparazione. Aggiustato e sostituito nelle sue parti gi\u00e0 nel corso dei due secoli successivi, l'orologio fu definitivamente rimpiazzato da un nuovo congegno creato nel 1795 dall'orologiaio pratese Domenico Magheri, come testimonia la targa apposta sul telaio, che recita: \u00abA.M. D.P. Dominicus Magheri Pratensis fecit Anno Domini 1795 \u2013 volat ambiguis volubilis alis hora\u00bb. Il dispositivo originale \u00e8 oggi conservato in loco dentro una teca di plexiglas. Il quadrante della facciata presenta ancora scolpite le 24 cifre romane relative all'orologio quattrocentesco, per quanto oggi coperte da 12 cifre romane in bronzo a rilievo. Il quadrante all'interno del Duomo, sulla contro-facciata, mostra, invece, la numerazione alla romana, con 6 sole cifre.\nFianco destro.\nSul fianco destro, ristrutturato intorno al 1160, sono due portali arricchiti da intarsi (con simboli non ancora decodificati) e lo slanciato campanile a torre dei primi del Duecento (progettato dal maestro Guidetto), che in origine fungeva da cavalcavia. Alleggerito da bifore che divengono molto ampie nel penultimo ordine, \u00e8 concluso da una aerea cella gotica a grandi trifore, aggiunta nel Trecento, come il compatto blocco in pietra alberese del transetto, che si appoggia al campanile. La cella campanaria, piana, fu da ispirazione per quello fiorentino che, secondo il progetto giottesco, era previsto con guglie.\nSempre sul lato destro della chiesa \u00e8 presente una piccola ed essenziale meridiana che indica il mezzogiorno solare apparente ai solstizi, costituita unicamente dallo gnomone (falsostilo) e dalla linea meridiana.\nLa porta esterna accanto al campanile ha una macchia rossa nella lunetta sopra il portale. La leggenda vuole che si tratti del sangue uscito dalla mano mozzata a un tal Musciattino pistoiese che nel medioevo cerc\u00f2 di rubare la reliquia del Sacro Cingolo, ma che venne catturato e punito con il taglio delle mani. Una mano allora vol\u00f2 miracolosamente verso la cattedrale, macchiando per sempre i marmi nel punto dove aveva battuto.\nIl campanile.\nLa torre campanaria con i suoi 46 metri di altezza \u00e8 l'edificio pi\u00f9 alto di Prato. La prima torre risale al 1160 e si inserisce nel prospetto simmetrico del fianco meridionale della chiesa.\nAl 1211 risale la stesura del contratto, rogato \"in claustro Sancti Stefani\"\"\", con il quale si affid\u00f2 a Guidetto da Como, maestro marmorario di san Martino a Lucca, l'incarico di portare a compimento i lavori della pieve e tra questi il campanile; la scrittura non lascia dubbi sulla corrispondenza tra G. e il \"marmolarius\" operante a Prato giacch\u00e9, dalla lettura, si ricava che questi si riserv\u00f2 di tornare a Lucca per quattro volte all'anno, con il probabile scopo di verificare i progressi ivi compiuti dai suoi collaboratori. Guidetto, attorno al 1220, complet\u00f2 la parte superiore con quattro livelli. Nel Trecento, fu necessario innalzare il campanile di un ulteriore piano dopo la costruzione del transetto. I lavori terminarono nel 1356 e da allora la struttura non \u00e8 pi\u00f9 stata modificata ed \u00e8 la stessa che vediamo ancora oggi. La scala interna si compone di 177 gradini. Nel 2010 iniziano i lavori di restauro. Dopo sette anni la torre torna visitabile al pubblico: il 15 settembre 2018 il campanile \u00e8 stato visitato in anteprima dal vescovo Franco Agostinelli, dal vicario generale Nedo Mannucci, dal sindaco Matteo Biffoni e altre autorit\u00e0 cittadine. Le visite al pubblico iniziano successivamente in maniera continuativa a partire dalla primavera del 2019.\nPulpito di Donatello.\nTra il 1428 e il 1438 viene realizzato Il pulpito esterno, costruito da Michelozzo e decorato da Donatello.\nIl pulpito fu creato per l'ostensione pubblica dell'importante reliquia della Sacra Cintola della Madonna, che ancora oggi si mostra ai fedeli per Natale, Pasqua, il 1\u00ba maggio, il 15 agosto e, in forma pi\u00f9 solenne, l'8 settembre, festa della Nativit\u00e0 di Maria. Sul capitello in bronzo dorato alla base del una serie di cornici concentriche in marmo bianco accentuano l'effetto centrifugo dell'opera, il cui parapetto (l'originale \u00e8 conservato nel vicino Museo) simula un tempietto dentro il quale gruppi di piccoli angeli (putti danzanti) intrecciano vivaci girotondi e balli come la farand\u00f2la; un elegante baldacchino a ombrello corona il pulpito.\nInterno.\nNavate.\nL'interno della cattedrale di santo Stefano \u00e8 a pianta a croce latina e, malgrado i numerosi interventi, presenta un aspetto complessivamente unitario; le tre navate romaniche, del primo Duecento, sono divise da ampie arcate su preziose colonne in serpentino verde con raffinati capitelli, opera di Guidetto da Como. Sopra le arcate le pareti riprendono l'alternanza del colore nelle fasce di alberese e marmo verde. La volta della navata centrale \u00e8 a botte lunettata ed \u00e8 stata realizzata nel XVII secolo su progetto di Ferdinando Tacca; coeve sono le barocche cornici interne delle finestre.\nSotto la penultima arcata tra la navata centrale e la navata laterale di sinistra, si innalza l'elegante pulpito rinascimentale in marmo bianco (1469-1473), dall'esile forma a calice, con base arricchita da sfingi, realizzate da Maso di Bartolomeo e da Pasquino da Montepulciano. Il parapetto ha pregevolissimi rilievi di un pittoricismo vibrante, opera di Antonio Rossellino e Mino da Fiesole, con l\"Assunta\", \"Storie di Santo Stefano\" e \"Storie del Battista\". Lo fronteggia, nella navata opposta, un bellissimo \"candelabro\" in bronzo di Maso di Bartolomeo, del 1440, in forma di vaso allungato dal quale escono sette carnosi steli vegetali. Il modello di bronzo \u00e8 adesso esposto a Boston al Museum of Fine Art. Maso realizz\u00f2 anche il vicino terrazzo interno, in controfacciata, che ha sul fondo una pregevole \"Assunta\" di David e Ridolfo del Ghirlandaio.\nDi fronte alla Cappella del Sacro Cingolo \u00e8 un piccolo Crocifisso ligneo di forte espressivit\u00e0, \u00e8 molto probabilmente l'opera nota di Giovanni Pisano.\nTransetto.\nSaliti pochi scalini la chiesa antica si dilata nel vasto transetto trecentesco, tradizionalmente attribuito a Giovanni Pisano, che \u00e8 in ogni caso opera geniale del suo ambito (forse di un allievo di Nicola Pisano). Nel transetto le cinque altissime volte a crociera hanno naturale conclusione nelle altrettante cappelle absidali, divise da alti semipilastri a fasce, con notevoli peducci figurati.\nIl presbiterio, nella sua attuale conformazione, \u00e8 stato realizzato nel 2012 dallo statunitense Robert Morris. Sono sue opere i tre arredi principali: la \"cattedra vescovile\", con seduta in marmo di Carrara e schienale in bronzo, situata sopra la scalinata; l\"altare maggiore\", situato ad una quota pi\u00f9 bassa, sotto l'arco trionfale e costituito da un unico blocco di marmo di Carrara avente la forma di parallelepipedo; l\"ambone\", interamente in bronzo, caratterizzato da una forma a mantello e da alcune pietre alla base, che vogliono cos\u00ec richiamare il martirio di santo Stefano. Alle spalle del nuovo presbiterio, si trova l'altare maggiore barocco in marmi policromi, sormontato dall'imponente \"Crocifisso bronzeo\" di Ferdinando Tacca (1653)\nSulla destra del transetto \u00e8 il tabernacolo rinascimentale della \"Madonna dell'Olivo\", dei fratelli Da Maiano: la \"Madonna col Bambino\" (1480) in terracotta, preziosa nelle forme piene, \u00e8 opera del celebre Benedetto.\nLa ricca balaustrata presbiteriale in marmi policromi, secentesca, riutilizza alcune lastre rinascimentali con stemmi e cherubini dell'antico coro, e d\u00e0 accesso alle cappelle.\nNel transetto sinistro sul portale d'ingresso della Sagrestia \u00e8 collocato il \"Monumento funebre a Carlo de' Medici\", scultura in marmo di Vincenzo Danti del 1564.\nCappelle del transetto.\nCappella Maggiore.\nGli affreschi di Filippo Lippi.\nLe pareti della \"cappella maggiore\" sono affrescate con \"Storie di Santo Stefano e San Giovanni Battista\", concluse nel 1465, il pi\u00f9 celebre ciclo di fra Filippo Lippi. Di concezione monumentale, le figure \u2013 con molti vivaci ritratti - sono avvolte in vaporosi panneggi e rese leggere dalla luminosit\u00e0 della pennellata e dall'assenza di contorni netti, e si inseriscono in scenografiche prospettive. In basso, sulla sinistra, sono le Esequie di santo Stefano, ambientate in una basilica paleocristiana, nelle quali il Lippi dipinse papa Pio II, imponente figura in vesti rosse, e all'estremit\u00e0 destra il proprio autoritratto. Di fronte, sulla parete opposta, uno scenografico salone ospita il \"Convito di Erode\", con la composta, elegante \"Danza di Salom\u00e8\", e la consegna della testa del Battista alla bella, fredda Erodiade (bellissimi i due giovani all'estremit\u00e0 destra). Anche la vetrata fu disegnata dal Lippi, sebbene ne sopravvivano solo alcune parti. Al ciclo partecip\u00f2 anche Fra Diamante.\nLa vetrata.\nLa vetrata \u00e8 composta da 9 pannelli rettangolari e, quale cimasa , da un lunettone a sesto acuto. Nei registri inferiori 9 santi entro edicole: a 1) \"Santa;\" b 1) \"Santa\"; c 1) \"Santa\" ( tre pannelli moderni; ; a 2) \"S. Paolo\"; b 2) \"S. Pietro\"; c 2) \"S. Andrea\"; a 3) \"S. Giovanni Battista,\" (contitolare della chiesa e protettore del dominio fiorentino); b 3) \"S. Stefano\" (titolare della chiesa) ; c 3) \"S. Lorenzo\"; abc 4) \"La Vergine Assunta consegna il sacro Cingolo.\" Il miracolo della sacra Cintola raffigurato nel lunettone , episodio nodale della vetrata, appartiene alla religiosit\u00e0 della cittadinanza pratese che venera la cintura conservata nella cattedrale.\nLe scelte iconografiche della vetrata sono intimamente correlate al programma iconografico svolto negli affreschi dedicati alle \"Storie di S. Stefano\" (parete destra) e \"Storie di S. Giovanni Battista\" (parete sinistra). Ai lati della vetrata sono affrescati \"S. Alberto,\" fondatore dell\u2019ordine carmelitano e \"S. Giovanni Gualberto,\" fondatore dell\u2019ordine vallombrosano.\nLa commissione di tale ciclo, inizialmente offerta all\u2019Angelico e da lui rifiutata, venne affidata al Lippi cui nel 1542 venne assegnata l\u2019allogazione contemporanea sia degli affreschi che della vetrata. I vari successivi spostamenti dei ponteggi all\u2019interno della cappella risultanti dai documenti permettono di ricostruire le fasi dei lavori: nel 1456 l\u2019impalcatura dei ponteggi venne una prima volta abbassata alla quota del registro mediano, segno evidente che la dipintura dei riquadri superiori era conclusa. Successivamente, sospesi i lavori (sospensione dovuta secondo la giustificazione ufficiale alla mancanza di fondi, ma forse provocata dalle drammatiche vicende personali dell\u2019artista), il Lippi si impegn\u00f2 in altre commissioni. Altri due spostamenti dei ponteggi sono registrati nel 1461 e nel 1464; e l\u2019anno successivo, alla fine del 1465, le impalcature vennero definitivamente smontate.\nA sostituzione di una vetrata commissionata nel 1413 a Niccol\u00f2 di Piero Tedesco su cartoni di Lorenzo Monaco e raffigurante una \"Maiestas Domini,\" l\u2019esecuzione della nuova vetrata su disegno del Lippi venne affidata a Ser Lorenzo di Antonio da Pelago, \"cappellano di San Pier Maggiore a Firenze\", maestro vetraio assai apprezzato nell\u2019ambiente fiorentino che aveva gi\u00e0 collaborato negli anni precedenti alla realizzazione delle vetrate della tribuna di S. Maria del Fiore ( v. Firenze cattedrale 24). Un pagamento datato 16 luglio giugno 1452, riguarda un disegno per la figura di S. Stefano che fu portato da Prato a Lorenzo di Antonio che risiedeva a Firenze: \" \"Et ad\u00ec 16 lulglio\" [sic] \"per uno d\u00ec\" [Bernardo di Bandinello] \"and\u00f2 a Firenze a Ser Lorenzo a portarlgli\" [sic] \"il disegnino di Santo Stefano per soldi [...] il d\u00ec L.--- S. 16\"\". E ancora; dalle note documentarie risulta che il maestro vetraio venne pagato lire 1964, al costo di lire 14 per \"76\" \"braccia quadre\" equivalenti all\u2019intera superficie della vetrata; pagamento che autorizza ad attribuirgli la esecuzione dell\u2019intera vetrata.\nChe il grandioso pannello archiacuto della \"Assunta\", pur dipendendo da celebri precedenti iconografici (tabernacolo in Orsanmichele, porta della Mandorla), vada ricondotto all\u2019ideazione del Lippi, \u00e8 ormai criticamente assodato; evidenti sono infatti le analogie compositive e stilistiche tra la vetrata e la tavola dello stesso soggetto eseguita verso il 1460 dalla bottega del Lippi e destinata probabilmente a S. Margherita di Prato. Il linguaggio del Lippi \u00e8 ravvisabile anche nelle sottostanti figure di \"S. Lorenzo\" (assai prossimo al S. Girolamo della tavola di Torino) e di \"S. Stefano,\" ambedue caratterizzate da stilemi peculiari alle figure lippesche; mentre si avvertono disparit\u00e0 stilistiche con le altre figure di santi; figure esili, avvolte in ondosi mantelli di gusto tardogotico, e riconducibili quindi a Lorenzo di Antonio. N\u00e9 appartengono alle quadrature del Lippi i baldacchini. La ipotesi avanzata dal Badiani che Lorenzo abbia riutilizzato parti della precedente vetrata gotica non convince il Martin, che giustamente attribuisce tale disparit\u00e0 stilistica al riuso da parte di Lorenzo di cartoni immagazzinati nella sua bottega. Nel perseguire l\u2019evoluzione della quadratura a baldacchino nella vetrata iconica la Del Nunzio puntualizza il ruolo di Lorenzo in tale evoluzione: \".\".. i baldacchini di Lorenzo.\"..\"gi\u00e0 palesano i sintomi di modificazioni\" \"strutturali: sebbene ancor memori di quelli del Ghiberti, i tabernacoli mostrano un\u2019enumerazione degli elementi del lessico gotico pi\u00f9 ridotta, non esuberante e limitata alle strutture primarie verticali\".\"\nCappelle Laterali.\nA destra, la \"cappella Vinaccesi\" conserva un notevole \"Cristo deposto\" duecentesco, ed \u00e8 ornata da pregevoli affreschi ottocenteschi del pratese Alessandro Franchi, studiatissimi nel disegno e dalla vivissima resa coloristica, di gusto \"nazareno\".\nContigua \u00e8 la cappella dell'Assunta, affrescata nel 1435-1436 da Andrea di Giusto Manzini e dal giovane Paolo Uccello con \"Storie della Vergine e di santo Stefano\", completate da Andrea di Giusto nella parte inferiore, che mostrano una stravagante fantasia nelle scene incantate, con colori definiti e vivaci, eleganti grafismi, e architetture di gusto brunelleschiano.\nLa contigua \"Cappella Manassei\" fu dipinta ai primi del Quattrocento con \"Storie di Santa Margherita e San Giacomo\" da un piacevole seguace di Agnolo Gaddi, mentre l'ultima cappella a sinistra, \"degli Inghirami\", conserva un bel monumento funebre attribuito a Benedetto da Maiano e una vetrata del primo Cinquecento.\nAl capo sinistro del transetto si trova la cinquecentesca \"Cappella del Santissimo Sacramento\", con una pala di Zanobi Poggini (1549) e la volta decorata nell'Ottocento.\nCappella del Sacro Cingolo.\nLa Cappella del Sacro Cingolo, la zona pi\u00f9 sacra di tutta la citt\u00e0, \u00e8 costituita dal prolungamento verso l'esterno della prima campata della navata laterale di sinistra. \u00c8 costituita da un unico ambiente di due campate coperto con volta a crociera ed illuminato da un rosone circolare situato sulla parete fondale.\nVi si conserva la Sacra Cintola, cio\u00e8 la cintura che, secondo antiche tradizioni, fu donata a San Tommaso dalla Vergine durante l'Assunzione, e giunse a Prato nel XII secolo.\nLa cappella, costruita nel 1386-1390, \u00e8 affrescata con \"Storie della Vergine e della Cintola\", ciclo di sorprendente unit\u00e0 figurativa, dipinto nel 1392-1395 da Agnolo Gaddi. Notevole \u00e8 la sintetica veduta di Prato nell'affresco del \"Ritorno di Michele\".\nL'elegante altare settecentesco, con rilievo di Emilio Greco, racchiude la Cintola, ed \u00e8 coronato dalla marmorea \"Madonna col Bambino\" (1301 circa), capolavoro di Giovanni Pisano.\nLa cappella \u00e8 chiusa da una preziosa cancellata in bronzo, uno dei migliori esempi del genere conservatisi del Rinascimento, di Maso di Bartolomeo, Pasquino da Montepulciano e collaboratori, con quadrilobi e fregi di un fresco naturalismo.\nCappella Musicale.\nLa Cappella musicale fu istituita nel 1535, ma dovette essere continuazione di una pi\u00f9 antica, poich\u00e9 nell'archivio storico del Comune si trova un libro di memorie della Cappella musicale dal 1418 al 1560. Il codice n. 389 della Biblioteca Roncioniana contiene documenti che la riguardano. I manoscritti, attualmente serbati nell'archivio del Capitolo della Cattedrale, sono per la maggior parte autografi e furono composti in genere dai maestri di Cappella, che professarono nel duomo di Prato con \u00ab l'obbligo di suonare l'organo di detta Cattedrale, fare le musiche secondo il solito, e d'insegnare gratis la musica ai giovani \u00bb della citt\u00e0.\nOrgano maggiore.\nL'organo a canne principale della cattedrale di santo Stefano \u00e8 stato costruito nel 1966 dalla ditta organaria padovana dei Fratelli Ruffatti e dalla stessa restaurato nel 1998; nell'ambito di quest'ultimo intervento il \"Positivo corale\", gi\u00e0 nell'abside alle spalle dell'altare maggiore, \u00e8 stato spostato nel braccio destro del transetto, a pavimento, ed ampliato.\nLo strumento \u00e8 a trasmissione elettronica installata nel 2000 al posto della precedente elettrica, possiede una consolle mobile indipendente con tre tastiere di 61 note ciascuna e pedaliera concavo-radiale di 32 note. Le canne sono situate in tre corpi distinti: due corpi gemelli, con mostra composta da canne di principale disposte in cuspide unica con ali laterali, situati su apposite cantorie nelle due campate estreme del transetto, ed uno a pavimento nel transetto destro privo di mostra. L'organo dispone di 51 registri per un totale di canne.\nOrgano della cappella del Sacro Cingolo.\nNella cappella del Sacro Cingolo si trova un secondo organo a canne, costruito nel 1588 da Cesare Romani e successivamente ampliato nel 1773 da Michelangelo Crudeli.\nLo strumento \u00e8 caratterizzato dalla particolare collocazione, all'interno di un vano che si apre nella parete di destra della cappella e che \u00e8 posto tra la cappella stessa e la sacrestia; in quest'ultimo ambiente trova luogo la consolle, costituita da un'unica tastiera di 45 note con prima ottava scavezza e pedaliera a leggio di 19 note, priva di registri propri e costantemente unita al manuale. I registri sono in totale 8: i cinque di ripieno originari (dal Principale 8' alla XXII) e i tre aggiunti da Michelangelo Crudeli nel XVIII secolo (Flauto in VIII 4', Nasardo 2.2/3' Soprani e Voce umana 8' Soprani)."}
{"id": "678458", "revid": "88740", "url": "https://it.wikipedia.org/wiki?curid=678458", "title": "Alexandre Saint-Yves d'Alveydre", "text": "Biografia.\nUna definizione che si ritrova anche in altri commentatori come Jules Bois, che conosceva Saint-Yves e che, in un suo libro del 1902 (\"Le monde invisibile\"), lo definisce il maestro degli occultisti francesi. Figlio di un medico di Parigi, il futuro politico radicale era nato il 26 marzo 1842. Il titolo di marchese d'Alveydre gli fu conferito dalla Repubblica di San Marino nel 1880. Nonostante le sue idee spirituali e mistiche non convenzionali, Saint-Yves rimase un devoto cattolico fino alla fine della sua vita.\nAnche se le idee di Saint-Yves vengono riprese da alcune figure famose dell'esoterismo, come Ren\u00e9 Gu\u00e9non, Rudolf Steiner e Schwaller de Lubicz, il suo maggior ammiratore e discepolo, che trasmise il suo insegnamento alla generazione successiva, fu Papus. Il concetto di sinarchia di Saint-Yves era essenzialmente una reazione al sorgere dell'anarchia e quindi il suo opposto: un governo fortemente ordinato, basato su quelli che a suo avviso erano leggi e principi universali. Ogni cosa e ogni persona ha il suo posto e il suo scopo. L'armonia, quindi, si raggiunge restando in quel posto e realizzando quello scopo, mentre ogni deviazione da queste leggi naturali porta al disastro.\nLe sue opere prospettavano un programma ambizioso e visionario per istituire la sinarchia in Francia e altrove. Ogni stato deve essere fortemente organizzato a ogni livello con ognuno al suo posto specifico, altrimenti l'anarchia trionfa. Mettere in discussione la propria condizione non \u00e8 tollerato. Il concetto che ognuno ha il suo posto e il suo posto preordinato significa che alcuni sono naturalmente destinati a comandare. In altre parole, Saint-Yves auspicava il governo di un'\u00e9lite predestinata. E anche se gran parte della sua opera \u00e8 rivolta alla praticabilit\u00e0 della sinarchia, al centro del suo nucleo sta una filosofia essenzialmente mistica.\nL'\u00e9lite \u00e8 in armonia spirituale con le leggi universali, \u00e8 in pratica una classe sacerdotale. La sinarchia \u00e8 quindi una forma di teocrazia, di governo di sacerdoti o re-sacerdoti. La sinarchia arriva a suggerire che questa \u00e9lite illuminata sia in diretto contatto con le intelligenze spirituali che governano l'universo e da cui riceve istruzioni (un po' come i faraoni dell'Antico Egitto, che erano allo stesso tempo sovrani secolari e intermediari tra gli dei e il popolo), ma in ultima analisi le \u00e9lite sono sempre frutto di un'autoinvestitura."}
{"id": "678459", "revid": "33689", "url": "https://it.wikipedia.org/wiki?curid=678459", "title": "Mako (Final Fantasy)", "text": ""}
{"id": "678461", "revid": "1543377", "url": "https://it.wikipedia.org/wiki?curid=678461", "title": "Provincia di Sondrio", "text": "La provincia di Sondrio \u00e8 una provincia italiana della Lombardia di abitanti.\nGeografia fisica.\nLa provincia di Sondrio \u00e8 composta da un territorio prevalentemente montuoso solcato da valli che si estendono principalmente per via longitudinale; le principali sono la Valtellina e la Valchiavenna.\nRacchiude in s\u00e9 le montagne pi\u00f9 elevate della Lombardia appartenenti alle Alpi Retiche ed \u00e8 una provincia molto estesa, che comprende comuni di alta montagna come ad esempio Livigno, posto a quasi 2000\u00a0m di quota.\nA nord e a ovest la provincia di Sondrio confina con la Svizzera (Canton Grigioni), a ovest con la provincia di Como e la provincia di Lecco, a sud con la provincia di Bergamo e a est con la provincia di Brescia e con il Trentino-Alto Adige (provincia di Trento e provincia di Bolzano).\nLa provincia di Sondrio ha la distinzione di essere l'unica provincia italiana stante in tre bacini alpini fluviali principali diversi: Val di Lei (comune di Piuro) con il suo Reno di Lei che manda le sue acque nel Mar del Nord in Olanda (pressi di Rotterdam) tramite il Reno Posteriore e poi il Reno vero e proprio; il fiume principale della provincia, l'Adda, che forma la Valtellina, cui acque sfociano nel Mar Adriatico mediante il Po, e il torrente Aqua Granda e altri minori che, mediante il lago artificiale denominato Livigno, si scaricano nel fiume Inn in territorio elvetico per poi unirsi al Danubio nell'Austria settentrionale (le acque della conca di Livigno sono dunque danubiane e pertanto finiscono nel Mar Nero nel nord est della Romania). Dei quattro bacini alpini grandi infatti manca solo quello del fiume Rodano.\nStoria.\nImportante canale europeo, la provincia di Sondrio \u00e8 stata per secoli la pi\u00f9 veloce via di collegamento tra Europa centrale e penisola italiana, perci\u00f2 fu oggetto di continue mire espansionistiche da parte dei popoli confinanti.\nSita nella zona che i Romani chiamavano Gallia cisalpina, fu abitata in et\u00e0 antica da popolazioni celto-ligure (leponzi) e retiche (camuni), romanizzate dopo l'avvento della dominazione romana.\nDopo la fine della dominazione romana con lo sgretolarsi dell'impero, pass\u00f2 sotto la dominazione dei Longobardi e poi dei Franchi. Gli imperatori assegnarono il territorio provinciale ai vescovi della Diocesi di Como, a cui tuttora appartiene.\nNel XIV secolo il territorio occidentale fu sotto il dominio dei Visconti e poi degli Sforza del ducato di Milano mentre quello orientale costituiva il limite estremo della Serenissima.\nNel 1512 pass\u00f2 al dominio del Canton Grigioni durante il quale si verific\u00f2 nel 1620 il Sacro Macello in cui furono uccisi 400 protestanti (in maggioranza lo erano i grigionesi). Gian Giacomo Robustelli, capo della rivolta, dichiar\u00f2 l'indipendenza della Valtellina. La Valchiavenna, che aveva traffici commerciali coi dominanti, non vi prese parte. La sanguinosa insurrezione dei cattolici contro i protestanti fu fomentata dalla Spagna (la quale aveva il ducato di Milano) e dai nobili valtellinesi esautorati dai nobili grigionesi. Ci fu un ventennio di sospensione del dominio grigionese fino al 1639 col Capitolato di Milano.\nNel 1797 cess\u00f2 il dominio dei Grigioni quando Napoleone Bonaparte annesse la provincia alla Repubblica Cisalpina col nome di Dipartimento dell'Adda (che comprendeva l'intero territorio della provincia come costituito oggi).\nSconfitto Napoleone pass\u00f2 in mano agli austriaci che l'annessero al Regno Lombardo-Veneto.\nNel 1861 entr\u00f2 a far parte del Regno d'Italia.\nOnorificenze.\nLa Provincia di Sondrio \u00e8 tra le citt\u00e0 decorate al valor militare per la guerra di liberazione, insignita il 16 marzo 1987 della medaglia d'argento al valor militare per i sacrifici delle sue popolazioni e per la sua attivit\u00e0 nella lotta partigiana durante la seconda guerra mondiale: Inoltre, con decreto 18 novembre 1987 il Presidente della Repubblica ha disposto il conferimento della Medaglia d'argento al valor civile al Gonfalone della provincia di Sondrio in seguito al nubifragio avvenuto tra il 18 e il 28 luglio 1987 :\nSociet\u00e0.\nEtnie e minoranze straniere.\nSecondo le statistiche ISTAT al 31 dicembre 2017 la popolazione straniera residente nella provincia era di persone, pari al 5,35% della popolazione.\nLe nazionalit\u00e0 maggiormente rappresentate in base alla loro percentuale sul totale della popolazione residente erano:\nIn termini assoluti, i comuni con il maggior numero di residenti stranieri sono Sondrio ( abitanti), Morbegno (778) e Livigno (573), mentre in percentuale Delebio \u00e8 il comune con pi\u00f9 residenti stranieri (il 17,1%).\nComuni.\nAppartengono alla provincia di Sondrio i seguenti 77 comuni:\nComuni pi\u00f9 popolosi.\nDi seguito \u00e8 riportata la lista dei dieci comuni della provincia di Sondrio pi\u00f9 popolati (dati: Istat 30 novembre 2019):\nI vigneti.\nPer la citt\u00e0 di Sondrio e per tutta la provincia una voce vitale nell'economia e nella tradizione culturale \u00e8 la coltivazione della vite da cui si ottengono diverse variet\u00e0 vinicole molto rinomate, le cui principali sono \"Grumello\", \"Inferno\" (cantato anche dal poeta Eugenio Montale), \"Sassella\" e \"Valgella\".\nPer poter coltivare la vite nei difficili territori montuosi i contadini dovettero strappare, tramite l'uso dei terrazzamenti costruiti con muretti a secco, metro su metro a rocce e territori boschivi.\nI terrazzamenti costruiti nel corso dei secoli rappresentano un brillante esempio di ingegneria rurale e un interessante esempio di trasformazione del territorio da parte dell'uomo, che cerca di sfruttare al meglio un territorio e un clima certo non favorevole all'agricoltura.\nCulturalmente la coltivazione della vite rappresenta tuttora un punto focale nel mantenimento delle tradizioni popolari, ancora molto radicate soprattutto nei paesi.\nAmministrazioni.\nPresidenti della Provincia di Sondrio dal 1951 a oggi.\nIl Presidente della Provincia in carica \u00e8 Elio Moretti, Sindaco di Teglio."}
{"id": "678464", "revid": "26891", "url": "https://it.wikipedia.org/wiki?curid=678464", "title": "B-58", "text": ""}
{"id": "678474", "revid": "339392", "url": "https://it.wikipedia.org/wiki?curid=678474", "title": "Aviatsiya Voenno-Morskovo Flota", "text": ""}
{"id": "678484", "revid": "1486518", "url": "https://it.wikipedia.org/wiki?curid=678484", "title": "Palazzo Pretorio (Prato)", "text": "Palazzo Pretorio \u00e8 l'antico palazzo comunale di Prato, situato in piazza del Comune davanti all'attuale Palazzo Comunale. \u00c8 sede del Museo di Palazzo Pretorio. All'interno \u00e8 ospitato l'Ufficio Informazioni Turistiche per l'area pratese. \nStoria.\nIl palazzo, nelle sue forme attuali, nacque a cavallo del XIII e XIV secolo dalla fusione di tre palazzi distinti, dalla cui trasformazione vennero creati i locali per ospitare le sedi del Podest\u00e0, della magistratura locale e delle prigioni. I diversi materiali da costruzione usati nei distinti edifici ci permettono ancora oggi di distinguere le sagome delle torri primitive. La parte pi\u00f9 antica \u00e8 la casa-torre ancora distinguibile a destra (XIII secolo), gi\u00e0 appartenuta alla famiglia dei Pipini, con un porticato al pian terreno con pilastri di pietra alberese poi tamponata ma ancora visibile, e acquistata nel 1284 dal capitano del popolo Fresco dei Frescobaldi per insediarvi il governo comunale. \nLa parte sinistra invece risale al XIV secolo e presenta otto eleganti bifore e un tabernacolo dove fino almeno al 1799 veniva conservata una statua trecentesca di Roberto d'Angi\u00f2, gi\u00e0 tributato come patrono cittadino, il quale per\u00f2 non ricambi\u00f2 la devozione vendendo Prato ai fiorentini alla prima occasione. Dal portale a piano terreno si accede ad una serie di ambienti in parte affrescati (Bettino di Corsino, 1307; Pietro e Antonio di Miniato, 1425), mentre l'ampio scalone esterno conduce al piano principale.\nNel corso del Cinquecento un crollo interess\u00f2 parte dell'edificio (tra cui la torre campanaria), ed in seguito al restauro il palazzo venne sormontato da una nuova merlatura e dal campaniletto a vela, che coronano l'edificio. Nei secoli successivi, a causa dell'aumento delle mansioni governative, gli ambienti interni furono suddivisi in molti piccoli vani. Verso la fine del XIX secolo ne venne proposta la demolizione, ma nel 1909 il progetto fu abbandonato e si decise di restaurare l'edificio, riportando le stanze ad assumere l'aspetto delle origini.\nIl Granduca Pietro Leopoldo di Lorena nel 1788 espresse l'intento di creare una scuola del gusto per i futuri artisti, che sfoci\u00f2 nella creazione nel 1858 di una prima collezione ospitata inizialmente nel vicino Palazzo Comunale. Il 26 giugno 1899 l'edificio sub\u00ec alcuni danni a seguito della scossa del terremoto della Valle del Bisenzio, che in citt\u00e0 raggiunse l'intensit\u00e0 del VII grado della Scala Mercalli.\nDal 1912 nelle stanze di Palazzo Pretorio \u00e8 ospitato il Museo di Palazzo Pretorio, che raccoglie molte opere d'arte che spaziano dal Medioevo all'Ottocento. Dopo essere stato chiuso per restauri dal marzo 1998, il Palazzo \u00e8 stato riaperto al pubblico nel settembre 2013."}
{"id": "678485", "revid": "1544245", "url": "https://it.wikipedia.org/wiki?curid=678485", "title": "GEAF", "text": "GEAF S.c.a.r.l., acronimo di Gestione Autolinee Frosinone, \u00e8 una societ\u00e0 consortile a responsabilit\u00e0 limitata attiva nel settore del trasporto pubblico. Fino al 2020 ha gestito la rete autobus di Frosinone.\nStoria.\nGEAF fu costituita come consorzio nel 1991 da alcune aziende di trasporto pubblico del frusinate per subentrare al consorzio regionale ACOTRAL. Il trasporto pubblico locale di Frosinone era composto allora da due linee: una circolare destra e una circolare sinistra.\nNel 2020 il servizio \u00e8 stato messo a gara ed assegnato all'azienda Cialone Tour.\nDati societari.\nLa societ\u00e0 aveva sede a Frosinone in Via Casale e gestiva anche il trasporto pubblico locale a Pofi ed il servizio scolastico in vari comuni del frusinate.\nLinee gestite.\nGEAF ha gestito quasi trenta linee, molte delle quali di tipo circolare. Il capolinea principale della citt\u00e0 \u00e8 stato trasferito nel 2015 da piazzale Kambo, antistante la stazione di Frosinone, all'adiacente piazza Pertini."}
{"id": "678487", "revid": "158913", "url": "https://it.wikipedia.org/wiki?curid=678487", "title": "Santino", "text": "Il santino \u00e8 un cartoncino rettangolare tascabile con incisa o stampata l'immagine di un santo secondo la tradizione iconografica del tempo della chiesa cattolica in un determinato luogo in cui vi \u00e8 il culto popolare di quel santo o una chiesa a lui/lei dedicata. La distribuzione dei santini oggi avviene quasi esclusivamente da parte del clero, in occasioni pubbliche o private, oppure in maniera impersonale all'ingresso della chiesa vicino alla cassetta delle offerte dei fedeli. In alcune citt\u00e0 particolarmente importanti da un punto di vista religioso, per la presenza di un santuario, di una basilica o di una chiesa, si possono acquistare santini nei negozi come gadget devozionali legati al luogo e al santo. \nL'immagine pu\u00f2 riguardare anche un beato della chiesa. Pi\u00f9 raramente viene realizzato per celebrare un sacramento o una particolare ricorrenza religiosa. \nSul retro del santino compare solitamente un testo agiografico o una preghiera relativa al santo.\nIl santino nasce intorno al XV secolo, ha un suo pieno sviluppo che \u00e8 parallelo alle tecniche tipografiche e al culto popolare dei santi, per decadere nell'uso e nella circolazione sul finire del XX secolo. \nRispetto alla figurina, che \u00e8 la sua omologa del circuito commerciale secolare concepita come veicolo pubblicitario di un prodotto, il santino \u00e8 un'immaginetta al solo servizio di pratiche devozionali. Pertanto non deve avere necessariamente un aspetto accattivante e piacevole da vedere, ma \u00e8 sufficiente che il suo contenuto iconografico sia alla portata di tutti i fedeli, ossia che le figure sacre raffigurate siano chiaramente riconoscibili.\nIl nome \"santino\" deriva dalla parola italiana santo, come diminutivo, e quindi dal latino \"sanctum\". \nCon l'avvento della repubblica vengono chiamati \"santini\" anche le immagini promozionali autoprodotte dai candidati alle elezioni amministrative o alle elezioni politiche, come ausilio alla campagna elettorale per veicolare il proprio volto e fornire indicazioni semplificate e chiaramente di parte su come fare a votare.\nStoria e tecniche di produzione.\nPrima che in Europa fosse introdotta la stampa a caratteri mobili grazie a Johannes Gutenberg, a Magonza, tra il 1454 e il 1455, circolavano gi\u00e0 numerose xilografie, immagini su carta ottenute da matrice di legno. Volentieri in Europa vengono acquistate raffigurazione sacre con immagini mariane o cristologiche, ma anche di sante e santi. Un documento basilare \u00e8 la xilografia che raffigura la Beata Vergine Maria tra i santi; una di queste immagini, dopo essere uscita illesa da un incendio (in modo ritenuto miracoloso dai fedeli), viene venerata, sin dal 1428, nel duomo di Forl\u00ec, con il titolo di \u201cMadonna del Fuoco\u201d. Verso la fine del Cinquecento incisori-editori producono piccole immagini sacre, incise su legno o a bulino su leghe di rame, distribuite a prezzi accessibili, che trovano posto, con pie finalit\u00e0, in numerose abitazioni, ma anche nei luoghi dove viene allevato il bestiame.\nIncisioni.\nPrima del XVII secolo si deve all'ordine dei Gesuiti un'estesa diffusione delle immaginette sacre, a partire da quella che era la capitale artistica e commerciale dell'impero spagnolo: Anversa, nelle Fiandre.\nQui, nel Seicento l'incisore Jacques Caillot, attraverso un'evoluzione della tecnica dell'acquaforte, riesce a conferire particolari effetti di profondit\u00e0 alle sue opere e realizza, oltre a un notevole numero di incisioni artistiche, una grande quantit\u00e0 di immagini religiose molto ricercate dai collezionisti. Gli incisori-editori francesi raggruppano i loro centri grafici nella rue Saint-Jacques, nel Quartiere latino, nei pressi della Sorbona, dove permarranno per pi\u00f9 di 200 anni, fenomeno non casuale, quasi a dimostrare il forte legame tra l'editoria e il mondo degli studi.\nL'inizio del XVII secolo vede Parigi superare la concorrente Anversa nella raffinata produzione di incisioni artistiche in generale e, in particolar modo, di quelle con soggetto spirituale.\nCanivet.\nCol passare del tempo, le immaginette sacre cominciano lentamente ad essere usate per finalit\u00e0 non esclusivamente devozionali, per cui vengono utilizzate per commemorare una ricorrenza, per allietare un anniversario, per annunciare un evento, per augurare gioia e benedizioni.\nPer tutto il secolo successivo si procede ad abbellire artisticamente sempre di pi\u00f9 i santini e si sviluppa, per molti decenni, anche la realizzazione di immagini chiamate \u201ccanivet\u201d dal piccolo arnese, il canif, simile ad un temperino che si utilizza per intagliare la carta o la pergamena, creando veri e propri pizzi merlettati di grande effetto.\nA quell'epoca, anche alcune comunit\u00e0 monastiche di frati e di monache, mosse dall'intento di far conoscere i propri fondatori e le principali feste liturgiche, divulgano l'utilizzo di immagini dalle dimensioni ridotte, in modo da essere conservate nei portafogli e nei messali. \u00c8 proprio nei monasteri che l'immaginetta, prodotta artigianalmente in esemplari unici, raggiunge risultati di impareggiabile bellezza, come avviene per i canivet.\nA parte la limitata produzione conventuale, \u00e8 interessante notare come le altre officine di arte grafiche siano decisamente laiche nella stampa e nella distribuzione. Soltanto alla fine del Settecento la Chiesa si impegna ad appropriarsi del diritto di diffusione delle immaginette. L'autorizzazione da parte dell'autorit\u00e0 canonica che confermi la distribuzione di immaginette tarda a giungere e solo successivamente nel retro del santino apparir\u00e0 l'approvazione dell'orazione stampata, tramite un esplicito consenso, che in latino \u00e8 Imprimatur (abbreviazione di \"Nihil obstat quominus imprimatur\", \"nulla osta a che si stampi\")\nSi chiude l'epoca del santino manufatto, verso la fine del Settecento, per cui anche quello pi\u00f9 artigianale, cio\u00e8 il canivet, \u00e8 forzatamente rielaborato e modificato per mezzo di nuove tecniche di produzione.\nLa pergamena, che ha origine dalla pelle d'agnello, viene sostituita dalla carta e dal cartoncino e le preziose miniature dipinte a mano lasciano il posto ad immaginette ritagliate da acqueforti o litografie, che vengono applicate sul rettangolo colorato.\nMerlettati.\nAgli inizi dell'Ottocento nascono iniziative grafiche in Europa, ad opera specialmente degli editori Rudl e Hoffmann di Praga, ma senza dubbio \u00e8 la Francia a conservare la supremazia nella lavorazione di immaginette per tutto il diciannovesimo secolo.\nA partire dal 1840, lo svilupparsi delle conoscenze tecnico-scientifiche, sulla stampa e sulla traforazione a punzone, porta a indebolire la rilevanza della mano dell'artista e ad ottenere, in minor tempo, immaginette prodotte in serie che prendono il nome di canivet m\u00e9caniques (canivet meccanici), perch\u00e9 decorati da questi nuovi modelli di trine e merletti industriali, che continuano ad arricchire l'immagine centrale. Il pezzo viene poi concluso procedendo ad incollare al centro un'immagine ecclesiastica disegnata o stampata.\nCromolitografie.\nA fianco delle incisioni e dei merlettati appaiono inediti prodotti colorati, frutto di una singolare tecnologia pittorica: le cromolitografie, cio\u00e8 quelle immagini colorate (cromos in greco), ottenute (graphos) per mezzo di una particolare pietra levigata (lithos). La tecnica cromolitografica permette una produzione in serie, molto gradita ai fedeli, tanto che le immaginette riescono ad entrare in ogni casa. Questo sistema prevede un disegno, effettuato con un inchiostro grasso, su una pietra levigata, fissato con resina e bagnato da acqua miscelata con gomma arabica. A seguito della definitiva inchiostratura e della collocazione del foglio, si procede premendo con l'aiuto del torchio, per cui l'immagine si trasferisce specularmene sulla carta.\nUna grande quantit\u00e0 di materiale religioso viene realizzato da nuove aziende, tanto che nel 1862 vengono censite 120 ditte che confezionano e distribuiscono sul mercato articoli religiosi prodotti in serie: candele, medaglie, statue, crocefissi, rosari, scapolari, immaginette merlettate e naturalmente santini. La precedente rivoluzione francese e la conseguente bufera napoleonica avevano lasciato nel popolo una gran sete di spiritualit\u00e0, che poteva esprimersi anche con queste gradevoli figure dall'aspetto delicato.\nInteressante notare come questi prodotti abbiano accomunato cattolici e protestanti. Infatti anche editori e litografi seguaci della Riforma producono una grossa mole di immaginette, dove invece di privilegiare figure di santi, vengono raffigurate scene evangeliche e dell'antico testamento, con armoniosi paesaggi e bambini innocenti, accompagnati da brani di salmi o frasi per elevare lo spirito.\nGeneralmente le immaginette sono eseguite presso i numerosi stabilimenti di arte grafica che trovano sede sulla celebre rive gauche, non lontana dal Quartiere Latino e dalla Universit\u00e0 della Sorbon, proprio lungo la via dedicata a san Sulpizio, (arcivescovo di Bourges del VII secolo) che conduce a una delle pi\u00f9 belle chiese della capitale, appunto, la chiesa di Saint Sulpice. Proprio da questa ubicazione trae origine il termine sbrigativo attribuito a questa forma artistica che viene tuttora definita art sulpicien, intendendola come complesso di prodotti acquistabili in Rue St. Sulpice. Anche quando uomini di cultura cominceranno a criticare la commercializzazione di queste immagini, la popolarit\u00e0 di queste raffigurazioni a buon mercato continua, nonostante le critiche. Per tali motivi alcuni filiconici si rivolgono a San Sulpizio come proprio patrono.\nSantini Liberty.\nLa tecnica cromolitografica trova una sorprendente applicazione con la venuta dell'Art D\u00e9co e del Liberty. Si comincia a produrre santini ridondanti di ghirlande e decori, di simboli e di ornamenti, di nastri e boccioli, di preghiere miniate a colori, di immagini \u201ca inclusione\u201d o a rilievo. Questi si ammirano volentieri e si rivelano ideali per trasmettere all'animo sentimenti di devozione e per comunicare con il mondo trascendente, ispiratori di buoni propositi e di santit\u00e0. All'inizio del Novecento, l'immaginetta conosce una successiva fase di caratteristica diffusione, perch\u00e9 sa esprimere bellezza, con la novit\u00e0 di linee morbide e flessuose accompagnate da tipici motivi a spirale.\nFotomeccanica.\nI conflitti mondiali del Novecento congelarono la produzione artistica, portando al peggioramento della qualit\u00e0 dei santini. La scelta di carta scadente e di stampa sempre pi\u00f9 economica portarono a prodotti di solo scopo commerciale, a basso prezzo e in vasta quantit\u00e0. Le sbrigative applicazioni delle scoperte fotografiche, pur portando ad immagini retinate, di limitata risoluzione ottica, fecero diminuire, anzi tramontare definitivamente la cromolitografia.\nNel secondo dopoguerra i santini sono monocromatici, di color seppia o castano o ardesia, specchio di un mondo che affronta la miseria lasciata dalla guerra.\nRotocalco.\nGli anni \u201860 segnano una certa decadenza dell'immaginetta sacra nella diffusione e destinazione per le quali era stata creata, per cui divennero pi\u00f9 rare le occasioni di utilizzo del santino.\nCerto \u00e8 che dopo gli anni Settanta c'\u00e8 stato un boom del collezionismo di immaginette sacre, raccolte ordinatamente in album di varie dimensioni. Al giorno d'oggi si riscontra un risveglio e un crescente interesse causato da nuovi elementi: per primo il fatto che moltissimi santini moderni riproducono, nella migliore delle tipologie, alcune icone bizantine, ritenute ricche di spiritualit\u00e0 ed infine un risveglio culturale che si affaccia alle arti religiose."}
{"id": "678494", "revid": "1504506", "url": "https://it.wikipedia.org/wiki?curid=678494", "title": "Palazzo Comunale (Prato)", "text": "Il Palazzo Comunale di Prato, si trova in Piazza del Comune, prospiciente Palazzo Pretorio. Dal 1287 \u00e8 sede del Comune di Prato.\nStoria.\nDotato di portici, il Palazzo Comunale - sede delle magistrature cittadine - era interamente occupato al primo piano dal vasto salone per i consigli generali, utilizzato quasi ininterrottamente dal 1287 ad oggi. Confinava a ovest con le case dei Marinari (attuale ala corta), che dal 1316 furono collegate al Palazzo del Popolo (detto Palazzo Pretorio) con un ponte sospeso sulla strada, per utilizzarle come dimore per i magistrati. Il piano terreno era occupato da una stalla e da botteghe (in seguito soprattutto macellerie): quella verso la piazza fu ristrutturata dal Datini per farne un fondaco, trasformato poi nell\u2019attuale loggiato (1466).\nLa facciata attuale, con un grande stemma mediceo all'angolo (1550), venne uniformata nel 1791. \nNel salone del Consiglio Comunale sono conservati due affreschi del XIV secolo, che rappresentano una \"Allegoria della Giustizia\" e una \"Madonna col Bambino, tra i Santi Stefano e Giovanni Battista\" di Antonio e Pietro di Miniato. Il ritrovamento di quest'ultimo affresco avvenne nel 1857.\nLa galleria comunale.\nQui, nel 1858, trov\u00f2 spazio la prima Galleria Comunale, istituita da Gaetano Guasti, allora segretario e poi sindaco dal 1867 al 1870. Fu grazie a Gaetano Guasti che le due piccole e disadorne stanze, in cui le opere, nel 1858, avevano trovato una prima collocazione, furono trasformate in un\u2019elegante sala, decorata da Pietro Pezzati, per la parte figurativa, e da Eustachio Turchini, per gli ornati. L\u2019unica fonte di illuminazione fu demandata ad un grande lucernario sul soffitto, in modo da usufruire al meglio della luce naturale. Inoltre le pareti furono imbiancate di una tinta confacevole ai dipinti e al centro della sala, fu disposto un mobile ottagono per il riposo dei visitatori. Il nucleo originale comprendeva 35 dipinti, alcuni dei quali sono ora esposti presso il Museo civico.\nNel 1870-72 si intervenne anche sul Salone Comunale, salvaguardandone l\u2019aspetto cinquecentesco, ma eliminando alcuni affreschi e sostituendo un elegante fregio barocco di Pietro Paolo Lippi sotto il soffitto con una meticolosa fascia con figure allegoriche, putti, chimere e stemmi dei luoghi pii e delle istituzioni benefiche, eseguita da Pietro Pezzati.\nPercorso espositivo.\nNell'atrio a piano terra dello scalone principale \u00e8 visibile al pubblico l'originale della fontana del Bacchino di Ferdinando Tacca.\nIl nuovo percorso del Palazzo Comunale si sviluppa attraverso 14 sale del primo piano.\nAl primo piano troviamo nove opere donate alla citt\u00e0 da Leonetto Tintori nel 1993 e dalla Fondazione Jacques e Yulla Lipchitz nel 2012, esposte insieme ad un dipinto attribuito al Poppi e con lo stemma dei Medici Lorena. L\u2019itinerario prosegue con artisti pratesi di Ottocento e Novecento e dipinti di genere. Una piccola sala \u00e8 dedicata alla nobildonna Angela Riblet la cui donazione ha portato nelle sale di Palazzo Pretorio alcune opere importanti come le tavole di Santi di Tito e Alessandro Allori. Il Gonfalone, che \u00e8 il simbolo della citt\u00e0 di Prato, \u00e8 stato collocato insieme ad un dipinto raffigurante la \"Madonna che consegna la cintola a San Tommaso\", opera di Ludovico Buti, per ricordare il legame tra Prato e la Madonna della Cintola.\nIn quello che un tempo era il Teatro dei Semplici \u00e8 allestita la storica quadreria, sono conservati inoltre vari ritratti dei Podest\u00e0 di Prato e dei granduchi di Toscana. Non manca il riferimento a illustri pratesi dal Settecento al Novecento (esposto nel corridoio). Il corposo nucleo di 49 dipinti del pratese Arrigo Del Rigo sono esposte nell\u2019attuale Sala della Giunta."}
{"id": "678496", "revid": "1833487", "url": "https://it.wikipedia.org/wiki?curid=678496", "title": "Rosanna Banfi", "text": "Biografia.\nFiglia dell'attore Lino Banfi, \u00e8 nata a Canosa di Puglia ma \u00e8 cresciuta a Roma, dove ha frequentato varie scuole e accademie teatrali. Nel 1982 \u00e8 accreditata col suo nome vero come assistente costumista nel film \"Vai avanti tu che mi vien da ridere\" diretto da Giorgio Capitani e \"Pappa e ciccia\" di Neri Parenti.\nAlla fine degli anni ottanta recita in alcuni film interpretati dal padre, e sempre al suo fianco ha partecipato prevalentemente a fiction televisive Rai: tra queste, \"Il vigile urbano\" (1989), \"Un medico in famiglia\" (1998-2009, 2013-2016), \"Angelo il custode\" (2001), \"Raccontami una storia\" (2004) e \"Il padre delle spose\" (2006), in cui interpretava il ruolo di una donna lesbica, interpretazione che le vale cinque anni dopo il \"Gay Village Award\".\nNel 2014 ha vinto l'undicesima edizione del \"Premio Leonardo Azzarita\" a Molfetta.\nVita privata.\nSposata dal 1992 con l'attore Fabio Leoni, la coppia ha due figli.\nDurante un'intervista al programma \"La vita in diretta\" del 26 marzo 2009, suo padre, Lino Banfi, ha dichiarato che Rosanna \u00e8 stata operata per un tumore al seno: l'attrice succesivamente \u00e8 poi diventata testimonial per la prevenzione di tali malattie."}
{"id": "678497", "revid": "647919", "url": "https://it.wikipedia.org/wiki?curid=678497", "title": "Leu Romeno", "text": ""}
{"id": "678498", "revid": "121533000", "url": "https://it.wikipedia.org/wiki?curid=678498", "title": "Roberto Di Palma", "text": "Carriera.\n\u00c8 stato tra i pi\u00f9 longevi \"speaker\" televisivi della RAI, fino al 1999.\nOltre ai vari telegiornali, leggeva le Estrazioni del Lotto, gli annunci promozionali e le previsioni del tempo. Ha anche sostituito Paolo Valenti nella conduzione di 90\u00ba minuto in occasione di astensioni video - voce dei giornalisti RAI coincidenti con domeniche di campionato di calcio.\nIl 27 giugno 1980 ha raccontato al TG1 la vicenda della strage di Ustica.\nNei primi anni '80, ha prestato la voce in alcuni spot pubblicitari su emittenti locali.\nTra i telegiornali e le trasmissioni da lui condotti, vi sono:\nRoberto Di Palma \u00e8 stato ospite in alcune trasmissioni televisive, tra cui \"Quelli che... il calcio\", con Fabio Fazio, in quanto era tifoso della Lazio."}
{"id": "678508", "revid": "2027619", "url": "https://it.wikipedia.org/wiki?curid=678508", "title": "Castello dell'Imperatore", "text": "Il castello dell'Imperatore si trova a Prato in piazza delle Carceri. \u00c8 un esempio di architettura federiciana, costruita cio\u00e8 per ordine dell'imperatore Federico II di Svevia, nell'ambito della lotta per il predominio in Toscana tra l'impero e il papato che caratterizz\u00f2 i decenni a cavallo del 1200.\nStoria e descrizione.\nSul luogo dove si trova l'odierno castello sorgeva anticamente il forte degli Alberti di Prato, che venne quasi completamente raso al suolo nel 1107 durante l'assedio delle truppe di Matilde di Canossa; al suo posto un altro palazzo, detto \"Palazzolo\", venne ricostruito per ospitare i nunzi degli imperatori Arrigo VI di Svevia e Ottone IV di Brunswick (del quale restano due torri, quelle prive di merli, che fino al 1767-68 avevano circa il doppio dell'attuale altezza); l'area interessata dal Castello era da sempre strategica, tanto che esistono documenti fino dal 1035 che testimoniano la presenza di un pi\u00f9 antico \"palatium\"; questa costruzione era il nucleo del \"Castrum Prati\", il borgo che sorgeva a monte del palazzo che possedeva anche un'antica pieve (Santa Maria in Castello, oggi non pi\u00f9 esistente).\nL'incarico della costruzione venne dato da Federico II a Riccardo da Lentini, probabilmente a partire dal 1240. Il castello, originariamente tangente alla seconda cerchia muraria (XII secolo), era parzialmente circondato da un fossato e collegato alle carceri albertiane dalla cui definizione \"delle carceri\" prese il nome il vicino santuario mariano. Esso presenta otto torri ed ha insiti, come per il Castel del Monte, svariati aspetti simbolici, sia nella struttura che nel portale. Una volta completato, avrebbe dovuto essere utilizzato come importante guarnigione dell'impero, a testimonianza della presenza dell'imperatore sui possedimenti del nord.\nLa sua costruzione venne per\u00f2 interrotta verso il 1250, a causa della morte prematura dell'imperatore, e la struttura incompiuta venne utilizzata in seguito per molti altri scopi. Nel corso del Trecento, sotto il dominio fiorentino, il castello fu collegato alla terza cerchia di mura tramite un corridoio coperto chiamato \"Corridore del Cassero\" (cio\u00e8: corridoio del castello) o pi\u00f9 semplicemente \"Cassero\". In questo modo le truppe fiorentine potevano entrare da fuori le mura tranquillamente in citt\u00e0 usando un passaggio protetto.\nDurante il corso dei secoli alcune case vennero costruite dentro e intorno alla struttura. Negli anni trenta, sotto il governo fascista, tutte le abitazioni vennero demolite e il castello assunse l'aspetto odierno, che consiste praticamente nelle sole mura esterne. La contemporanea apertura di viale Piave comport\u00f2 inoltre la demolizione di gran parte della struttura del Cassero, di cui restano due tronconi.\nInteressante inoltre, sul retro dello stesso castello, i resti dell'ospedale e della corrispondente chiesa di San Giovanni Gerosolimitano (o dei cavalieri di Malta), edificata \"extra moenia\" a met\u00e0 del XII secolo e attualmente dismessa, ma che conserva ancora piccole e rare tracce antropomorfiche in cotto di epoca romanica.\nNel 1944 il castello fu usato dai fascisti per rinchiudere le centinaia di pratesi arrestati per lo sciopero di marzo.\nSempre nel 1944, tra il 6 e 7 settembre, dopo l'occupazione della citt\u00e0 da parte dei partigiani, ci fu un rastrellamento per la citt\u00e0, dove vennero catturati fascisti e presunti tali, e una volta condotti al castello, vennero fucilati. L'evento \u00e8 ricordato come l'eccidio del Castello dell'Imperatore.\nDopo il restauro degli anni '70 il castello \u00e8 stato aperto al pubblico ed \u00e8 visitabile. \u00c8 possibile salire attraverso le antiche scale a chiocciola all'interno delle torri angolari e accedere al camminamento di ronda per godere del panorama della citt\u00e0 di Prato. Il castello \u00e8 anche utilizzato dal comune come luogo di manifestazioni ed eventi culturali, quali spettacoli, concerti o il cosiddetto \"Cinema sotto le stelle\", ovvero luogo di proiezioni cinematografiche nel periodo estivo, a cura di Terminale Cinema - Casa Del Cinema di Prato."}
{"id": "678518", "revid": "124294688", "url": "https://it.wikipedia.org/wiki?curid=678518", "title": "Gneo Nevio", "text": "Ebbe una notevole carriera letteraria a Roma fino a quando i suoi commenti satirici pronunciati nella commedia fecero infuriare la famiglia Metello, dei quali un appartenente era console. Dopo un soggiorno in prigione ritratt\u00f2 e fu liberato dai tribuni della plebe. Dopo essere stato accusato di un secondo reato venne esiliato in Tunisia, dove scrisse il suo epitaffio e quindi si suicid\u00f2. Le sue commedie erano nel genere di \"fabula palliata\", un adattamento della nuova commedia greca. Soldato durante le guerre puniche, fu un uomo particolarmente patriottico, inventando un nuovo genere chiamato \"fabula praetexta\", un'estensione della tragedia a figure o avvenimenti nazionali romani. Dei suoi scritti sono sopravvissuti solo frammenti di diversi poemi nelle citazioni di grammatici tardoantichi (Carisio, Elio Donato, Sextus Pompeius Festus, Aulus Gellius, Isidorus Hispalensis, Macrobio, Nonio Marcello, Prisciano, Marco Terenzio Varrone).\nBiografia.\nNacque tra il 275 e il 270 a.C. in Campania, probabilmente a Capua, che dalla fine delle guerre sannitiche godeva della cittadinanza romana senza diritto di voto (\"civitas sine suffragio\"). Altre fonti per\u00f2 ne individuano il suo luogo natio nell'antica citt\u00e0 di Atella, di preciso nell'area che oggi costituisce la zona di Nevano (da cui appunto prende il nome) del comune di Grumo Nevano (Napoli). Era di stirpe italica (nella fattispecie osca) e di condizione libera, a differenza del contemporaneo Livio Andronico, schiavo d'origine italiota. Milit\u00f2 nelle file dell'esercito romano durante la prima guerra punica (264-241) e fu allora che ebbe occasione di approfondire la conoscenza della cultura siceliota (ma anche magnogreca e greca in generale) militando nel presidio romano di stanza ad Agrigento nel 254 a.C. \u00c8 probabile che tornando dalla Sicilia portasse con s\u00e9 copioni greci..\nTerminata la guerra, Nevio visse a Roma lavorando come poeta: fece rappresentare la sua prima opera drammatica nel 235 a.C. Le scarse notizie conservate sulla sua vita e l'esiguo numero di frammenti delle sue opere giunte fino ad oggi non permettono di ricostruirne dettagliatamente la vita e le opinioni politiche; si configura tuttavia come un poeta indipendente, che, tramite le sue opere, seppe manifestare pubblicamente la sua opposizione alla classe dominante. \u00c8 infatti rimasto noto il suo scambio di invettive (\"altercatio\") con la potente famiglia dei Metelli: alla notizia dell'elezione al consolato scrisse \"Fato Metelli Romae fiunt consules\", ovvero \"Per la rovina di Roma, i Metelli sono fatti consoli\", oppure \"Per volere del destino i Metelli sono fatti consoli a Roma\" (e dunque senza alcun merito personale). Nevio \u00e8 stato molto attento a non rendere chiaro l'insulto verso i Metelli, sfruttando il termine Fato, che significa sia sorte sia sfortuna, e il termine \"Romae\" pu\u00f2 essere inteso come locativo o come genitivo. Si conosce anche la risposta data dai Metelli: \"Malum dabunt Metelli Naevio poetae\", \"La mala sorte daranno i Metelli al poeta Nevio\", ma anche \"I Metelli daranno una mela al poeta Nevio\", giacch\u00e9 \"malum\" pu\u00f2 essere inteso come \"m\u0101lum\", mela, o come \"m\u0103lum\", male, cattiva sorte.\nIn ottemperanza alla legge delle XII tavole che puniva i \"mala carmina\", nel 206 a.C. Nevio fu imprigionato in Roma, dove, dal carcere, scrisse due commedie con le quali faceva ammenda delle offese recate; fu dunque liberato grazie all'intervento dei tribuni della plebe, e la sua pena fu commutata in una condanna all'esilio: Nevio mor\u00ec in Africa durante la seconda guerra punica attorno al 201 a.C..\nOpere letterarie.\nTragedie.\nL'innovazione che Nevio port\u00f2 nella letteratura latina fu l'introduzione della \"fabula praetexta\", tragedia ambientata a Roma (anzich\u00e9 in Grecia). Ne conosciamo due titoli: \"Romulus\" (o \"Lupus\") e \"Clastidium\". In \"Romulus\" si parla della vicenda di Romolo e Remo; \"Clastidium\" narra della battaglia di Clastidium del 222 a.C. vinta da Marcello contro i Galli, vittoria che permise ai romani di conquistare la Gallia Cisalpina.\nNevio scrisse anche sei tragedie cothurnate (di argomento greco) : Aesiona, Danae, Equos Troianus, Iphigenia, Hector Proficiscens, Lycurgus. Fra queste, \"Danae\" e \"Equos Troianus -\" con la messa in scena di quest'ultima venne inaugurato il teatro di Pompeo a Roma nel 55 a.C.- ripetono titoli di Livio Andronico. La tragedia meglio conosciuta \u00e8 il \"Lycurgus\" di cui ci restano 24 frammenti. Nel \"Lycurgus\" la storia ruota attorno al re di Tracia Licurgo (da non confondere con il mitico legislatore spartano) che cacci\u00f2 dalla sua terra il Dio Bacco e le Baccanti, provocando l'ira funesta del dio del vino che si vendic\u00f2 uccidendo il re e incendiando la sua reggia. Il tema era attuale a Roma: il culto di Dioniso (Bacco per i Romani) che era stato introdotto a Roma, negli ultimi decenni del III secolo a.C. aveva assunto connotati da rito propiziatorio e orgiastico, vietati da una sentenza del senato romano (senatus consultum de Bacchanalibus).\nCommedie.\nPer quanto riguarda la produzione comica, quella di Nevio lo rende il pi\u00f9 importante predecessore di Plauto in questo campo; dai frammenti a noi giunti si nota una colorita inventiva verbale che sembra preparare il campo a quella di Plauto.\nA differenza degli altri autori comici del II secolo a.C., la commedia di Nevio trattava temi pi\u00f9 \"seri\" e \"impegnativi\", come la politica: le sue opere attaccavano personaggi politici (in particolare la potente famiglia dei Metelli). Questo fenomeno, anticonformista a Roma, ricorda la commedia greca del periodo di Aristofane, ed avr\u00e0 per\u00f2 vita breve: Nevio avrebbe pagato per i suoi attacchi con il carcere ed il teatro comico latino fu emarginato dalla vita politica della citt\u00e0.\nDelle commedie di Nevio si conoscono 28 titoli pi\u00f9 un'ottantina di frammenti per un totale di 125 versi, di cui non pochi incompleti. Tra le varie opere, di cui ci sono giunti i titoli sia greci che latini, si distingue la \"Tarentilla\", di cui si ha un frammento molto vivace in cui Nevio descrive la civetteria di una ragazza.\nAltre opere sono:\nPoema epico.\nIl \"Bellum Poenicum\" \u00e8 un poema epico che narra della prima guerra punica (264-241 a.C.), scritto in tarda et\u00e0 e considerata la sua opera pi\u00f9 importante gi\u00e0 in et\u00e0 romana. Dai frammenti rimasti si evince come gi\u00e0 Nevio cantasse il viaggio di Enea da Troia all'Italia, narrando anche dell'incontro a Cartagine con Didone. Il poema \u00e8 scritto in versi saturni, come gi\u00e0 l'Odus\u00eca di Livio Andronico. Il poema fu diviso in sette libri dall'erudito del II secolo a.C. Gaio Ottavio Lampadione. Riguardo allo stile Nevio tende alla concisione con mezzi espressivi semplici ma efficaci.\nPare che il nome originale dell'opera fosse \"Carmen belli Poenici \"con riferimento ai carmina in cui si cantavano e si tramandavano oralmente le gesta degli eroi.\nRifacendosi ai poemi ellenistici inserisce lunghe digressioni mitiche per spiegare le cause (in greco \"aitia\") dei vari avvenimenti storici. Scritto in 6.000 versi saturni, dei quali ne restano appena una sessantina, \u00e8 considerato il modello del poema epico latino."}
{"id": "678519", "revid": "785863", "url": "https://it.wikipedia.org/wiki?curid=678519", "title": "Greatest Flix", "text": ""}
{"id": "678521", "revid": "767487", "url": "https://it.wikipedia.org/wiki?curid=678521", "title": "Gli angeli con la faccia sporca", "text": "Gli angeli con la faccia sporca (\"Angels with Dirty Faces\") \u00e8 un film del 1938 diretto da Michael Curtiz.\nTrama.\nRocky Sullivan e Jerry Connolly sono due giovani ladruncoli di origine irlandese, cresciuti in un quartiere povero di New York. Un giorno vengono colti in flagrante dalla polizia mentre commettono un furto, ma Jerry, pi\u00f9 veloce, riesce a scappare. Questo episodio spinge Jerry a farsi prete e a dedicarsi ai giovani del quartiere, per impedire che finiscano come Rocky. Questi, uscito dal riformatorio, inizia una carriera nella malavita che, in pochi anni, fa di lui uno dei \"gangster\" pi\u00f9 temuti di New York. Ma \u00e8 suo destino fare da capro espiatorio. Lo ritroviamo infatti, adulto, mentre esce in anticipo dal carcere dove ha scontato una pena per un reato commesso insieme alla sua banda. Egli non sa che frattanto i suoi complici si sono appropriati del suo denaro.\nLa sua uscita anticipata li coglie di sorpresa, ed essi prendono tempo. Frattanto Rocky torna nel quartiere nat\u00eco, dove ritrova l'amico Jerry e la bella Laury Ferguson, con la quale inizia un idillio. Padre Connolly \u00e8 dapprima lieto di vederlo ma presto si rende conto che la presenza carismatica di Rocky affascina i ragazzi del quartiere e li allontana dalla religione, dal \"basket\" e da tutto ci\u00f2 che lui ha fatto per tenerli lontani dalla delinquenza. Rocky riesce a riprendere il suo posto nell'organizzazione criminale, e Padre Connolly lancia una crociata contro la malavita e i suoi agganci politici. Cos\u00ec i complici di Rocky, a sua insaputa, decidono di uccidere Padre Connolly. Rocky scopre il loro piano, e per impedire loro di realizzarlo li uccide.\nAsserragliato dalla polizia all'ultimo piano di un palazzo, Rocky viene infine arrestato e condannato a morte. Padre Connolly va a trovarlo in carcere e gli chiede di fare un gesto generoso: quello di morire da vigliacco, per distruggere la propria immagine carismatica agli occhi dei ragazzi, cos\u00ec che non lo seguano sulla strada che lo ha portato al braccio della morte. Rocky dapprima rifiuta per poi gridare e imprecare davanti alla sedia elettrica. I ragazzi leggono la notizia sui giornali e un mito crolla ai loro occhi."}
{"id": "678522", "revid": "1850468", "url": "https://it.wikipedia.org/wiki?curid=678522", "title": "Terrier nero russo", "text": "Il terrier nero russo \u00e8 una razza canina di origine russa riconosciuta dalla FCI (Standard N. 327, Gruppo 2, Sezione 2).\nStoria.\nIl terrier nero russo (spesso abbreviato in BRT da Black Russian Terrier), o \"Tchiorny terrier\", chiamato talvolta anche cane di Stalin (\"Sobaka Stalina\"), \u00e8 una della pi\u00f9 recenti razze canine. Siccome il Ministero della difesa sovietico necessitava, fra fine della seconda guerra mondiale e l'inizio degli anni cinquanta, di una razza autoctona che potesse rendersi utile nella protezione civile (oltre che a polizia ed esercito), venne intrapreso un lavoro di accoppiamento e selezione tra diverse razze, tra cui Schnauzer gigante (il capostipite indiscusso era un grosso maschio di nome Roj, decisamente fuori-taglia) e femmine di Airedale terrier; successivamente, per aumentare la mole, vennero impiegate femmine di razza Rottweiler.\nInfine, per mitigarne l'aggressivit\u00e0, furono impiegate femmine della razza Cane da acqua Moscovita, molto simile al Terranova.\nSolo recentemente, nel 1984, la razza \u00e8 stata riconosciuta dalla Federazione Cinologica Internazionale. La razza \u00e8 stata catalogata per molto tempo nel gruppo dei terrier, ma a causa della sua costruzione e del suo carattere, tipici dei cani di tipo Schnauzer, \u00e8 stata poi trasferita nel .\nNel luglio 2004, il terrier nero russo \u00e8 diventato una delle razze riconosciute dall'American Kennel Club.\nInteressante notare che, per i russi, in realt\u00e0 pi\u00f9 che di una razza sarebbe pi\u00f9 giusto parlare di gruppo di razze:\nin effetti, in base alle linee di sangue, si possono trovare esemplari pi\u00f9 snelli, agili ed eleganti (definiti tipo \"forte\") in cui predomina l'aspetto Schnauzer-Airedale, animali diritti sugli arti anteriori, con l'inserimento del collo possente quasi verticale rispetto alla spalla, linea del dorso rampante; di fianco ad esemplari pi\u00f9 massicci (definiti tipo \"rozzo\") in cui predomina l'aspetto molossoide del Rottweiler, con l'inserimento del collo quasi orizzontale rispetto al dorso.\nEssendo una razza giovane, \u00e8 ancora in evoluzione, tanto che gli attuali standard russi, non ancora ricompresi dalla FCI, parlano di femmine tra 69-73 cm al garrese, con peso tra 50-60 kg; mentre per i maschi, l'altezza arriva sino a 80 cm e il peso supera abbondantemente i 70\u00a0kg.\nDescrizione.\nCane molto ben proporzionato, di ossatura forte e con ottime masse muscolari, massiccio e robusto, costruito \"in quadrato\" (altezza-lunghezza). Torace profondo (scende sino al gomito della zampa anteriore) con costole ben cerchiate; gli arti sono diritti e possenti, gli arti posteriori caratterizzati dagli angoli garretto-piede danno una particolare andatura molto sciolta e disinvolta.\nLa coda \u00e8 attaccata alta, grossa, viene normalmente tagliata corta (si lasciano da 3 a 4 vertebre). I colori ammessi sono il nero o nero con peli grigi, purch\u00e9 radi e non raggruppati a formare macchie. Sul sottopelo fitto e ben sviluppato, il pelo si presenta ruvido, duro, estremamente fitto, non soggetto a muta. Sul muso forma baffi, barba e sopracciglia molto evidenti. Gli occhi sono di forma ovale (quasi \"a mandorla\"), di colore scuro. Le orecchie sono attaccate alte, pendenti, piccole, di forma triangolare. La testa, sostenuta da un collo molto forte e robusto, \u00e8 lunga, con cranio e fronte piatta; lo stop marcato ma non troppo accentuato. La canna nasale \u00e8 parallela alla linea del cranio e termina con il tartufo, molto ampio e di colore nero. Il muso \u00e8 massiccio. I baffi e la barba danno al muso una forma tronca e quadrata. Dentatura forte, completa e dritta, tipica dei cani \"da presa\". Dimorfismo molto accentuato.\nCarattere.\nIl carattere di questo cane \u00e8 pressoch\u00e9 eccezionale, ben equilibrato e quindi prevedibile.\nAffettuoso con i padroni, diffidente verso gli estranei.\n\u00c8 in grado di valutare le \"vere\" situazioni di pericolo. \nCure.\nCome salute \u00e8 robusto ed estremamente rustico. Vuole il pi\u00f9 possibile la compagnia del padrone.\nSta comodamente in casa, anche se ha bisogno di spazi aperti per lunghe, felici sgroppate.\nLe orecchie sono portate attaccate al cranio (orecchio chiuso) e tendono a mantenere un ambiente \"umido\", dove possono svilupparsi dolorose otiti.\nSalute.\nBench\u00e9 il Terrier nero russo sia un cane generalmente sano e longevo, pu\u00f2 essere soggetto a patologie ereditarie. Tra queste si annoverano:"}
{"id": "678523", "revid": "798140", "url": "https://it.wikipedia.org/wiki?curid=678523", "title": "La freccia nera (miniserie televisiva 1968)", "text": "La freccia nera \u00e8 uno sceneggiato televisivo prodotto dalla Rai nel 1968: liberamente tratto dall'omonimo romanzo storico di Robert Louis Stevenson e diretto da Anton Giulio Majano, fu trasmesso in sette puntate la domenica sera sul Programma Nazionale, dal 22 dicembre 1968 al 2 febbraio 1969.\n\u00c8 stato uno degli sceneggiati di maggior successo della televisione italiana: l'amore tra i due protagonisti e la lotta fra bene e male nell'Inghilterra del Quattrocento, hanno infatti appassionato generazioni di spettatori.\nLa lavorazione.\nNella cronologia dei teleromanzi e sceneggiati RAI, \"La freccia nera\" arriva alla fine di un anno che aveva proposto \" Le mie prigioni\", il kolossal \"Odissea\", il \"Cristoforo Colombo\" di Cottafavi e \"Sherlock Holmes\": la tv di Stato tornava a un romanzo di Stevenson dopo aver gi\u00e0 prodotto, da suoi titoli, \"Il club dei suicidi\", \"L'isola del tesoro\", \"Avventure di mare e di costa\", e contemporaneamente alla realizzazione di \"Jekyll\", che andr\u00e0 in onda appena terminate le puntate della \"Freccia nera\".\nLo sceneggiato fu girato tra luglio e settembre 1968, nello studio 3 della Rai di Milano, e per gli esterni in Emilia e Piemonte, precisamente il parco di Monte Moria nel piacentino, il parco del Castello ducale di Agli\u00e8 in provincia di Torino, e il ricetto di Candelo, allora in provincia di Vercelli. Qualche castello che si vede nelle sigle iniziale e finale, e in scene di raccordo, fu filmato in Scozia.\nNotevole lo sforzo produttivo: un nutrito \"cast\", con attori di fama anche in piccoli ruoli, centinaia di comparse e costumi, decine di ambienti \u2013 non solo interni \u2013 ricostruiti negli storici studi milanesi di corso Sempione. \nMolto accurati i costumi di Titus Vossberg, anche se gli spettatori non poterono apprezzarne gli sgargianti colori, dato che lo sceneggiato \u00e8 in bianco e nero, com'era praticamente tutta la televisione del tempo.\nParticolare cura venne messa nelle scene di combattimento, con decine di cascatori istruiti da Enzo Musumeci Greco, maestro d'armi che supervision\u00f2 ai numerosi duelli di spada, ai corpo a corpo sugli spalti e alle tante cadute da cavallo.\nUn'altra caratteristica della \"Freccia nera\" \u00e8 che ha molti esterni rispetto alla media degli sceneggiati realizzati fino a quel momento. E nell'annunciare il teleromanzo, la stampa sottolineava che le riprese erano state realizzate con l'allora innovativa \"thecnic-cam\", telecamere con pellicola per ottenere una definizione di tipo cinematografico. Tra gli operatori di ripresa in esterna c'era un giovane Dante Spinotti, poi divenuto direttore della fotografia di fama internazionale.\nTrama.\nPrima puntata.\nInghilterra, XV secolo: sono gli anni della guerra delle due rose per la successione al trono.\nDick Shelton, rimasto orfano giovanissimo del padre Harry Shelton, \u00e8 profondamente devoto al proprio tutore Sir Daniel Brackley, cavaliere di Tunstall, dal quale \u00e8 stato allevato come un figlio.\nDick, con Bennet Hatch, giunge dove vive l'anziano guerriero Nick Appleyard per informarlo che deve assumere il comando delle truppe del castello. Il vecchio viene per\u00f2 trafitto mortalmente da una misteriosa freccia nera. Nessuno fra i presenti riesce a spiegare il significato di questa morte e, soprattutto, che cosa rappresenti la freccia nera.\nPi\u00f9 tardi, sul portale della chiesa viene rinvenuta una macabra filastrocca, in cui vengono minacciati Sir Daniel Brackley, Sir Olivier, il parroco di Tunstall, e Bennet Hatch. I versi recitano:\nDick si reca allora ad avvisare dell'accaduto sir Daniel. Nella foresta incontra un ragazzo che si presenta come John, in fuga per sfuggire a sir Daniel che lo perseguita. In realt\u00e0, si tratta della nobile Joan Sedley, rapita da sir Daniel per farla sposare a Dick, senza che i due neppure si conoscano.\nPoich\u00e9 il falso John gli ispira simpatia, Dick decide di aiutarlo nella fuga. Sfuggiti per miracolo ad un agguato di banditi, i due giovani riprendono il cammino nel folto del bosco ma si imbattono nell'accampamento delle Frecce Nere. Con l'intento di spiarli per trovare una via d'uscita assistono al ritorno al campo del loro capo, Ellis Duckworth, che raccontando delle frecce che hanno causato scompiglio, riveler\u00e0 che Harry Shelton (il padre di Dick) venne ucciso da Sir Daniel Brackley e che verr\u00e0 per questo vendicato.\nSeconda puntata.\nSempre rimanendo nascosti nella boscaglia, John (Joan) e Dick continuano ad ascoltare le conversazioni delle Frecce Nere cominciando a conoscerne i vari appartenenti. Dick sente con orrore che sir Daniel sarebbe colpevole dell'assassinio di suo padre, Harry Shelton.\nCon l'oscurit\u00e0 i due si nascondono nelle rovine di una casa data alle fiamme e Dick invita l'amico John Matcham, spaventato, a dormire, con la promessa che veglier\u00e0 su di lui. Joan, in un gesto di affetto, gli chieder\u00e0 di stringerle la mano.\nVengono poi catturati dalle Frecce Nere e Dick si palesa per il figlio di Shelton, ma poi sono lasciati liberi; incontrano sir Daniel travestito da lebbroso che fa ritorno al suo castello e lo seguono. L\u00ec si svolge una drammatica scena fra sir Daniel, Bennet Hatch e sir Olivier in quanto Dick pretende di sapere la verit\u00e0 sulla morte di suo padre. Le spiegazioni e i falsi giuramenti dei tre non convincono Dick, perci\u00f2 sir Daniel \u00e8 costretto a far assassinare Dick, per impedire che egli si schieri con le Frecce Nere.\nTerza puntata.\nBennet Hatch ha aiutato Dick a fuggire dal castello, ma senza Joan, che \u00e8 svenuta. I sicari di Sir Daniel lo inseguono, ma ne torna uno solo, ferito: l'altro \u00e8 stato crivellato da una raffica di frecce nere.\nNel frattempo Dick, ferito, vaga per la foresta e viene catturato dalle Frecce Nere. Qualcuno (come Will il ladro) lo vorrebbe uccidere, ma gli altri decidono di portarlo al loro capo, Ellis Duckworth. L\u00ec Dick viene curato e, dopo un colloquio con Ellis (nel quale il capo delle Frecce Nere gli confida che Sir Daniel e Sir Olivier gli avevano massacrato la famiglia e incendiato la casa), decide di unirsi ai banditi. Il suo cuore \u00e8 gonfio di odio nei confronti di Sir Daniel, convinto ormai che egli \u00e8 l'assassino di suo padre, e nemmeno il colloquio con fra Valerius, che lo esorta a non covare la vendetta, sortisce alcun effetto.\nNel frattempo le sorti della guerra che oppone gli York ai Lancaster mutano e sir Daniel, informato di quale delle due famiglie sia in quel momento la vincente, cambia per l'ennesima volta bandiera. Gli servono soldi per arruolare soldati e decide di vendere il matrimonio con Joan: le cercher\u00e0 un ricco marito e, se lei si opporr\u00e0, la far\u00e0 chiudere in un convento. Sir Olivier, inorridito dal cinismo dell'amico, gli fa notare che Joan \u00e8 innamorata di Dick, ma sir Daniel decide di studiare qualcosa per screditare il suo ex pupillo agli occhi della fanciulla.\nQuarta puntata.\nSir Daniel fa credere a Joan che il suo fidanzato Dick Shelton abbia gi\u00e0 avuto un figlio con la sua cameriera, Kitty, ma Joan si promette di credere a sir Daniel solo se Dick glielo confesser\u00e0 di persona. Intanto il crudele tutore ha gi\u00e0 organizzato il matrimonio della ragazza, cos\u00ec decide di portare Joan in una casa di campagna a poche miglia da Shoreby, per fargli conoscere il suo futuro marito lord Thomas Shoreby, il facoltoso conte sovrano della cittadina.\nIntanto Dick, venuto tramite Ellis a conoscenza dei piani del suo ex tutore, decide di prendere un gruppo di uomini e cercare di liberare Joan che, nonostante le minacce di sir Daniel, si rifiuta di amare lord Shoreby. Cos\u00ec durante la notte, di nascosto, i due innamorati si incontrano chiarendo tra loro che il figlio di Dick era solo un imbroglio di sir Daniel per screditare il suo ex pupillo agli occhi della fanciulla. Purtroppo la loro conversazione viene interrotta da uno scontro che si sta svolgendo nel giardino della casa, tra gli uomini della Freccia Nera e i soldati di York. Durante lo scontro Dick ferisce il capo avversario, che in realt\u00e0 si rivela lord Foxham, il vero tutore di Joan e signore di Holywood, venuto in quel posto con gli stessi intenti di Dick. Intanto sir Daniel e lord Shoreby, venuti a sapere dell'accaduto, rapiscono Joan e la portano con loro a Shoreby, mentre Dick, le Frecce Nere e lord Foxham si danno appuntamento per trovare il modo di liberarla.\nQuinta puntata.\nDick, le Frecce Nere e lord Foxham fanno sosta ad una vecchia capanna dove riprendersi e trascorrere la notte. Intanto due delle Frecce Nere si dirigono a Shoreby per raccogliere notizie sull'imminente matrimonio. Dick racconta la sua storia a Lord Foxham, il quale gli affida un messaggio, contenente informazioni sul nemico, da consegnare al pi\u00f9 presto al duca di Gloucester, capo della casa di York. Ma Dick \u00e8 pi\u00f9 preoccupato per le sorti della sua fidanzata, cos\u00ec, insieme al suo amico Will soprannominato \"Senzalegge\", si traveste da frate per intrufolarsi a palazzo Shoreby. Facendo sosta alla taverna rincontrano il loro compagno Green che li informa che sir Daniel \u00e8 a Shoreby e che il matrimonio si sarebbe tenuto a giorni. Dick allarmato raggiunge subito Chapper nelle cucine del palazzo, il quale gli rivela la posizione delle camera di Joan, ora amica della nipote di lord Risingham, Alicia. Dick cerca di raggiungerle ma viene scoperto da Alicia che, nonostante la diffidenza iniziale, dopo aver scoperto la sua vera identit\u00e0 lo fa incontrare segretamente con la sua innamorata. Sfortunatamente per Dick anche Will \u00e8 nel castello e, ubriaco, attira l'attenzione di un soldato, subito dopo ucciso dall'amico Chapper. Dick costringe Will a fuggire, poich\u00e9, dopo l'inaspettato omicidio, la sorveglianza era stata raddoppiata e il castello perquisito da cima a fondo. Intanto sir Daniel, sospettoso che qualcuna delle Frecce Nere si sia intrufolata nel palazzo, propone di anticipare il matrimonio di un giorno cos\u00ec da impedire per sempre che Joan sposi l'uomo che veramente ama.\nSesta puntata.\nDick si batte in un duello con un nobile del palazzo riuscendo ad ucciderlo. Poco dopo incontra sir Olivier che, preso dal rimorso, si rifiuta di celebrare il matrimonio, e conduce Dick nella chiesa. Qui lo raggiunge anche l'amico Will che gli promette che Ellis Duckworth sarebbe intervenuto impedendo il matrimonio. Ma per Dick la situazione \u00e8 ormai drammatica dato che tutte le uscite del palazzo sono state bloccate. Arriva il mattino, tutto \u00e8 pronto per il matrimonio ma il capo delle Frecce Nere si intrufola nel bel mezzo della celebrazione calandosi da una finestra, uccide lo sposo con una freccia e tenta di fare lo stesso con sir Daniel, che tuttavia riesce a mettersi al riparo. Approfittando del panico che si sta diffondendo nella chiesa, Dick e Senzalegge tentano di rapire Joan, ma vengono fermati dalle guardie. Cos\u00ec, a dispetto di sir Daniel che li vorrebbe condannati immediatamente, vengono affidati a lord Risingham, amministratore della giustizia a Shoreby. Entrambi vengono rimessi in libert\u00e0 ma ad un patto: devono portare a lord Risingham il messaggio in cui vi era la prova che sir Daniel stava di nuovo per passare alla bandiera avversaria. Dick, sulla via di ritorno da lord Risingham, viene per\u00f2 trattenuto da uno scontro tra il duca di Gloucester e cinque uomini che lo avevano assalito. Dick si batte valorosamente accanto al duca, il quale crudele ma generoso nel ricompensare, affida a Dick una posizione di comando nell'imminente battaglia di Shoreby che avrebbe deciso le sorti dell'Inghilterra.\nSettima puntata ed epilogo.\nI soldati di York, guidati dal duca di Gloucester e da lord Foxham, attaccano il castello di Shoreby e lo conquistano, sconfiggendo definitivamente i Lancaster dopo la caduta del loro pi\u00f9 valoroso capo, lord Risingham. Dick, che aveva preso parte allo scontro, si reca all\u2019interno del castello in cerca di Joan, ma lord Foxham lo informa che Sir Daniel ha rapito sia lei che Alicia per usarle come armi di ricatto. Cos\u00ec, nominato cavaliere, chiede al duca, in debito verso di lui per avergli salvato la vita nello scontro del giorno precedente e per il suo enorme contributo alla vittoria del giorno stesso, alcuni soldati per inseguire sir Daniel, oltre alla grazia per Bennet Hatch, fatto prigioniero. Si mette quindi sulle tracce di sir Daniel, che tiene in ostaggio Joan e Alicia, e riesce a liberarle grazie ad Ellis Duckworth, che approfitta di fare definitivamente giustizia per i crimini commessi da Sir Daniel uccidendolo con una freccia nera come si era prefissato. Ora sir Richard Shelton e la sua lady possono sposarsi, dopodich\u00e9 decidono di lasciarsi alle spalle la nobile Casa di York per seguire le persone grazie alle quali erano riusciti a coronare la loro storia d'amore: le Frecce Nere.\nColonna sonora.\nLe musiche dello sceneggiato sono state composte da Riz Ortolani.\nLa canzone \"La freccia nera\", cantata da Leonardo e coro, \u00e8 stata scritta da Sandro Tuminelli, che ha anche interpretato la parte di uno dei ribelli. Questo il testo:\nIl successo.\n\"La freccia nera\" ebbe un successo di pubblico epocale: indice di gradimento 80 (quasi come Canzonissima, ossia la trasmissione allora pi\u00f9 seguita dell'anno), battendo per esempio \"La cittadella\", e una media di oltre 16 milioni di spettatori a puntata.\nLoretta Goggi, non ancora diciottenne durante la lavorazione, e Aldo Reggiani, di appena 22 anni, conquistarono subito la simpatia dei telespettatori, diventando famosissimi e amatissimi; anche i ribelli piacquero molto, e \u201cgiocare alla Freccia nera\u201d entr\u00f2 nella quotidianit\u00e0 di tanti ragazzini, da Nord a Sud, come giocare alla guerra o a \u201cindiani e cow-boy\u201d.\nLa critica.\nCerti giornali invece non furono dello stesso parere del pubblico: il \"Corriere della sera\", per esempio, a pi\u00f9 riprese sottoline\u00f2 quelli che riteneva i difetti dello sceneggiato, attaccando sia la scelta della RAI di produrlo, considerata \u00ab la nuova prova del declino di un gusto \u00bb, sia la decisione di \u00ab imporre \u00bb al pubblico serale della domenica un romanzo di fatto per ragazzi; Gastone Geron poi, parla di una trasmissione che \u00ab si pu\u00f2 seguire senza bisogno di filtri culturali \u00bb, e che \u00ab va veduta e giudicata sotto il punto di vista della funzione satisfattoria di certi impulsi magari un po' infantili \u00bb attribuendole \u00ab limiti ben definiti e soprattutto una netta superficialit\u00e0 di realizzazione, [...] un teleromanzone un po' puerile \u00bb con \u00ab un'interpretazione generica, da Aldo Reggiani a Loretta Goggi, perfino ad Arnoldo Fo\u00e0 (una eccezione il Duca di Gloucester di Merli?). \u00bb\nTrent'anni dopo, nella sua garzantina della televisione, Aldo Grasso espresse una valutazione diversa da quei colleghi del suo stesso giornale, giudicando \u00ab efficacemente disegnati i cattivi del romanzo \u00bb; secondo lui inoltre, al successo di popolo \u00ab ha notevolmente contribuito la sigla di Sandro Tuminelli, la cui epica cadenza \u00e8 rimasta impressa nella memoria di una generazione di giovani telespettatori, affascinati dalle romanzesche vicende di donne, cavallier, arme e amori. \u00bb \nLe repliche.\nDato il successo, lo sceneggiato fu poi replicato pi\u00f9 volte, anche da altre emittenti: nel gennaio-febbraio 1977 in prima serata sul Secondo programma, nel marzo 1983 da Telemontecarlo, l'anno dopo su Raitre alle 17 e di nuovo nel settembre di quell'anno su Raidue, sempre al pomeriggio e con frequenza quotidiana, ma dividendo ciascuna puntata in due parti di circa mezz'ora cos\u00ec che la trasmissione avvenne in quattordici giorni; nel 1985 and\u00f2 in onda su Tele Capodistria; nel 2006 anche su Sat2000.\nRai Trade ed Elleu Multimedia hanno poi commercializzato \"La freccia nera\" prima in VHS quindi in DVD (2001).\nOra lo sceneggiato \u00e8 disponibile su Raiplay.\nGalleria d'immagini.\nQuesti sono i costumi di scena de \"La freccia nera\", esposti al Ricetto di Candelo (BI), sede nel 1968 di alcune riprese dello sceneggiato televisivo."}
{"id": "678524", "revid": "339392", "url": "https://it.wikipedia.org/wiki?curid=678524", "title": "Kardzhali (regione)", "text": ""}
{"id": "678526", "revid": "2027619", "url": "https://it.wikipedia.org/wiki?curid=678526", "title": "Basilica di Santa Maria delle Carceri", "text": "La basilica di Santa Maria delle Carceri si trova nell'omonima piazza nel centro di Prato. Viene considerata un capolavoro architettonico del primo Rinascimento, tappa cruciale della riflessione sugli edifici a croce greca.\nStoria.\nSecondo la tradizione, il 6 luglio 1484 un bambino malato, Jacopino Belcari detto della Povera, vide animarsi l'immagine di una \"Madonna col Bambino\", dipinta sulla parete delle carceri pubbliche di Prato (dette \"delle Stinche\", come a Firenze), e sarebbe guarito miracolosamente. In seguito alla crescente devozione popolare fu deciso di realizzare in quel luogo una basilica.\nDopo la scelta di un primo progetto, Lorenzo de' Medici impose quello redatto su sue indicazioni dal suo architetto preferito Giuliano da Sangallo, che realizz\u00f2 una chiesa con pianta a croce greca, ispirata alla Cappella Pazzi di Filippo Brunelleschi. Capolavoro di simmetria e proporzioni, sintesi piena delle soluzioni spaziali brunelleschiane e dei postulati teorici di Leon Battista Alberti, fu costruita dal 1486 al 1495 per quanto riguarda gli interni, mentre il rivestimento esterno, interrotto nel 1506, sar\u00e0 completato pi\u00f9 tardi.\nLo stesso Sangallo riprese questo modello come base per il proprio progetto della nuova basilica di San Pietro a Roma ed il fratello Antonio da Sangallo il Vecchio per la chiesa di San Biagio a Montepulciano. A questo modello inoltre parrebbe essersi ispirato Raffaello nel suo progetto della chiesa di Sant'Eligio degli Orefici a Roma (iniziata nel 1509).\nIl campanile \u00e8 neoclassico, di Giuseppe e Francesco Valentini. Tra il 1884 e il 1887 venne completata la parte superiore della facciata di ponente, su progetto degli architetti Fortunato Rocchi e Giuseppe Bacci, con Camillo Boito come consulente, basandosi sui disegni del Sangallo.\nNel febbraio del 1939 papa Pio XI elev\u00f2 la chiesa alla dignit\u00e0 di basilica minore.\nDescrizione.\nEsterno.\nGi\u00e0 nella veduta esterna la chiesa mostra la sua limpida struttura con quattro bracci uguali della croce greca sormontati da una cupoletta. Il rivestimento adotta la bicromia tipica dell'architettura pratese e del romanico fiorentino (la pietra alberese e il \"marmo verde di Prato\"), in forme per\u00f2 originali: l'ordine inferiore suggerisce un classico telaio sorretto da slanciate lesene binate sugli spigoli, che doveva essere riprodotto nell'ordine superiore per concludersi con un timpano; questo sistema \u00e8 sottolineato da fasce in serpentino verde che suddividono gli spazi centrali intorno alle porte con timpano.\nLa cupoletta, di tipo brunelleschiano, sorge da un attico quadrato, con tamburo forato da dodici occhi, e copertura conica coronata dalla elegante lanterna.\nIl campanile fu realizzato nel 1777-1780 da Giuseppe Valentini.\nInterno.\nL'interno costituisce il pi\u00f9 sintetico e compiuto tempio rinascimentale a croce greca, di solenne classicit\u00e0: i quattro bracci - mezzi cubi sormontati da semicilindri - lasciano al centro un vano cubico, sul quale si imposta la cupola emisferica.\nTutti gli spigoli sono segnati da una serie di membrature in pietra serena (lesene angolari con preziosi capitelli, sormontate da trabeazione e cornici a sottolineare la volta) che formano (come all'esterno) un telaio autonomo oltre il quale le nitide pareti intonacate perdono consistenza, dilatando visivamente lo spazio.\nQuattro vetrate su disegno di Domenico Ghirlandaio (1491) arricchiscono le testate dei bracci, mentre la trabeazione si impreziosisce di un fregio a festoni e stemmi in maiolica bianca e azzurra della bottega di Andrea della Robbia, autore dei bellissimi tondi con gli \"Evangelisti\" (1491), nei pennacchi della cupola. Questa \u00e8 segnata da un'originale balaustra che allontana prospetticamente, dilatandone le dimensioni, la piccola cupola suddivisa in dodici spicchi.\nL'altare maggiore, su disegno del Sangallo (1492, eseguito nel 1515), \u00e8 una raffinatissima edicola in marmo bianco (ispirata a quelle del Pantheon), precocissimo esempio di un genere poi molto diffuso, e inquadra entro una tela di gusto purista di Antonio Marini l'affresco miracoloso della \"Madonna col Bambino tra i santi Leonardo e Stefano\" (1330-1340).\nUna cappella sulla destra ha un pregevole coro ligneo intarsiato (1520), mentre all'opposto \u00e8 la coeva cantoria in pietra; il braccio del presbiterio \u00e8 chiuso da una balaustrata marmorea con fantasiosi stemmi, disegnata dal Buontalenti (1588), fiancheggiata da due altari in pietra (1575) con dipinti di Michele delle Colombe (\"Adorazione dei pastori\" e \"Visitazione\").\nSotto la sacrestia (con un affresco della \"Madonna dell'umilt\u00e0\" di Pietro Miniati, 1420 circa), inglobata nel robusto edificio neocinquecentesco della Canonica (1787-1810), sono alcuni locali seminterrati dell'antico carcere.\nTra le opere una volta presenti nella chiesta merita essere ricordato il \"San Giovanni Battista\" di Francesco da Sangallo, capolavoro dell'artista ed unica sua opera ad essere stata realizzata in bronzo originariamente collocato sopra il fonte di marmo ancora presente. Rimosso dalla chiesa alla fine dell'Ottocento, \u00e8 stato sostituito da una copia nel 1902. L'originale si trova oggi presso la Frick Collection di New York.\nAstronomia nella basilica.\nNella basilica di Santa Maria delle Carceri avvengono due distinti eventi astronomici.\nNel giorno del solstizio d'estate i raggi solari penetrano all'interno della chiesa, attraverso la lanterna della cupola, andando ad illuminare l'affresco della Vergine per alcuni istanti in prossimit\u00e0 del mezzogiorno solare pratese.\nUn altro evento astronomico si verifica invece il 15 luglio alle ore 15:18, che corrispondono alle ore 14:03 dell'orario solare pratese. In questo caso, un raggio solare che penetra sempre attraverso la lanterna della cupola illumina un disco collocato sopra l'altare maggiore della basilica, in ricordo della citata apparizione della Vergine del 6 luglio 1484 del calendario giuliano."}
{"id": "678528", "revid": "339392", "url": "https://it.wikipedia.org/wiki?curid=678528", "title": "Shumen (regione)", "text": ""}
{"id": "678531", "revid": "339392", "url": "https://it.wikipedia.org/wiki?curid=678531", "title": "Smolyan (regione)", "text": ""}
{"id": "678536", "revid": "6066", "url": "https://it.wikipedia.org/wiki?curid=678536", "title": "Saint-Yves d'Alveidre", "text": ""}
{"id": "678539", "revid": "1479209", "url": "https://it.wikipedia.org/wiki?curid=678539", "title": "Palazzo Datini", "text": "Il palazzo Datini fu la residenza del mercante Francesco Datini e si trova nel centro storico di Prato in via Ser Lapo Mazzei. \nOggi \u00e8 sede del Museo di Casa Datini, dell'Archivio di Stato, dell'Istituto di studi storici postali \"Aldo Cecchi\" Onlus e della Fondazione Istituto Internazionale di Storia Economica \"F. Datini\".\nStoria e descrizione.\nl primo nucleo del palazzo, situato in porta Fuia, all'angolo tra l'attuale via Rinaldesca e via del Porcellatico, era probabilmente costituito proprio da quel \"chasolare, i' sullo chanto dello Porcellaticho\", che il tutore di Francesco, Piero di Giunta del Rosso, acquist\u00f2 per lui nel 1354 al prezzo di 47 lire e 10 soldi, e che immediatamente sottopose a lavori di ristrutturazione.\nIl costo di quell'immobile, e dei relativi lavori, ammont\u00f2 allora ad appena 63 lire, 6 soldi. Un edificio assai modesto, quindi, anche se collocato in un'area di pregio, situata al confine con i palazzi dei Rinaldeschi e quelli degli Alberti.\nLa sua costruzione venne iniziata nel 1383. Il palazzo \u00e8 stato decorato da importanti artisti fiorentini dell'epoca, come Agnolo Gaddi e Niccol\u00f2 Gerini sia nelle sale interne che all'esterno (questi ultimi per\u00f2 oggi sono molto rovinati).\nInvisibile a tutt'oggi \u00e8 invece l'orto botanico, che si trovava di fronte allo stesso palazzo, uno dei primi del genere in Italia.\nNel 1409 il mercante ospit\u00f2 in questo palazzo il papa Alessandro V e il re di Napoli Luigi II d'Angi\u00f2.\nIl grande archivio del mercante e tutta la memoria storica della citt\u00e0 di Prato riuniti insieme dentro lo stesso luogo, dentro la stessa casa. Questa intima coerenza viene rafforzata, soprattutto per il periodo datiniano, dal fatto che le carte ci restituiscono una storia in cui gli aspetti privati si intersecano con quelli pubblici e in cui i fatti economici, pur costituendo sicuramente l\u2019aspetto prevalente, prendono colore e spessore proprio da questa attrazione verso un soggetto individuale, una persona di cui possiamo percepire non solo l\u2019attivit\u00e0 ma anche il carattere.\nQuesto consente di percorrere fisicamente un itinerario interno al palazzo che corrisponde all\u2019itinerario gi\u00e0 percorso da coloro che vi hanno vissuto (i luoghi di abitazione, i magazzini, gli spazi di servizio e quelli di rappresentanza), ma anche dalle carte che in esso hanno trovato accoglienza, seguendo la trasformazione della casa da abitazione privata a luogo di esercizio della beneficenza pubblica e, infine, ad archivio della citt\u00e0 e museo, luogo in cui oggi si \u201camministra\u201d un altro patrimonio, quello della memoria e della cultura. Il Palazzo si rivela cos\u00ec un \u201cdocumento/monumento\u201d che si affianca agli altri (i documenti cartacei), ne arricchisce l\u2019evidenza e insieme a questi costituisce un esempio perfettamente realizzato di \u201cbene culturale integrato\u201d, godibile nella sua interezza.\nQuando, alla morte di Francesco di Marco, il flusso di attivit\u00e0 mercantili si ferma e si trasforma nell\u2019immobile patrimonio di una fondazione benefica, comincia un\u2019altra stagione: il \u00abceppo dei poveri\u00bb lasciato da Francesco di Marco alla sua citt\u00e0 si inscrive nel sistema assistenziale e solidaristico che caratterizza la Prato degli inizi del Quattrocent), per conoscere poi trasformazioni istituzionali che, tra XIV e XX secolo, ne modificano fortemente l\u2019impianto, le finalit\u00e0 e il patrimonio. Ci\u00f2 comporter\u00e0 sostanziali trasformazioni architettoniche per il palazzo, coerenti con la sua nuova funzione di sede di una delle pi\u00f9 ricche e importanti istituzioni di beneficenza toscane, ma anche un progressivo degrado delle sue condizioni di conservazione.\nAffreschi esterni.\nL'esecuzione degli affreschi sulla facciata del palazzo fu affidata nel novembre 1410 dai rettori del Ceppo ai pittori Ambrogio di Baldese, Niccol\u00f2 di Piero Gerini, Alvaro Pirez, Lippo d'andrea s Scolaio di Giovanni.\nL'incarico prevedeva di affrescare 2.200 braccia quadre a marmo; gli artisti dovevano inoltre realizzare 16 storie dipinte della vita di Francesco di Marco Datini, 6 stemmi dei Ceppi in campo d'argento e gigli d'oro, oltre a 15 altri stemmi pi\u00f9 piccoli in altre propriet\u00e0. Il compenso per ogni \"storia\" fu di 8 fiorini; i ceppi grandi furono pagati un fiorino e mezzo l'uno; quelli piccoli 20 soldi; gli affreschi a marmi furono pagati 5 soldi al braccio quadro. Il compenso complessivo fu di 278 fiorini, 5 soldi, 10 denari, a oro, cui si aggiunsero oltre 60 fiorini di spese per l'acquisto dell'oro e dei colori necessari.\nAgli stessi pittori fu affidata la \"dipintura del tetto\", per un totale di 464 braccia \"a piano\".\nDell'opera eseguita rimangono solo alcune sinopie, staccate e conservate oggi all'interno del palazzo.\nPia Casa dei Ceppi.\nLa Casa Pia dei Ceppi \u00e8 tra le pi\u00f9 antiche istituzioni civiche sorte a Prato per il sollievo della povert\u00e0 e degli abitanti della citt\u00e0 e del suo immediato contado. \nEssa \u00e8 il frutto della riunione di due istituzioni medievali, l'una fondata da Monte di Turingo Pugliesi nel 1283 (Il Ceppo Vecchio) e l'altra fondata per testamento da Francesco di Marco Datini nel 1410 (\"La Casa del Cieppo de' Poveri di Francesco di Marco\"). \nTale riunione, avvenuta grazie a Cosimo I de' Medici li 13 giugno 1545, si collocava nel quadro delle riforme istituzionali Opere Pie di Prato poste da allora sotto un pi\u00f9 stretto controllo dell'amministrazione fiorentina, al centro del nuovo assetto statale di quello che sar\u00e0 il Granducato di Toscana. In questo nuovo quadro istituzionale si allarg\u00f2 il campo delle finalit\u00e0 di questa Istituzione (chiamata in un primo tempo \"Casa Pia del Ceppo dei poveri di Prato), cui furono affidati non solo compiti di beneficenza. Sempre organicamente legata alle magistrature cittadine (e fiorentine), divent\u00f2 nel corso della sua pluricentenaria storia un punto di riferimento strategico per diverse importanti funzioni, tra le quali non solo quelle pi\u00f9 prettamente assistenziali (quali distribuzioni di grano e di elemosine) ma anche quelle connesse ad opere pubbliche a favore della citt\u00e0 di Prato (lastricatura di strade, costruzione di case e cos\u00ec via) o di progetti al di l\u00e0 dei suoi confini (come il sostegno alle politiche di urbanizzazione della nuova citt\u00e0 di Livorno). \nL'ente di beneficenza, tra il Cinquecento e il Settecento, elargiva denaro per il vitto e per l'acquisto di strumenti da lavoro e, nel palazzo, considerato il granaio di Prato, gi\u00e0 dal 1589 avveniva anche la distribuzione del pane, fino ad allora effettuata nei monasteri: nel 1713 i Ceppi arrivarono a distribuire pane in citt\u00e0 a circa 2.700 persone su una popolazione di 6.000 individui e assistevano nel contado circa 2.000 persone su 9.000.\nA seguito dell'emanazione della Legge 17 luglio 1890 n. 6.972 la fondazione divenne Istituzione Pubblica di Assistenza e Beneficenza e ne venne approvato lo Statuto, contenente anche le volont\u00e0 testamentarie di Francesco di Marco Datini, con Regio Decreto 9 Marzo 1936.\nArchivio Datini.\nFrancesco Datini fu uno dei pi\u00f9 ricchi mercanti della sua epoca e nel Trecento la sua compagnia tessile/finanziaria aveva filiali in Italia e all'estero (Avignone e Barcellona i principali, ma la rete si estendeva a tutto il Mediterraneo, fino ad Alessandria in Egitto).\nTutte le carte del suo archivio vennero murate, dopo la sua morte, in un vano alto e stretto del palazzo e miracolosamente ritrovate quasi intatte nel XIX secolo. Vi sono custoditi migliaia di libri contabili, campionari tessili, lettere commerciali, lettere private, in un insieme di straordinaria ricchezza e completezza (circa centocinquantamila documenti), tale da farlo considerare il pi\u00f9 importante archivio mercantile medievale d'Europa.\nPer questo oggi, nel palazzo, sono ospitati presso l'Archivio di Stato di Prato, che gestisce vari fondi: l'Archivio Datini (composto dalle sue lettere, libri contabili, ecc), e l'Archivio Ceppo (composto dai documenti dell'Ospedale del Ceppo pratese, opera di beneficenza costituita come lascito ereditario del Datini).\nMuseo di Casa Datini.\nDal 2009, i locali principali al piano terra sono adibiti a museo (ingresso gratuito). \u00c8 possibile non solo ammirare la splendida abitazione ed alcune opere d\u2019arte che l\u2019arricchiscono, ma anche ripercorrere la personalit\u00e0 di Datini le sue attivit\u00e0 economiche, la storia dell\u2019edificazione del palazzo e quella dei Ceppi che, a partire dal 1410 ad oggi, vi hanno sede."}
{"id": "678540", "revid": "1305772", "url": "https://it.wikipedia.org/wiki?curid=678540", "title": "Polarium", "text": "Polarium \u00e8 un videogioco per Nintendo DS, sviluppato da Mitchell Corporation. Si tratta di un puzzle game molto semplice, uscito fra i titoli di lancio della console in Giappone e in Europa. Esiste un seguito per Game Boy Advance chiamato Polarium Advance.\nIl gioco \u00e8 totalmente privo di trama, si tratta di un puzzle game \"nudo e crudo\".\nModalit\u00e0 di gioco.\nI comandi di gioco sono impartiti usando il solo touch screen. L'area di gioco \u00e8 composta da una griglia composta di tasselli quadrati, i quali possono essere bianchi o neri. Il concetto attorno a cui ruota il gioco \u00e8 l'invertibilit\u00e0 dei singoli tasselli: sul touch screen si traccia una linea unica, senza interruzioni o sovrapposizioni, e tutti i tasselli facenti parte del percorso cambieranno la loro \"polarit\u00e0\" (da bianco in nero o viceversa).\nSono presenti due modalit\u00e0 di gioco, Caduta Libera e Scaccomatto, pi\u00f9 la Sfida per due giocatori.\nCaduta Libera.\nNella Caduta Libera l'area di gioco \u00e8 un pozzo, esteso su entrambi gli schermi, dove cadono una o pi\u00f9 righe di tasselli. In maniera del tutto simile a ci\u00f2 che avviene in Tetris, si dovranno eliminare le linee, prima che i due schermi saranno totalmente riempiti dai tasselli; per eliminare una riga \u00e8 necessario che essa sia composta da tasselli della stessa polarit\u00e0.\nA seconda del modo in cui si eliminano le righe si ottengono pi\u00f9 o meno punti; l'obiettivo \u00e8 quello di totalizzare pi\u00f9 punti durante i 10 livelli di gioco. Non ci sono interruzioni fra un livello e l'altro, ma cambiano le configurazioni dei tasselli e la loro velocit\u00e0 di caduta.\nScaccomatto.\nLa modalit\u00e0 Scaccomatto non presenta vincoli di tempo, ma si compone di 100 diversi livelli di gioco, in cui l'area di gioco si presenta sotto forma di griglia chiusa di dimensioni differente da livello a livello. Lo scopo \u00e8 quello di eliminare tutte le righe di tasselli con un'unica linea. Come \u00e8 lecito aspettarsi, col progredire dei livelli, la difficolt\u00e0 tende a crescere sempre pi\u00f9.\n\u00c8 possibile anche creare i propri schemi di gioco per questa modalit\u00e0 e salvarne, fino a 100, nella propria scheda di gioco. Tramite un sistema di password si pu\u00f2 identificare ciascuno schema creato, in modo da favorire la diffusione degli stessi fra i giocatori.\nSfida.\nLa Sfida \u00e8 la modalit\u00e0 a due giocatori, fruibile anche con una sola scheda di gioco tramite Download DS. Come nella modalit\u00e0 Caduta Libera, l'area di gioco \u00e8 un pozzo, il quale per\u00f2 si estende orizzontalmente lungo il touch screen (lungo l'altro schermo appare il pozzo del giocatore avversario); \u00e8 quindi necessario ruotare di 90 gradi il DS per poter giocare in maniera ottimale.\nL'obiettivo \u00e8 di non far riempire il proprio schermo, eliminando le righe pi\u00f9 velocemente possibile, con la possibilit\u00e0 di ostacolare l'avversario tramite l'uso di alcune armi che si ottengono eliminando le righe."}
{"id": "678544", "revid": "400694", "url": "https://it.wikipedia.org/wiki?curid=678544", "title": "Belfagor (rivista)", "text": "Belfagor, sottotitolata \"rassegna di varia umanit\u00e0\", \u00e8 stata una rivista letteraria italiana, fondata da Luigi Russo e pubblicata a Firenze con periodicit\u00e0 bimestrale a partire dal 15 gennaio 1946. Diretta dal 1961 da Carlo Ferdinando Russo, figlio di Luigi, ha cessato le pubblicazioni con il fascicolo del 30 novembre 2012.\nStruttura.\nCiascun numero della rivista consiste di 120 o 128 pagine. Fin dal primo numero, il contenuto \u00e8 distribuito in sei sezioni: \"Saggi e Studi\", \"Ritratti critici di contemporanei\", \"Variet\u00e0 e documenti\", \"Noterelle e schermaglie\", \"Recensioni\", \"Libri ricevuti postillati\". Nel 2012 sono stati pubblicati gli indici della rivista.\nStoria.\nLa rivista, che in origine era stampata dalla casa editrice Vallecchi di Firenze e in seguito da G. D'Anna e poi da Leo S. Olschki, deriva il titolo dalla novella \"Belfagor arcidiavolo\" di Niccol\u00f2 Machiavelli. L'atmosfera ereticale richiamata dal nome doveva sottolineare il carattere della rivista, che si intendeva opporre, secondo Russo e Adolfo Omodeo (che ne fu condirettore insieme a Russo), al conformismo e al dilettantismo di parte della cultura italiana, proponendosi come sostenitrice di un'impostazione pi\u00f9 scientifica e metodologica.\nIl periodico era caratterizzato da un indirizzo storico-letterario e seguiva la linea di Francesco De Sanctis, chiarita nel \"Proemio\" al primo numero, in cui Luigi Russo delineava il programma di \"Belfagor\", che consisteva nella pubblicazione di saggi di critica letteraria di autori sia italiani che stranieri, studi di arte figurativa, di storia, di musica, improntati, per\u00f2, non sulla pura e astratta letterariet\u00e0 ma sull'analisi politica della realt\u00e0 contemporanea. La rivista per\u00f2, come scriveva Russo nel primo numero, non aveva una militanza ideologica\": \"non chiediamo a nessuno la tessera del suo partito, chiediamo soltanto seriet\u00e0 di lavoro e spregiudicatezza di orientamento critico\"\".\nI collaboratori che si affiancarono a Russo, a quei tempi direttore della Scuola Normale di Pisa, furono i migliori studiosi di quella scuola e della cultura universitaria, come Walter Binni, Norberto Bobbio, Armando Saitta, Gaetano Salvemini, Piero Calamandrei, Luigi Silori, Gianfranco Contini, Giacomo Devoto, Luigi Salvatorelli e molti altri.\nAlla morte del fondatore, la direzione fu assunta dal figlio, il filologo Carlo Ferdinando Russo.\nLa rivista ha chiuso le pubblicazioni con il fascicolo del 30 novembre 2012. Nel 2013 l'editrice Olschki ha messo in formato digitale l'intera collezione e gli indici dei 402 fascicoli."}
{"id": "678546", "revid": "125473692", "url": "https://it.wikipedia.org/wiki?curid=678546", "title": "Palazzo degli Alberti", "text": "Palazzo degli Alberti \u00e8 uno storico palazzo gentilizio di Prato, situato nel centro della citt\u00e0, nell'isolato fra via Banchelli, via Rinaldesca e via dell'Altopascio. Sede storica della Cassa di Risparmio di Prato, del gruppo Banca Popolare di Vicenza, e ad ora invece del gruppo Intesa Sanpaolo, qui l'istituto bancario ha collocato e aperto al pubblico la sua notevole raccolta d'arte.\nTradizionalmente detto \"Il casone degli Alberti\" ha l'ingresso sulla piccola piazza che si apre su via Rinaldesca.\nStoria.\nIl palazzo ha origini duecentesche: sulla facciata si possono ancora vedere tracce di loggiati ed aperture, poi chiuse, in pietra alberese, che risalgono a quel periodo.\nL'aspetto attuale della facciata riporta a ristrutturazioni ed ampliamenti eseguiti nel periodo che va dalla fine del Quattrocento all'inizio del Cinquecento: il portale e le finestre centinate a bugnato, le due cornici a dentelli che la adornano ne sono una testimonianza. Sullo spigolo del palazzo, in alto a destra \u00e8 visibile uno stemma in pietra della famiglia dei Bardi di Vernio, ai quali appartenne per esempio Contessina de' Bardi, la moglie di Cosimo de' Medici.\nLa \"Cassa di Risparmio di Prato\", fondata nel 1830, trasfer\u00ec la sua sede nel palazzo nel 1870; negli anni successivi il palazzo fu restaurato ed ampliato fino ad assumere l'estensione odierna.\nLa galleria.\nAll'interno del palazzo si trova anche la \"Galleria di Palazzo degli Alberti\", che raccoglie la ricca collezione di quadri e sculture che la Cassa di Risparmio ha acquistato nel corso degli anni.\nRecentemente la galleria \u00e8 stata risistemata al primo piano dell'edificio.\nIl nucleo principale \u00e8 costituito da una preziosa raccolta sul Barocco toscano, con opere dei migliori artisti del Sei-Settecento: Matteo Rosselli (notevole il \"Mos\u00e8 salvato dalle acque\"), Jacopo Vignali, Giovan Battista Vanni, Francesco Furini, con un morbido \"David e Golia\", Giovanni Bilivert, con una sontuosa \"Angelica e Ruggero\", Carlo Dolci, Cesare, Vincenzo e Piero Dandini. Bellissimi ancora la \"Flora\" di Giusto Suttermans (dove \u00e8 ritratta Vittoria della Rovere), dal colore denso e succoso, un bozzetto e una veduta di Livio Mehus, opere del Conti, del Martinelli e del Salvestrini.\nArricchiscono la raccolta alcuni dipinti prestigiosi: la monumentale e drammatica \"Coronazione di spine\" (1604 circa) del Caravaggio, scoperta come opera originale solo durante il restauro, una \"Madonna col Bambino\", opera giovanile di Filippo Lippi e uno splendido \"Crocifisso\" (1505 circa) di Giovanni Bellini, contemplazione purissima della morte a un passo dalla vita che rinasce, e inoltre opere di Santi di Tito e un notevole gruppo di sculture del pratese Lorenzo Bartolini.\nLe tre opere maggiori (Bellini, Lippi e Caravaggio), furono trasferite a Vicenza nel 2010 dalla banca proprietaria odierna della galleria e, pareva al tempo, non fossero destinate a ritornare a Prato. Contro tale decisione, e contro la minaccia di ulteriori trasferimenti di opere d'arte, si sono mobilitati la cittadinanza e la autorit\u00e0 pratesi nel 2013.. Le opere sono rientrate nella sede storica della collezione nell'aprile del 2018.\nLa galleria \u00e8 aperta al pubblico su appuntamento."}
{"id": "678547", "revid": "287204", "url": "https://it.wikipedia.org/wiki?curid=678547", "title": "Gorky", "text": ""}
{"id": "678548", "revid": "125179431", "url": "https://it.wikipedia.org/wiki?curid=678548", "title": "Fanfare for the Common Man", "text": "Fanfare for the Common Man (\"Fanfara per l'uomo comune\"), composto nel 1942 da Aaron Copland per commissione di Eugene Aynsley Goossens, \u00e8 uno dei brani pi\u00f9 popolari della musica americana del XX secolo.\nDescrizione.\nStoria.\nDopo l'attacco di Pearl Harbor, il 7 dicembre 1941 Eugene Aynsley Goossens commission\u00f2 un'opera di genere patriottico per l'entrata in guerra negli Stati Uniti. Nella sua autobiografia, Aaron Copland scrisse a proposito della sua richiesta: \nUn totale di 18 fanfare vennero scritte su comando di Goossens; solo quella di Copland fa ancora parte del repertorio.\nGoossens aveva suggerito titoli come \"Fanfara per i soldati\" (marinai o aviatori) e scrisse: Copland ha preso in considerazione diversi titoli come \"Fanfara per una cerimonia solenne\" e \"Fanfara per le quattro libert\u00e0\"; tuttavia, con sorpresa di Goossens, intitol\u00f2 il pezzo \"Fanfare for the Common Man\". La sua prima esecuzione avvenne il 12 marzo 1943. Copland, in seguito, utilizz\u00f2 la fanfara come tema principale della sua \"Terza sinfonia\", composta tra il 1946 e il 1968.\nOrganico.\nIl brano \u00e8 strumentato per un \"ensemble\", articolato in due sezioni:\nL'arrangiamento rock.\nIl brano \u00e8 stato riarrangiato dal gruppo \"progressive rock\" inglese Emerson, Lake &amp; Palmer e pubblicato nel 1977 sul loro album \"Works Volume 1\" e su 45 giri nel Regno Unito. Rispetto alla partitura originale l'introduzione appare pi\u00f9 maestosa ed esplosiva; l'uso della sezione ritmica tipica del rock \u2013 basso elettrico e batteria \u2013 e delle tastiere elettroniche (Keith Emerson esegue il brano su un organo-sintetizzatore Yamaha GX-1) apportano al brano una nuova veste che, grazie a un'improvvisazione modale centrale, raggiunge la durata di oltre 9 minuti. La rivisitazione ebbe il plauso dello stesso Copland cui Emerson la sottopose in anteprima per ottenere il permesso a pubblicarla. \nIl gruppo ne trasse anche un video promozonale girato all'interno dello Stadio Olimpico di Montr\u00e9al coperto di neve e nello stesso luogo la esegu\u00ec dal vivo il 26 agosto dello stesso anno con l'ausilio di un'orchestra: questa esibizione fu a sua volta documentata all'interno di un film concerto."}
{"id": "678549", "revid": "339392", "url": "https://it.wikipedia.org/wiki?curid=678549", "title": "Vratsa (regione)", "text": ""}
{"id": "678551", "revid": "15756", "url": "https://it.wikipedia.org/wiki?curid=678551", "title": "Chibiusa", "text": ", il cui vero nome \u00e8 , \u00e8 uno dei personaggi principali, anche co-protagonista della serie manga \"Sailor Moon\", creata da Naoko Takeuchi, e dell'anime trattovi. Proveniente dal XXX secolo, \u00e8 la futura figlia della protagonista Usagi Tsukino e il fidanzato Mamoru Chiba, e il suo nome di battaglia \u00e8 Sailor ChibiMoon, Sailor Chibiusa nel doppiaggio italiano dell'anime storico. Durante la permanenza nel XX secolo, prende anche lei il nome di Usagi Tsukino. La Takeuchi ha dedicato al personaggio di Chibiusa e ai suoi compagni di scuola una serie di storie brevi dal titolo \"Il diario illustrato di Chibiusa\".\nNome ed etimologia.\nIl nome \"Chibiusa\" (pronunciato nella lingua originale, nel doppiaggio italiano anni '90) \u00e8, in realt\u00e0, giusto un soprannome dato alla bambina (nel manga dal futuro padre, Mamoru, nell'anime dalla futura madre, Usagi) al suo arrivo nel passato, per distinguerla dalla gi\u00e0 presente Usagi Tsukino. \u00c8 formato da \"usa\" (abbreviativo di \"usagi\", che in giapponese significa \"coniglio\") e la particella \"chibi\" (termine nipponico traducibile con \"mini\"). In Italia, nell'adattamento Mediaset, non \u00e8 ben chiaro il motivo di tale nome, in quanto il personaggio si presenta come \"Bunny\", egualmente alla protagonista nell'adattamento italiano.\nConcezione e sviluppo del personaggio.\nL'idea dell'introduzione della figlia di Usagi e del suo nome furono suggerite a Naoko Takeuchi dal suo editor Fumio Osano. L'autrice ha rivelato che inizialmente non aveva un'idea precisa di come disegnare i capelli della bambina, salvo che dovessero essere rosa e con gli odango. L'ispirazione definitiva venne poi da una bambola. Una prima versione di Chibiusa come Guerriera Sailor appare nel primo capitolo della serie \"Il diario illustrato di Chibiusa\", in un sogno della piccola, con il nome di \"Sailor Chibiusa Moon\"; la sua divisa presenta alcune differenze con quella di Chibimoon, tra cui la presenza di un mantello.\nPersonaggio.\nDescritta dall'autrice come una monella a cui piace fare scherzi, Chibiusa \u00e8 la futura figlia di Usagi e Mamoru come sovrani della Terra del XXX secolo coi nomi di Neo Queen Serenity e King Endymion. Ha gli occhi rossi e i capelli rosa con due odango che ricordano le orecchie di un coniglio ed inizialmente \u00e8 accompagnata dalla palla magica \"Luna P. Ball\" (chiamata comunemente \"Luna P.\"). Caratterialmente Chibiusa \u00e8 una ragazzina ottimista ed espansiva ed \u00e8 molto popolare tra i suoi compagni di classe (tra cui si ricordano Momo e Kyosuke), di cui nel manga viene eletta rappresentante. Nel manga il personaggio matura molto gradualmente, acquistando sicurezza in s\u00e9 stessa come guerriera. La Chibiusa dell'anime a volte appare meno matura della sua controparte cartacea, difatti una gag ricorrente \u00e8 quella di riprendere Usagi per le sue mancanze e la sua sbadataggine. Il suo sogno \u00e8 quello di riuscire a diventare una splendida lady come sua madre, di trovare un suo principe azzurro e di essere un'ottima amica. Le sue pi\u00f9 grandi paure (in parte condivise con la madre) sono i tuoni, i fantasmi e i vampiri, i dentisti e le punture. Frequenta la scuola elementare Juban del quartiere Anzabu, la sua materia preferita \u00e8 educazione artistica ed \u00e8 membro del club scolastico di giardinaggio.\nArrivata nel XX secolo in fuga dal perfido clan Black Moon per chiedere aiuto alle guerriere Sailor del passato, la bambina s'installa a casa Tsukino facendo il lavaggio del cervello agli altri membri della famiglia per convincerli di essere figlia loro. Questo fatto porta Usagi e, all'inizio, anche Luna, a sospettare che la bambina sia un altro nemico, il che \u00e8 smentito dai poteri di Rei.\nUno degli elementi del personaggio che varia maggiormente da anime e manga \u00e8 la sua et\u00e0: nella versione a fumetti Chibiusa ha infatti 900 anni (902 nella saga \"Dream\") ed il suo aspetto di bambina \u00e8 dovuto al fatto che non ha ancora risvegliato nessun potere e la sua crescita si \u00e8 bloccata. Nel cartone la sua et\u00e0 non \u00e8 specificata.\nI comportamenti di Chibiusa con i suoi genitori cambiano a seconda dell'epoca; difatti quando si trova nel XX secolo il suo rapporto con Usagi richiama molto pi\u00f9 quello di una sorella minore, oltre ad avere una cotta per il suo futuro padre Mamoru (che anche lei chiama amichevolmente \"Mamo\"), cosa che rende Usagi non poco gelosa oltre all'iniziale sospetto sugli scopi della bambina. Allo scoprire l'identit\u00e0 segreta della madre, dapprima Chibiusa \u00e8 irritata dal fatto che una ragazza \"stupida, sbadata ed egoista\" detenga il potere del Cristallo d'Argento; pi\u00f9 tardi, le Guerriere Sailor vengono catturate da Ruben, che \u00e8 alla ricerca della bambina, e Usagi esprime tutto il suo odio per Chibiusa a causa della situazione, questo sciocca la bambina, e quando le Senshi fermano Ruben i sentimenti della bambina per le ragazze si ammorbidiscono e le prega di aiutarla a salvare i genitori.\nSailor ChibiMoon.\nSailor ChibiMoon \u00e8 la forma di Chibiusa come guerriera Sailor. La sua uniforme ricorda quella di Sailor Moon e come nel caso di quest'ultima i motivi ricorrenti sono le falci di luna e i cuori, mentre i colori dell'uniforme sono prevalentemente color ciliegia e rosa. Nel manga i poteri di Chibimoon risultano essere pi\u00f9 offensivi di quelli della contro parte dell'anime, dove il personaggio ricopre per lo pi\u00f9 un ruolo comico e ricorre per lo pi\u00f9 a diversive per distrarre i nemici (in modo simile a suo padre Tuxedo Kamen).\nSuper Sailor ChibiMoon.\nNel manga Chibiusa si trasforma per la prima volta in guerriera Sailor durante la battaglia contro Death Phantom, dopo essere tornata normale a seguito della sua trasformazione in Black Lady per lo shock subito dalla morte di Sailor Pluto, sua unica amica. Nell'anime invece arriver\u00e0 come Sailor ChibiMoon durante la terza serie, aiutando Sailor Moon e Sailor Mars contro un Daimon di Eudial. Pi\u00f9 avanti Chibiusa otterr\u00e0 (nel manga tramite il proprio Sacro Calice, nell'anime grazie a Pegasus) il potere di trasformarsi in Super Sailor Chibimoon.\nEternal Sailor ChibiMoon.\nPi\u00f9 avanti nel manga avr\u00e0 una terza trasformazione con la divisa simile a quella di Eternal Sailor Moon, ma senza ali e con la tiara. Con quest'aspetto ritorner\u00e0 dalla sua epoca insieme alle guerriere del Sailor Quartet (la vera forma del Quartetto delle Amazzoni) nel passato per fermare Galaxia nell'ultima saga del manga.\nUsagi Small Lady Serenity.\nSpesso abbreviato da genitori ed amici di famiglia in Small Lady (tradotto in \"Piccola Lady\" nell'anime e nella prima edizione del manga) questo \u00e8 il nome ufficiale di Chibiusa nel XXX secolo. Nel manga viene chiarito che questo nome le \u00e8 stato dato dalla madre, col desiderio che la bambina possa diventare una splendida lady. Sebbene Chibiusa venga chiamata col nome completo da genitori e amici anche nella sua forma civile, nel corso della storia si rivela in grado di potersi trasformare in principessa come la madre.\nL'aspetto e la storia di questa forma di Chibiusa divergono molto fra anime e manga: nel primo la piccola ottiene questa forma durante la battaglia contro Wiseman, nel momento in cui scopre che il \"Cristallo d'argento illusorio\" del futuro non \u00e8 sparito, ma entrato nel suo corpo, ed invoca la forza della pietra per aiutare Sailor Moon. Successivamente riprender\u00e0 questa forma nel finale della quarta serie, quando Sailor Moon si trasforma in Princess Serenity per salvarla prima che raggiunga il suolo dopo che Nehellenia l'ha scaraventa gi\u00f9 dal cielo. Nel manga la forma viene ottenuta nel momento in cui Sailor Moon libera il potere del Sacro Calice e trasforma anche le restanti guerriere nelle principesse dei rispettivi pianeti, e in seguito riapparir\u00e0 con quest'aspetto a Crystal Tokyo durante l'ultima saga. Un'altra differenza \u00e8 nell'abito indossato da Chibiusa quando assume la forma di principessa: nell'anime indossa infatti un abito bianco uguale a quello di Sailor Moon quando si trasforma in Princess Serenity, mentre nel manga un abito rosa chiaro di foggia differente. In entrambe le versioni \u00e8 presente il simbolo del regno della Luna sulla fronte della bambina.\nNel manga durante la saga Dream far\u00e0 la sua breve apparizione anche la versione adulta di Chibiusa: Princess Lady Serenity, apparsa in una visione di Helios, informando il sacerdote sugli eventi futuri (l'attacco di Dead Moon e la riapparizione del Golden Crystal).\nBlack Lady.\nBlack Lady \u00e8 la forma assunta da Chibiusa, dopo essere stata trasformata da Death Phantom nella regina di Nemesis tramite il lavaggio del cervello e aver ricevuto nel suo corpo il potere del \"Malefico cristallo nero\". Il suo aspetto \u00e8 quello di una Chibiusa adulta. Sailor Moon non capisce cosa sia accaduto a Chibiusa, successivamente scopre ci\u00f2 che gli \u00e8 accaduto e combatte pi\u00f9 di una volta contro Black Lady, nel tentativo di farla tornare normale.\nNell'anime, dopo essere stata convinta da Death Phantom di essere stata trascurata e abbandonata dalla sua famiglia, Black Lady odia Usagi e Mamoru e tenta di ucciderli, considerando il suo giocattolo \"Luna-P\", il suo unico amico. Soltanto l'amore dei suoi genitori riesce a farla tornare normale.\nNel manga invece, dopo aver gettato via \"Luna-P\" (in quanto simbolo di un'infanzia durata 900 anni) cerca di sedurre e plagiare suo padre Mamoru. \u00c8 soltanto lo shock di vedere morire la sua amica Sailor Pluto che la far\u00e0 ritornare normale, e per la prima volta si trasformer\u00e0 in Sailor Chibimoon.\nChibiusa Tsukino.\nQuesta versione alternativa di Chibiusa \u00e8 apparsa nella storia \"Parallel Sailor Moon\" dove viene mostrata una realt\u00e0 alternativa dove Usagi ha rinunciato ad essere regina ed ha avuto dopo Chibiusa un'altra figlia chiamata \"Kousagi\".Questa Chibiusa (presentata dall'autrice stessa col nome di Chibiusa Tsukino) appare come una quindicenne che frequenta un prestigioso doposcuola insieme all'amica Hotaru (notare che teoricamente Hotaru dovrebbe essere pi\u00f9 grande di Chibiusa, mentre qui le due ragazze sembrano avere la stessa et\u00e0). Il suo comportamento con la madre \u00e8 molto simile a quello della Chibiusa del cartone animato, difatti non perde tempo di rimproverare Usagi per il mancato pagamento delle tasse scolastiche e per non essersi presentata al colloquio con gli insegnanti.\nPoteri e attacchi.\nNell'anime una gag ricorrente \u00e8 il fatto che l'attacco \"Pink Sugar Heart Attack\" (in Italia divenuto \"Piccoli cuori rosa, attacco a raffica, azione!\") funzioni a scoppio ritardato, spesso finendo in faccia alla daimon di turno (o come nel primo caso anche sul sedere), procurandole non poco dolore. Quest'attacco \u00e8 portato sia nel manga che nell'anime con uno scettro, con la differenza che nel manga lo scettro altri non \u00e8 che Luna P trasformata. Inoltre nel manga questo attacco \u00e8 effettuato una volta anche nella forma \"Super\" della guerriera.\nDoppiatrici e Attrici.\nChibiusa \u00e8 doppiata nell'anime da Kae Araki e da Misato Fukuen in \"Sailor Moon Crystal\", mentre da Deborah Morese (Mediaset), da Marcella Silvestri come Black Lady, da Letizia Ciampa nel primo film Shin Vision e da Monica Volpe in \"Sailor Moon Crystal\".\nNei musical Chibiusa \u00e8 stata interpretata da 15 attrici: Ai Miyakawa (1995-1996), Mao Kawasaki (1994-1995 e dal 1996-1997 e la Black Lady nel 2001), Tamaki Dia Shiraia\n(1995-1996), Natsumi Takanaka (1995), Ayano Gunji (1998-2000), Arisu Izawa (2000), Kasumi Takabatake (2001), Noel Miyazaki (2001-2002), Aisha Yamamoto (2002),\nNanami Ohata (2002), Mao Ohno (2003), Mina Horita (2003), Moe Oosaki (2004-2005), Kokoro Kuge (dal 2014-2015) e Airi Kanda (dal 2014)."}
{"id": "678552", "revid": "339392", "url": "https://it.wikipedia.org/wiki?curid=678552", "title": "Yambol (regione)", "text": ""}
{"id": "678554", "revid": "124238068", "url": "https://it.wikipedia.org/wiki?curid=678554", "title": "Forma squadrata con taglio", "text": "Forma squadrata con taglio (\"Square Form with Cut\") \u00e8 una scultura monumentale in marmo bianco realizzata dell'artista inglese Henry Moore, che fu acquistata dalla citt\u00e0 di Prato con l'aiuto di industriali locali, al termine di una sua mostra monografica del 1972 e rappresenta uno dei massimi esempi di scultura contemporanea presenti in Italia.\n\u00c8 composta da 30 blocchi di marmo bianco provenienti dal monte Altissimo delle Alpi Apuane, precisamente dalla cava Mossa, fu realizzata presso il laboratorio Henraux a Querceta.\nDescrizione.\nContraddistinta da linee fluide e morbide che definiscono volumetrie maestose ed essenziali, \u00e8 caratterizzata da una spiccata pulizia visiva che colpisce fin dal primo colpo d\u2019occhio. Gli spazi definiti, che giocano continuamente su un equilibrio di pieni e vuoti, rivelano un universo disadorno, privato di orpelli e quindi ridotto al suo prototipo primario ed essenziale. Moore asseconda e lavora la materia come fa la natura, capace di smussare angoli ed escrescenze con dolcezza e delicatezza, attraverso un dialogo muto e paziente. I vuoti creano un senso di continuit\u00e0 tra interno ed esterno, le sculture non vivono semplicemente nello spazio ma lo creano, come se spazio e materia plastica fossero fusi in un\u2019unica entit\u00e0.\nStoria.\nEsposta per la prima volta alla celebre mostre retrospettiva sull'artista a Forte Belvedere a Firenze nel 1972. \nLa memorabile mostra fiorentina, con le opere monumentali esposte all'aperto, fu inaugurata ufficialmente dalla principessa Margaret il 20 maggio 1972. Trecentoquarantacinquemila visitatori accorsero negli oltre quattro mesi di apertura e la mostra decret\u00f2 la consacrazione di Moore, riconoscendo la sua opera come tassello imprescindibile della tradizione artistica del Novecento.\nFu posta nel 1974, al centro di Piazza San Marco, dove un tempo sorgeva Porta Fiorentina (demolita verso la fine dell'Ottocento per far passare la linea tranviaria che collegava Prato a Firenze e Poggio a Caiano, oggi non pi\u00f9 esistente). \nLa scultura \u00e8 la pi\u00f9 monumentale tra quelle create in quegli anni da Henry Moore, con aspirazione sempre pi\u00f9 evidente a una forma architettonica.\nAltre versioni.\nHenry Moore realizz\u00f2 altre versioni della scultura con materiali diversi ed in scala ridotta. \nIl bozzetto originale \u00e8 conservato a Toronto presso la Art Gallery of Ontario. \nLe pi\u00f9 importanti sono:\nDue piccole versioni in bronzo (16,5 cm), della serie di 9, sono passate in asta in Germania (Grisebach, 31 maggio 2013, lotto 767) ed in Sud Africa (Strauss &amp; Co, 13 novembre 2017, lotto 301), e sono state vendute per una cifra superiore ai 50.000 Euro ciascuna.\nCuriosit\u00e0.\nDopo Francis Bacon, Moore \u00e8 il pi\u00f9 costoso artista moderno britannico dopo che la sua opera intitolata \"Reclining Figure: Festiva\"l, lunga 230 cm, realizzata una edizione di 5, \u00e8 stata venduta in asta da Christie's a Londra il 30 giugno 2016 per 24.722.500 di sterline, \u00e8 facile ipotizzare che la scultura di Prato possa valere una cifra ampiamente superiore ai 70 milioni di euro, rendendola probabilmente la scultura d'arte moderna monumentale pi\u00f9 importante d'Italia.\nFin dai primi anni della sua posa in opera la scultura divenne un simbolo della citt\u00e0 ed in particolare della sua aspirazione alla modernit\u00e0 ed al progresso industriale."}
{"id": "678555", "revid": "125720034", "url": "https://it.wikipedia.org/wiki?curid=678555", "title": "Vangelo arabo dell'infanzia", "text": "Il Vangelo arabo dell'infanzia, chiamato anche Vangelo siriaco dell'infanzia, \u00e8 un vangelo apocrifo pervenuto in arabo e siriaco e databile tra il V e il XIII secolo, con maggiore probabilit\u00e0 per l'VIII-IX secolo. Al pari degli altri vangeli dell'infanzia (Protovangelo di Giacomo, Vangelo dello pseudo-Matteo e Vangelo dell'infanzia di Tommaso), e basandosi su essi, contiene racconti relativi all'infanzia di Ges\u00f9.\nStoria.\nAutore e data.\nAll'inizio del testo si afferma che il Vangelo, chiamato \"Vangelo dell'infanzia\", sia opera di Giuseppe detto Caiafa (versione greca del latinizzato Caifa), sommo sacerdote degli ebrei al tempo di Ges\u00f9 (18-36), affermazione che faceva dunque datare il testo al I secolo; tale attribuzione \u00e8 tuttavia considerata pseudoepigrafa dagli studiosi.\nLa datazione dello scritto \u00e8 particolarmente problematica. Gli studiosi ritengono che la versione originale fosse in siriaco, in seguito tradotta in arabo. La versione siriaca sarebbe stata composta tra il V e il XIII secolo, data di composizione di alcuni manoscritti conservatisi.\nTradizione manoscritta.\nI principali manoscritti per la stesura del testo del Vangelo arabo dell'infanzia sono:\nContenuto.\nI 55 capitoletti (molto pi\u00f9 brevi degli omologhi canonici) del Vangelo arabo dell'infanzia possono essere suddivisi in base al contenuto e alla fonte in 3 parti:\nGenere.\nIl Vangelo arabo dell'infanzia appartiene al genere dei cosiddetti Vangeli dell'infanzia. Questi presentano un carattere abbondantemente e gratuitamente miracolistico, che contrasta con la sobriet\u00e0 dei 4 Vangeli canonici, col fine di illustrare i dettagli relativi alla vita pre-ministeriale di Ges\u00f9 altrimenti ignoti. \nTale letteratura \u00e8 caratterizzata da una assente o imprecisa conoscenza degli usi e costumi giudaici o da altre imprecisioni di natura storica o geografica, che ne inficiano il valore storico degli eventi narrati.\nInoltre, nessuna di tali opere compare in qualche manoscritto biblico o in antichi elenchi dei testi canonici ritenuti ispirati. \nAltri vangeli apocrifi dell'infanzia sono:\nCritica.\nLe fonti del Vangelo arabo dell'infanzia sono facilmente identificabili:\nSimilmente agli altri vangeli dell'infanzia, il testo presenta personaggi che compaiono anche nei vangeli canonici: gli apostoli-bambini Bartolomeo (c. 30), Giuda Iscariota (c. 35); Simone il Cananeo (c. 42), i due ladroni che affiancheranno Ges\u00f9 in croce (c. 23), chiamati qui Tito e Dumaco ma diversamente in altri testi apocrifi. Nel c. 29 viene presentato il bambino Cleofa, figlio di una Maria, che in altri testi antichi figura come padre di una Maria ma che in realt\u00e0 era fratello di Giuseppe, zio paterno di Ges\u00f9, marito della Maria detta appunto di Cleofa. Lo scriba Hanan del c. 46 a cui Ges\u00f9 bambino 'secca' il figlio va probabilmente identificato con l'Anna (abbreviazione del nome maschile Anania) che ricopr\u00ec la carica di sommo sacerdote tra il 6 e il 15 e che in seguito affianc\u00f2 e diresse il genero Caifa nella stessa carica tra il 18 e 36, giocando un ruolo chiave nella condanna di Ges\u00f9.\nIn misura ancora maggiore rispetto agli altri vangeli dell'infanzia, il Vangelo arabo \u00e8 caratterizzato da un carattere abbondantemente e gratuitamente miracolistico. Molti dei miracoli in esso contenuti avvengono grazie a oggetti (bende di Ges\u00f9, acqua del suo bagno), accostandoli pi\u00f9 a incantesimi magici che a miracoli religiosi veri e propri. Anche la trasmutazione di persone in animali e viceversa (c. 20) \u00e8 un elemento magico tipico delle fiabe popolari. \nViene inoltre descritta l'origine di una reliquia che era particolarmente famosa nel medio-evo, il \"Santo prepuzio\" (c. 5), ora conservato nella chiesa di Calcata (Viterbo)."}
{"id": "678557", "revid": "767487", "url": "https://it.wikipedia.org/wiki?curid=678557", "title": "Nick Oliveri", "text": "Oltre ad essere cantante suona il basso, la chitarra elettrica e quella acustica. \u00c8 noto per aver fatto parte dei gruppi Kyuss e Queens of the Stone Age, oltre ad avere fondato i Mondo Generator.\nBiografia.\nEntra a far parte del gruppo stoner rock Kyuss nel 1991, in sostituzione di Chris Cockrell, coi quali pubblica due album, \"Wretch\" e \"Blues for the Red Sun\". Lascer\u00e0 il gruppo nel 1994, prima della pubblicazione dell'album \"Welcome to Sky Valley\". successivamente collabora per breve tempo con il gruppo punk Dwarves, sotto lo pseudonimo Rex Everything. Con loro incider\u00e0 il disco \"The Dwarves are Young and Good Looking\" del 1997. Nello stesso anno forma i Mondo Generator, gruppo al quale ha cambiato successivamente il nome in Nick Oliveri and the Mondo Generator. Ha inoltre pubblicato nel 2004 un album solista, \"Demolition Day\". Tra le sue collaborazioni in studio e dal vivo si possono ricordare quelle con i Winnebago Deal, Mark Lanegan Band, ed i Masters of Reality di Chris Goss. Ha inoltre partecipato alle Desert Sessions.\nNel 1998 entra a far parte dei Queens of the Stone Age, con i quali incider\u00e0 gli album \"Rated R\" e \"Songs for the Deaf\". Dopo quasi sei anni di permanenza nei QOTSA, viene allontanato dal gruppo da Josh Homme, ufficialmente per i suoi problemi caratteriali.\nDopo i Queens of the Stone Age.\nDopo l'abbandono dei QOTSA, Oliveri ha partecipato in tour con gruppi come Mot\u00f6rhead, Brant Bjork, Winnebago Deal, Masters of Reality, The Dwarves, Mark Lanegan e Turbonegro. Ha anche registrato un album acustico allegato all'edizione limitata dell'ultimo album dei Mondo Generator, \"Dead Planet (Sonic Slow Motion Trails)\", pubblicato nel 2006. Con i Mondo Generator ha anche pubblicato gli album \"Cocaine Rodeo\" nel 2000, \"A Drug Problem That Never Existed\" nel 2003 e \"III The EP\" nel 2004.\nNel 2010 ha partecipato anche all'album \"Slash\" del chitarrista Slash."}
{"id": "678559", "revid": "436907", "url": "https://it.wikipedia.org/wiki?curid=678559", "title": "The Show Must Go On (Queen)", "text": "The Show Must Go On \u00e8 un singolo del gruppo musicale britannico Queen, pubblicato il 14 ottobre 1991 come quinto estratto dal quattordicesimo album in studio \"Innuendo\".\nIl brano fu pubblicato come singolo per promuovere la raccolta \"Greatest Hits II\", sei settimane prima che Freddie Mercury morisse. Dopo la morte del cantante divenne un successo mondiale.\nDescrizione.\nAttribuita generalmente all'intera band, il brano \u00e8 stato scritto principalmente da Brian May e racconta lo sforzo di Freddie Mercury che continua a esibirsi nonostante si avvicini alla fine della sua vita, sebbene la sua diagnosi di HIV non sia stata ancora resa pubblica nonostante le continue speculazioni dei media che affermavano in quel periodo che fosse gravemente malato. Infatti nel 1990, quando Mercury dovette registrare il brano, May era dubbioso sul fatto che fosse fisicamente in grado di cantarlo. Ricordando la performance di Mercury, Brian afferm\u00f2\u02d0 \u00abDissi, \"Fred, non so se sar\u00e0 possibile cantare\". E lui disse: \"Lo far\u00f2, cazzo, tesoro\" \u2013 bevve vodka \u2013 ed entr\u00f2 e fece una performance perfetta, facendo alla grande la sua parte vocale\u00bb.\n\"The Show Must Go On\" \u00e8 stato eseguito per la prima volta dal vivo il 20 aprile 1992, durante il \"Freddie Mercury Tribute Concert\", dai tre componenti rimanenti dei Queen insieme a Elton John alla voce e Tony Iommi alla chitarra ritmica. Esecuzioni successive del brano avvennero durante i concerti dei Queen + Paul Rodgers e dei Queen + Adam Lambert.\nVideo musicale.\nIl video \u00e8 un collage di altri tratti dalla videografia del gruppo alternati a concerti e altri loro momenti che vanno dal 1981 al 1991. Questa scelta fu dettata dalla salute di Mercury, che ai tempi si trovava nelle ultime sei settimane di vita; il cantante aveva gi\u00e0 registrato il suo ultimo video il 31 maggio 1991, quello di \"These Are the Days of Our Lives\", e da allora le sue condizioni fisiche erano peggiorate."}
{"id": "678562", "revid": "339392", "url": "https://it.wikipedia.org/wiki?curid=678562", "title": "Lovech (regione)", "text": ""}
{"id": "678575", "revid": "105826", "url": "https://it.wikipedia.org/wiki?curid=678575", "title": "Sardegna aragonese", "text": ""}
{"id": "678584", "revid": "1480390", "url": "https://it.wikipedia.org/wiki?curid=678584", "title": "Kalamazoo", "text": "Kalamazoo \u00e8 una citt\u00e0 degli Stati Uniti d'America nella contea di Kalamazoo, stato del Michigan.\nNel censimento del 2000 risultava popolata da 77.145 abitanti.\n\u00c8 sede della \"Western Michigan University\" e del \"Kalamazoo College\" (detto anche \"K-College\"), prestigiosa scuola d'arte.\nKalamazoo \u00e8 stata la sede originaria della prestigiosa fabbrica di chitarre Gibson, in seguito trasferita a Nashville e sostituita dalla Heritage Guitar Inc. e sede per tutta la sua esistenza, dal 1922 al 2010, della Checker Motors Corporation, costruttrice dell'iconico taxi cab statunitense.\nNel 1885 dette i natali alla scrittrice Edna Ferber vincitrice del premio Pulitzer nel 1925. \nMonumenti e luoghi d'interesse.\nNella citt\u00e0 si trova la storica residenza di Frank Henderson, magnate di fine Ottocento, nota come Castello Henderson.\nAmministrazione.\nGemellaggi.\nLa citt\u00e0 \u00e8 gemellata con:"}
{"id": "678585", "revid": "1005847", "url": "https://it.wikipedia.org/wiki?curid=678585", "title": "Olivetti M1", "text": "Olivetti M1 \u00e8 stata la prima macchina per scrivere prodotta industrialmente in Italia su progetto di Camillo Olivetti. Apparentemente assomiglia ad una macchina per scrivere prodotta da Underwood, ma ha dentro di s\u00e9 una lunga serie di perfezionamenti e brevetti che la rendono particolarmente originale, facendone una degna capostipite di tutta la futura produzione Olivetti.\nStoria.\nLa nascita della \"M1\" si deve ai due viaggi che Camillo Olivetti fece in America. Il primo viaggio, nel 1892, avvenne al seguito del suo insegnante Galileo Ferraris dopo la laurea in ingegneria elettrica. Nei due anni in cui fu assistente nel reparto di ingegneria elettrica dell'Universit\u00e0 di Stanford, Olivetti venne a conoscenza di tutta una serie di tecnologie in rapido sviluppo, comprese quelle relative alle macchine per scrivere ed i metodi necessari per realizzarle.\nNel 1904 Olivetti, con due suoi amici Gatta e Ferrero, decise di aprire una fabbrica a Milano, fabbrica che poi trasferir\u00e0 ad Ivrea nel 1908. In quell'anno Camillo Olivetti affronta un secondo viaggio in America al fine di meglio comprendere le tecnologie necessarie per la produzione delle macchine per scrivere.\nIn occasione dell'Esposizione internazionale di Torino del 1911, Olivetti presenta le prime due macchine modello \"Olivetti M1\". Nello stesso anno l'azienda vince la prima importante commessa di 100 macchine per il ministero della Marina. Nel 1912 si assicura anche una grande commessa per il ministero delle poste e dei telegrafi.\nA livello pubblicitario, il primo lancio della macchina avvenne con un manifesto: creato da Teodoro Wolf Ferrari, in esso si vede in primo piano la macchina. Dietro di essa, un severo Dante Alighieri punta decisamente il dito su di essa. Lo stile del manifesto \u00e8 semplice ed elegante, e si lega in modo evidente ad alcune visioni commerciali del progettista della macchina:\nCaratteristiche peculiari.\nLa \"M1\" porter\u00e0 tutta una serie di innovazioni che accompagneranno la produzione Olivetti negli anni successivi, quali:\nCaratteristiche costruttive.\nLa Olivetti M1 \u00e8 una macchina da scrivere meccanica dotata di 42 tasti, corrispondenti a 84 segni, in configurazione AZERTY. In aggiunta ai 42 tasti (disposti su 4 file) la macchina presenta 8 tasti per la tabulazione e una barra spaziatrice.\nHa un telaio portante in ghisa con lamierini di copertura, ed \u00e8 stata prodotta unicamente in colore nero.\nHa una lunghezza di , una profondit\u00e0 di e un'altezza di . Il suo peso \u00e8 di .\nProduzione.\nIn totale sono state prodotte circa 6000 macchine nel periodo che va da 1911 al 1920 (Su queste macchine, le prime due cifre del numero di serie indicano l'anno della fabbricazione). Nel 1920 la \"M1\" verr\u00e0 rimpiazzata dal successore modello \"Olivetti M20\"."}
{"id": "678586", "revid": "69043", "url": "https://it.wikipedia.org/wiki?curid=678586", "title": "Ludovico Scarampi", "text": ""}
{"id": "678594", "revid": "114202122", "url": "https://it.wikipedia.org/wiki?curid=678594", "title": "Viviane Reding", "text": "Dal 1999 al 2014 ha ricoperto il ruolo di commissaria europea e dal 2010 \u00e8 stata vicepresidente della Commissione e Commissaria europea per la Giustizia, i diritti fondamentali e la cittadinanza nella Commissione Barroso II. Attualmente \u00e8 deputata del Parlamento europeo.\nFormazione e carriera professionale.\nReding studi\u00f2 alla Sorbona, dove ottenne il dottorato in scienze umane. Dal 1978 al 1999 Reding lavor\u00f2 come giornalista presso il quotidiano lussemburghese \"Luxemburger Wort\". Dal 1986 al 1998 presiedette l'\"Unione lussemburghese dei giornalisti\".\nCarriera politica.\nNel 1979 Reding venne eletta membro del parlamento del Lussemburgo, di cui fece parte fino al 1989. Fu nominata presidente della commissione per gli affari sociali. Reding venne anche nominata membro dell'assemblea dei parlamenti del Benelux e membro dell'assemblea dell'Atlantico del Nord, in cui presiedette il gruppo cristiano democratico. Dal 1981 al 1999 Reding fu anche consigliere comunale di Esch-sur-Alzette. Nel 1988 Reding venne eletta presidente delle donne del Partito Popolare Cristiano Sociale, svolse l'incarico fino al 1993. Dal 1995 al 1999 fu vicepresidente del partito.\nNel 1989 Reding venne eletta membro del Parlamento europeo. Presiedette la commissione per le petizioni fino al 1992, poi dal 1992 al 1994 fu vicepresidente della commissione per gli affari sociali, l'occupazione e l'ambiente di lavoro e dal 1997 al 1999 vicepresidente della commissione per le libert\u00e0 civili e gli affari interni. Guid\u00f2 inoltre la delegazione lussemburghese nel gruppo del Partito Popolare Europeo e fece parte della direzione del gruppo parlamentare.\nCommissario europeo.\nNel 1999 Reding venne indicata dal governo del suo paese come commissario europeo del Lussemburgo. Entr\u00f2 in carica il 16 settembre 1999 come commissario per l'istruzione, la cultura, i giovani, i mezzi di comunicazione e lo sport nell'ambito della Commissione Prodi. Durante il suo mandato Reding lanci\u00f2 l'anno europeo delle lingue nel 2001, il libro bianco sulla giovent\u00f9 ed il piano d'azione per l'e-learning e il piano d'azione per la formazione continua.\nNella Commissione Barroso I (2004-2010) Reding fu commissario per la societ\u00e0 dell'informazione e i mezzi di comunicazione. Promosse il progetto della realizzazione della Biblioteca digitale europea e della pubblicazione di opere europee su internet. Nel 2005 lanci\u00f2 una strategia quinquennale per promuovere le tecnologie dell'informazione e della comunicazione, pubblic\u00f2 una comunicazione per la riduzione del divario digitale, promosse la creazione di connessioni ad internet pi\u00f9 veloci e la possibilit\u00e0 di accesso mobile alla televisione e lanci\u00f2 un piano d'azione per l'amministrazione digitale.\nLanci\u00f2 misure per realizzare un mercato unico per le frequenze radiofoniche, aumentare la concorrenza nella fornitura di connessioni a banda larga e operatori di telefonia mobile e promosse una revisione della normativa europea sugli annunci pubblicitari in televisione. Lanci\u00f2 inoltre iniziative per dotare le automobili di nuove tecnologie e renderle pi\u00f9 sicure e meno inquinanti. Nel 2007 impose una tariffa massima per le chiamate e i messaggi in roaming all'interno dell'Unione europea. Nel febbraio 2010 Reding \u00e8 entrata in carica come Commissario europeo per la Giustizia, i Diritti fondamentali e la Cittadinanza e vicepresidente della Commissione nell'ambito della Commissione Barroso II.\nCandidata per il suo partito nelle elezioni europee del 2014, viene eletta, diventando europarlamentare del PPE; per questo dall'inaugurazione della nuova legislatura (1\u00ba luglio) ha rinunciato al suo ruolo di commissario europeo.\nVita personale.\nReding \u00e8 divorziata ed ha tre figli."}
{"id": "678597", "revid": "287204", "url": "https://it.wikipedia.org/wiki?curid=678597", "title": "Francisco Fernandez Ochoa", "text": ""}
{"id": "678598", "revid": "1318658", "url": "https://it.wikipedia.org/wiki?curid=678598", "title": "International Standard Classification of Education", "text": "L'ISCED (\"International Standard Classification of Education\", classificazione internazionale standard dell'istruzione) \u00e8 uno standard creato dall'UNESCO come sistema internazionale di classificazione dei corsi di studio e dei relativi titoli.\nStoria.\nLo standard ISCED \u00e8 nato in seno all'UNESCO all'inizio degli anni settanta come strumento per fini statistici sui sistemi di istruzione, sia all'interno di singoli Stati sia in ambito internazionale.\nApprovato a Ginevra nel 1975 durante la Conferenza Internazionale sull'Educazione, l'ISCED \u00e8 stato successivamente firmato dalla Conferenza Generale dell'UNESCO in seguito all'adozione della raccomandazione riguardo alla standardizzazione delle statistiche in campo di istruzione (Parigi, 1978).\nL'esperienza e l'applicazione nel tempo hanno dimostrato la necessit\u00e0 di una revisione dei criteri dell'ISCED per facilitare ulteriormente un'analisi comparata dei vari livelli di istruzione nel mondo e per riflettere in modo pi\u00f9 fedele i cambiamenti maturati all'interno dei sistemi di istruzione mondiali.\nSi giunse cos\u00ec nel novembre 1997 all'adozione di un nuovo standard denominato ISCED 97 che copre due variabili classificatorie: il livello e il campo di istruzione."}
{"id": "678599", "revid": "36426", "url": "https://it.wikipedia.org/wiki?curid=678599", "title": "Santa Maria delle Carceri", "text": ""}
{"id": "678601", "revid": "1272592", "url": "https://it.wikipedia.org/wiki?curid=678601", "title": "Entomofobia", "text": "L'entomofobia \u00e8 l'anormale ed irrazionale timore o avversione nei confronti degli insetti.\nComunemente questa condizione potrebbe essere denominata come \"paura degli insetti\", e provoca reazioni emotive che possono andare da lievi forme di ansia fino a forti attacchi di panico. Si tratta di un particolare caso di fobie specifiche, le quali hanno sostanzialmente le stesse cause e quindi abbisognano di trattamenti simili."}
{"id": "678603", "revid": "439724", "url": "https://it.wikipedia.org/wiki?curid=678603", "title": "Steely Dan", "text": "Gli Steely Dan sono un gruppo musicale statunitense nato nei primi anni settanta, noto per il sofisticato e inconfondibile stile musicale derivante dalla fusione di jazz, rock, funk, rhythm and blues e pop, che anticipa di diverso tempo molte delle tendenze del decennio successivo. La formazione ruota intorno al nucleo storico composto da Donald Fagen (voce e tastiere) e Walter Becker (chitarra e basso).\nStoria.\nGli inizi.\nWalter Becker e Donald Fagen si incontrarono nel 1967 al Bard College di Annandale-on-Hudson, New York e subito cominciarono a suonare nei gruppi locali.\nDopo che nel 1969 Fagen si laure\u00f2, i due si trasferirono a Brooklyn dove si unirono ad un gruppo chiamato \"Jay and the Americans\" fino al 1971. Dopo aver lavorato alla colonna sonora di un film, i due si trasferirono a Manhattan sperando di affermarsi come cantautori professionisti.\nNon ebbero molto successo, eccezion fatta per la canzone \"I Mean to Shine\" che venne registrata da Barbra Streisand.\nLe cose cambiarono quando incontrarono Gary Katz, il quale, appena divenuto produttore dell'etichetta ABC Records, assunse Fagen e Becker come autori e li port\u00f2 con s\u00e9 a Los Angeles.\nKatz produrr\u00e0 tutti gli album degli Steely Dan negli anni settanta e da quel momento cominci\u00f2 anche un forte sodalizio con il tecnico del suono Roger Nichols.\nFu in quel periodo che il duo assunse il nome di \"Steely Dan\", un termine ripreso da il \"Pasto nudo\" di W.S. Burroughs dove indicava un vibratore a vapore.\nNumerose \"visioni burroughsiane\" furono poi riprese dal duo, in particolare nelle copertine dei loro album, con immagini erotiche (\"Can't Buy A Thrill\"), relitti umani (\"Countdown To Ecstasy\"), il barbone che vende ciambelle (\"Pretzel Logic\"), mostruosi insetti della coscienza (\"Katy Lied\"), il sonno del senzatetto fra grattacieli-rettili (\"The Royal Scam\").\nKatz si rese conto che le canzoni dei due erano troppo complesse per gli altri artisti dell'etichetta e sugger\u00ec a Fagen e Becker di formare una propria band con i chitarristi Danny Dias e Jeff \"Skunk\" Baxter, il batterista Jim Hodder e il cantante David Palmer.\nFondati cos\u00ec gli Steely Dan, Katz li fece firmare con la ABC Records.\nIl successo.\nIl loro primo album, \"Can't Buy a Thrill\" del 1972 contiene i due successi \"Do It Again\" e \"Reelin' in the Years\". Durante il tour David Palmer cant\u00f2 anche le canzoni che nell'album erano cantate da Donald Fagen, ma fu subito evidente che l'impatto non era lo stesso. L'aggiunta di Palmer come seconda voce era dovuta a due motivi: in primis, la voce di Fagen non era ritenuta abbastanza commerciale, in secondo luogo aveva paura di cantare in pubblico ed era gi\u00e0 capitato che fosse rimasto senza voce davanti ad una platea. In seguito divenne evidente che solo la sua voce era adatta a quel tipo di canzoni e quindi Fagen, convinto dal produttore e dal partner Becker, divenne il cantante unico della band.\nIl secondo album \"Countdown to Ecstasy\" (1973) non eguagli\u00f2 il successo del precedente. Fagen e Becker diedero la colpa alla fretta con la quale l'album era uscito tra i febbrili impegni del tour. Anche se gli Steely Dan non furono mai soddisfatti di alcune esecuzioni presenti nell'album, in esso sono presenti alcuni loro classici come \"My Old School\" e \"Bodhisattva\".\nDurante il tour tra il secondo ed il terzo album, gli Steely Dan reclutarono Jeff Porcaro (futuro batterista dei Toto e prestigioso \"session man\") e Michael McDonald (futuro cantante e tastierista dei Doobie Brothers).\nIl terzo album \"Pretzel Logic\" usc\u00ec nel 1974 fu accompagnato dal successo del singolo \"Rikki Don't Lose That Number\" che raggiunse il quarto posto nella classifica di Billboard.\nNel frattempo si cre\u00f2 una frattura tra i membri del gruppo: Becker e Fagen, a differenza di Baxter e Hodder, cominciavano a odiare sempre pi\u00f9 l'andare in tour e preferivano invece concentrarsi sulla scrittura e sulla registrazione in studio. Baxter si un\u00ec cos\u00ec ai Doobie Brothers (dove venne successivamente seguito da Michael McDonald), Dias invece rimase a dare il suo contributo in studio fino al 1977.\nNel 1975 usc\u00ec \"Katy Lied\" nel quale suon\u00f2 una folta schiera di musicisti in sostituzione dei fuoriusciti, tra i quali le vecchie conoscenze Porcaro e McDonald. \"Katy Lied\" divenne disco d'oro grazie a \"Bad Sneakers\" e \"Black Friday\", ma Fagen e Becker non furono mai soddisfatti della qualit\u00e0 della registrazione dell'album, compromessa, a loro dire, da un difettoso processo di riduzione del fruscio di fondo.\nIl quinto album \"The Royal Scam\" del 1976 vendette relativamente bene considerata l'assenza di un vero singolo di lancio.\nL'album contiene comunque dei bei momenti come la complessa \"Green Earrings\" che la band non manc\u00f2 mai d'eseguire dal vivo negli anni seguenti.\nCon \"Aja\" del 1977 Fagen e Becker confermarono la loro fama di autori sofisticati e di perfezionisti del lavoro in studio e delle fasi di registrazione.\n\"Aja\" \u00e8 un album con sonorit\u00e0 sofisticate ed un'atmosfera jazz. Compaiono in esso alcuni jazzisti affermati come Larry Carlton (gi\u00e0 presente su \"Katy Lied\"), Steve Gadd e Wayne Shorter. Oltre ad essere uno degli album meglio suonati e registrati del periodo (Al Schmitt, Bill Schnee, Elliot Scheiner e Roger Nichols si aggiudicano un Grammy Award per l'album meglio registrato del 1977), fu anche uno dei primi dischi americani a ricevere la certificazione del disco di platino per aver venduto oltre il milione di copie.\nSubito dopo la pubblicazione del loro sesto album, venne chiesto a Becker e Fagen di scrivere una canzone per il film \"FM\". Il film fu un mezzo flop, ma la canzone omonima divent\u00f2 subito un classico nel repertorio della band ed ottenne anche un discreto successo negli Stati Uniti e in Inghilterra.\nLa crisi.\nIl successore di \"Aja\" ebbe una genesi molto travagliata al termine della quale il creativo duo scelse di staccare la spina per un po' per riposarsi e dedicarsi a progetti personali.\nFinito di registrare nel 1978, \"Gaucho\" usc\u00ec dopo due anni, nel 1980, a causa di problemi burocratici con le etichette discografiche: La ABC Records infatti era stata acquistata dalla MCA Records che rivendicava il diritto di pubblicare l'album nonostante il fatto che Becker e Fagen avessero deciso di passare alla Warner Music Group.\nOltre a questi problemi la genesi del disco fu funestata da altri tragici e spiacevoli episodi. La fidanzata di Walter Becker venne ritrovata morta per overdose nel loro appartamento e il musicista venne incriminato di concorso in omicidio. Anche se in seguito fu scagionato, Becker rimase molto scosso dalla vicenda e dalla cattiva pubblicit\u00e0 ottenuta sulla stampa. Inoltre lui stesso aveva da tempo problemi di dipendenza dalla droga. Qualche tempo dopo fu anche investito da un taxi a Manhattan procurandosi seri danni ad una gamba. Durante la produzione del disco, un giovane assistente di studio cancell\u00f2 poi, inavvertitamente, la prima canzone registrata per \"Gaucho\". Il brano si intitolava \"The Second Arrangement\" e Fagen e Becker nonostante l'avessero registrata una seconda volta, la scartarono considerandola inferiore alla prima. Infine, il pianista jazz Keith Jarrett accus\u00f2 il gruppo di essersi ispirato troppo alla sua \"Long As You Know You're Living Yours\" per la canzone \"Gaucho\". Jarrett venne dichiarato coautore del brano vincendo la causa legale intentata; qualche tempo dopo Fagen ammise che il pezzo di Jarrett gli piaceva molto e che ne era stato fortemente influenzato durante la scrittura di \"Gaucho\".\nFinalmente, nel novembre del 1980, l'album venne dato alle stampe. Presentato dal singolo \"Hey Nineteen\", \"Gaucho\" si aggiudic\u00f2 un Grammy Award nel 1981 come album meglio registrato grazie ai soliti Bill Schnee, Elliot Scheiner e Roger Nichols.\nLa separazione.\nNel giugno del 1981 Donald Fagen e Walter Becker annunciarono la sospensione della loro collaborazione artistica.\nNel 1982 Fagen pubblic\u00f2 da solo lo storico \"The Nightfly\", un album di grande successo, stilisticamente molto vicino ai pi\u00f9 recenti lavori degli Steely Dan, celebre anche per l'eccezionale qualit\u00e0 della registrazione (il disco \u00e8 ancor oggi utilizzato per testare gli impianti hi-fi).\nI due artisti, oltre a coprodurre a vicenda i successivi lavori solisti (\"Kamakiriad\" del 1993 di Fagen e \"11 Tracks of Whack\" del 1994 di Becker), si dedicarono alla produzione di altri gruppi e artisti.\nIl duo finalmente si riun\u00ec nel 1993 in concomitanza di un tour negli Stati Uniti di Fagen, a cui partecip\u00f2 Becker e che divenne ben presto un vero e proprio tour degli Steely Dan, e con la successiva uscita dell'album dal vivo \"Alive in America (1993-1994)\". La band che li accompagn\u00f2 dal vivo comprendeva un altro tastierista, un secondo chitarrista, un bassista e un batterista, una sezione di tre fiati e tre coriste.\nIl ritorno.\nDopo venti lunghissimi anni di attesa per i fans, nel 2000 gli Steely Dan tornarono in sala d'incisione. Il risultato fu \"Two Against Nature\" che si aggiudic\u00f2 ben quattro Grammy Award (miglior album pop cantato, migliore performance cantata con \"Cousin Dupree\", album dell'anno e il solito album meglio registrato grazie ai soliti Elliot Scheiner e Roger Nichols).\nDopo soli tre anni usc\u00ec \"Everything Must Go\", lavoro suonato forse meglio del suo predecessore anche se non ottenne gli stessi riconoscimenti.\nIl batterista Keith Carlock suon\u00f2 nell'intero album (una cosa del genere era successa solo nei primi due album con Jim Hodder), mentre Becker torn\u00f2 ad incidere nuovamente le parti di basso. Questo \u00e8 il primo album in studio degli Steely Dan nel quale Walter Becker canta una canzone. Fino ad allora aveva cantato solo \"Book Of Liars\", brano tratto dal suo lavoro solista, su \"Alive in America (1993-1994)\".\nNel febbraio del 2004 il sassofonista Cornelius Bumpus (anch'egli ex membro dei Doobie Brothers), collaboratore degli Steely Dan e di Fagen, mor\u00ec d'infarto.\nNel 2006 Donald Fagen ha pubblicato il suo terzo lavoro solista intitolato \"Morph The Cat\", disco molto pi\u00f9 vicino allo storico \"The Nightfly\" di quanto lo fosse \"Kamakiriad\".\nil disco risalta in particolare l'estro creativo del chitarrista Wayne Krantz.\nDopo la pubblicazione dell'album Fagen ha iniziato un tour promozionale sfociato presto in un altro tour degli Steely Dan, questa volta affiancati dall'inconfondibile voce di Michael McDonald.\nBecker negli ultimi tempi abitava a New York: stava lavorando a un altro album solista quando lo colse la morte il 3 settembre 2017.\nLa musica e i testi.\nInquadrare la musica degli Steely Dan (cos\u00ec come di numerosi altri artisti) all'interno di un preciso genere \u00e8 un'impresa ardua tentata a pi\u00f9 riprese da molti critici musicali che ha portato solo ad un moltiplicarsi di definizioni sempre rifiutate da Fagen e Becker. Partendo da una solida base rock con influenze West Coast, gli Steely Dan hanno attraversato gli anni settanta venendo definiti come un gruppo jazz rock o, viceversa, rock jazz, pop, funky, funky rock, ecc.\nLa loro musica, ispirata da decine di artisti diversi, ha ispirato a sua volta generazioni di artisti a loro contemporanei e successivi, sia per la maestria strumentale e compositiva, sia per l'impeccabilit\u00e0 delle loro incisioni.\nLa forma musicale \u00e8 spesso caratterizzata da strutture ritmico-armoniche mutuate dal jazz e dalla musica colta in genere. Su solidi \"groove\" di basso e batteria si appoggiano normalmente chitarre jazz rock, \"voicing\" complessi di pianoforte elettrico (il classico suono del \"Fender Rhodes\"), suadenti fraseggi di fiati e armonie vocali tipiche della musica soul.\nGli Steely Dan si distinguono per il generoso uso di un particolare accordo, detto mu maggiore (\"\u03bc maggiore\") e conosciuto anche come \"accordo degli Steely Dan\", che in sostanza non \u00e8 altro che un rivolto di un accordo di nona maggiore.\nDopo i primi due album come sestetto, Walter Becker e Donald Fagen decisero di continuare la loro avventura musicale come duo. Dovettero perci\u00f2 farsi affiancare da musicisti di studio di adeguata capacit\u00e0 per realizzare i loro album. Se questo li releg\u00f2 ad essere una band da studio di registrazione, d'altro canto permise loro di utilizzare i migliori session men in circolazione (spesso e volentieri presi in prestito dal mondo della musica jazz come ad esempio Michael Brecker) per esprimere al meglio le loro complesse idee musicali. Gli Steely Dan svilupparono cos\u00ec una maniacale cura del dettaglio nell'arrangiamento e nella produzione dei loro brani, con una incessante ricerca della perfezione nella registrazione e nel missaggio.\nSi fecero anche la fama di \"snob\" per il rifiuto di fare concerti e di rilasciare interviste. Furono peraltro spesso acclamati per la bont\u00e0 dei loro prodotti discografici.\nDonald Fagen e Walter Becker hanno sempre malcelato il loro atteggiamento intellettuale e sarcastico. I loro testi risultano spesso di non facile comprensione a causa dell'uso di giochi di parole, di espressioni gergali, di citazioni letterarie colte e di criptici riferimenti ad elementi caratteristici della cultura statunitense.\nNon di rado nei loro testi ci si imbatte in personaggi fittizi che narrano le loro storie. I racconti, carichi di ironia e \"humor\" nero, fanno riferimento, in maniera quasi sempre velata, ad argomenti quali il sesso, la droga e il rock'n'roll traendo forte ispirazione dall'atmosfera delle citt\u00e0 di New York e di Los Angeles dove Donald Fagen e Walter Becker hanno passato la giovinezza e dove si sono stabiliti in seguito.\nUn tipico elemento dei loro testi \u00e8 la citazione di nomi di personaggi famosi, cose e luoghi reali tutti insieme nella stessa canzone, anche se, nella realt\u00e0, questi non sono direttamente collegati fra loro.\nFormazione.\nCollaboratori.\nDopo che Walter Becker e Donald Fagen decisero di portare avanti il progetto Steely Dan da soli, furono affiancati da altri musicisti, spesso prestigiosi, che contribuirono notevolmente al sound dei loro album. Tra i molti si devono ricordare:\nNon meno importante per la riuscita dei dischi del gruppo \u00e8 il contributo del produttore Gary Katz e dei tecnici del suono Elliot Scheiner e Roger Nichols divenuti famosi proprio per il loro lavoro con gli Steely Dan."}
{"id": "678606", "revid": "47767", "url": "https://it.wikipedia.org/wiki?curid=678606", "title": "Buon ladrone", "text": ""}
{"id": "678609", "revid": "93556", "url": "https://it.wikipedia.org/wiki?curid=678609", "title": "Girma Wolde Giorgis", "text": "\u00c8 stato eletto l'8 ottobre 2001 con una decisione a sorpresa all'unanimit\u00e0 dal Parlamento etiope. La presidenza dell'Etiopia \u00e8 una carica in gran parte simbolica con poteri limitati. I Presidenti rimangono in carica per un mandato di sei anni.\nGirma Wolde-Giorgis fa parte della nazione etnica dell'Etiopia Oromo. \u00c8 sposato ed ha cinque figli.\nGirma frequent\u00f2 prima la scuola della Chiesa ortodossa etiope ed in seguito la Teferi Mekonnen School di Addis Abeba, dove continu\u00f2 la sua istruzione durante la dominazione italiana. Successivamente studi\u00f2 alla scuola italiana \"Principe di Piemonte\" di Addis Abeba.\nTra il 1950 ed il 1952 ottenne diplomi di management (nei Paesi Bassi), in Gestione del traffico aereo (in Svezia) ed in Controllo del traffico aereo (in Canada) nell'ambito di un programma di addestramento sponsorizzato dall'Organizzazione Internazionale dell'Aviazione Civile.\nOnorificenze.\nGirma Wolde-Giorgis ha ricevuto diversi riconoscimenti per iniziative umanitarie. Nell'ottobre del 2004 ricevette una medaglia dell'UNAIDS per i suoi notevoli contributi.\nEsperienze in ruoli non governativi.\nTra il 1965 ed il 1974\nIn Eritrea prima del 1990\nDopo il ritorno in Etiopia nel 1990, fece parte del direttivo dell'Ethiopian Red Cross Society e ne fu Capo del Dipartimento di logistica internazionale.\nCre\u00f2 un'associazione di protezione ambientale chiamata 'Lem Ethiopia' nel 1991 e tuttora \u00e8 vice presidente del direttivo.\nGirma Woldegiorgis parla correntemente molte lingue: Afan Oromo (Oromiffa), amarico, tigrino, italiano, inglese e francese."}
{"id": "678610", "revid": "4106", "url": "https://it.wikipedia.org/wiki?curid=678610", "title": "Girma Woldegiorgis", "text": ""}
{"id": "678611", "revid": "4106", "url": "https://it.wikipedia.org/wiki?curid=678611", "title": "Girma Wolde-Giorgis", "text": ""}
{"id": "678612", "revid": "25185", "url": "https://it.wikipedia.org/wiki?curid=678612", "title": "Dom Duarte", "text": ""}
{"id": "678614", "revid": "339392", "url": "https://it.wikipedia.org/wiki?curid=678614", "title": "Attrazione elettrica", "text": ""}
{"id": "678621", "revid": "3115", "url": "https://it.wikipedia.org/wiki?curid=678621", "title": "Abbazia di Muri-Gries", "text": "L'abbazia di Muri-Gries a Bolzano forma, insieme all'attigua chiesa di Sant'Agostino, un unico complesso appartenente ai monaci benedettini dell'abbazia di Muri in Argovia (Svizzera), in tedesco \u00e8 chiamata \"Abtei Muri-Gries\". Nonostante si trovi in Italia, appartiene, per ragioni storiche, alla Congregazione benedettina di Svizzera.\nL'abbazia \u00e8 situata nel pieno centro dello storico quartiere bolzanino di Gries sull'omonima piazza. L'abbazia \u00e8 contigua alla barocca chiesa di Sant'Agostino e i due edifici costituiscono il tratto caratteristico del quartiere.\nStoria.\nL'antico complesso del XII-XIII secolo era inizialmente il castello principesco di Gries, territorio che, al contrario del nucleo storico di Bolzano, era sotto il controllo diretto dei conti di Tirolo e non quello del principe vescovo di Trento. Il mastio delle mura \u00e8 ora il campanile. Il 22 febbraio 1406 l'arciduca Leopoldo IV d'Asburgo don\u00f2 il castello ai canonici agostiniani in seguito all'abbandono forzato del convento di Santa Maria in Augia, i cui resti sono visibili nel quartiere Don Bosco. Dopo la secolarizzazione la chiesa venne donata ai benedettini provenienti dall'abbazia di Muri in Argovia. Oggi la struttura costituisce un importante centro culturale di Gries. La torre del Convento regge un notevole concerto di 9 campane installate a \"slancio tirolese\", un caratteristico sistema di suono in uso nella zona. La campana maggiore chiamata \"Augustinusglocke\", un Lab 2 del peso di 5.026\u00a0kg, \u00e8 considerata musicalmente un'ottima campana; essa venne fusa dalla fonderia Chiappani di Trento nel 1895.\nCantina.\nLa zona di Gries \u00e8 famosa per la produzione di vino Lagrein e i canonici gestiscono dal 1788 una cantina vinicola all'interno dell'abbazia, la \"Stiftskellerei\". All'interno \u00e8 conservato un torchio in legno risalente al 1549.\nMuseo dei Presepi.\nAll'interno della torre romanica \u00e8 conservata una collezione di presepi antichi e una mostra dell'attuale produzione artistica di presepi in Alto Adige, nonch\u00e9 figure di arte popolare. Il pi\u00f9 antico presepe risale al 1750.\nBiblioteca.\nL'abbazia detiene, oltre a un importante archivio storico, una ricca biblioteca storica, completamente informatizzata."}
{"id": "678637", "revid": "339392", "url": "https://it.wikipedia.org/wiki?curid=678637", "title": "S. Apollinare Nuovo", "text": ""}
{"id": "678641", "revid": "27723", "url": "https://it.wikipedia.org/wiki?curid=678641", "title": "Definizione di Pianeta del Sistema Solare", "text": ""}
{"id": "678643", "revid": "729019", "url": "https://it.wikipedia.org/wiki?curid=678643", "title": "Angelo Roncone", "text": "Biografia.\nNel 1428 fu inviato dal senato bolognese alla riconquista di Castel San Pietro. Fermatosi nel borgo, tent\u00f2 pi\u00f9 volte di forzare il castello, dovette cingerlo d'assedio rimasto infruttuoso ogni sforzo."}
{"id": "678644", "revid": "400694", "url": "https://it.wikipedia.org/wiki?curid=678644", "title": "ADS", "text": ""}
{"id": "678645", "revid": "1573940", "url": "https://it.wikipedia.org/wiki?curid=678645", "title": "Chiesa dei Cappuccini (Bolzano)", "text": "La chiesa dei Cappuccini, in tedesco \"Kapuzinerkirche\", \u00e8 un luogo di culto cattolico della citt\u00e0 di Bolzano, in Alto Adige.\nDedicato a sant'Antonio di Padova, risale al 1600.\nLocalizzazione.\nLa chiesa si trova a ridosso del centro storico a Bolzano, fra il duomo e la chiesa dei Domenicani, in via Cappuccini. All'esterno \u00e8 situato un parco pubblico.\nStoria.\nLa chiesa risale al 1600 ed \u00e8 stata costruita, su iniziativa dei conti Wolkenstein, al di sopra dell'area dove si trovava castel Wendelstein, maniero dei conti del Tirolo nonch\u00e9 area della medioevale curtis S. Afra (\"Meierhof\") della chiesa vescovile di Augusta, importante proprietaria terriera nella zona bolzanina. Scavi archeologici hanno rinvenuto sotto i resti del castello anche reperti risalenti all'epoca romana. La vicinanza con il duomo, sotto il quale sono stati rinvenuti i resti di una basilica paleocristiana, fa pensare che la zona potesse essere la \"Pons Drusi\" romana."}
{"id": "678651", "revid": "124789566", "url": "https://it.wikipedia.org/wiki?curid=678651", "title": "Leone I d'Armenia", "text": "Biografia.\nCome i suoi predecessori, Leone cerc\u00f2 di espandere i confini del proprio regno, verso il litorale del Mediterraneo. Cattur\u00f2 cos\u00ec la citt\u00e0 di Corico nel 1130 e nel 1132 conquist\u00f2 Tarso, Adana e Mamistra. \nQueste conquiste per\u00f2 lo portarono in conflitto con i regni crociati, particolarmente nel 1135 quando prese d'assalto Saravantikar, contro l'opposizione del principe di Antiochia, Raimondo di Poitiers. \nCostui infatti desiderava annettere la citt\u00e0 conquistata da Leone e nel 1136 cattur\u00f2 il sovrano armeno accusandolo di tradimento e chiedendo un riscatto per la sua liberazione di 60.000 pezzi d'oro, oltre alla promessa di aiuto da parte dell'imperatore bizantino Giovanni II Comneno e la resa delle citt\u00e0 di Adana e Mamistra. \nGli succedette il figlio Thoros II.\nMatrimoni e discendenza.\nEbbe quattro figli dalla sua prima moglie, Beatrice di Rethel:\nDalla sua seconda moglie, sconosciuta ma probabilmente armena:"}
{"id": "678653", "revid": "43530", "url": "https://it.wikipedia.org/wiki?curid=678653", "title": "WotC", "text": ""}
{"id": "678655", "revid": "36426", "url": "https://it.wikipedia.org/wiki?curid=678655", "title": "Galleria di Palazzo degli Alberti", "text": ""}
{"id": "678657", "revid": "36426", "url": "https://it.wikipedia.org/wiki?curid=678657", "title": "Ads", "text": ""}
{"id": "678660", "revid": "599013", "url": "https://it.wikipedia.org/wiki?curid=678660", "title": "Ctc", "text": ""}
{"id": "678661", "revid": "767487", "url": "https://it.wikipedia.org/wiki?curid=678661", "title": "Ara il Bello", "text": "\u00c8 una figura molto popolare nelle leggende folkloristiche armene nelle quali si narra della sua bellezza che spinse la regina assira Semiramide a dichiarare guerra contro l'Armenia solo per poterlo vedere.\nLa leggenda.\nSecondo le leggende armene, Semiramide, regina assira, aveva sentito parlare dell'avvenenza del re armeno e cominci\u00f2 a desiderarlo. Ma Ara che era gi\u00e0 sposato declin\u00f2 le sue richieste perch\u00e9 non voleva tradire la sua famiglia ed il proprio onore.\nAllora Semiramide furiosa dichiar\u00f2 subito guerra all'Armenia. Nella battaglia combattuta presso la valle dell'Ararat Ara venne ferito a morte nonostante i precisi ordini della regina di portarlo vivo al suo cospetto.\nA causa della sua perdita la regina Semiramide cadde preda della disperazione e preg\u00f2 gli dei di far rivivere Ara ed ella in cambio avrebbe posto fine alla guerra contro l'Armenia.\nQuando gli armeni avanzarono per vendicare il loro re, Semiramide si travest\u00ec da una delle amanti del re scomparso e diffuse la voce che Ara fosse tornato dal regno dei morti, ponendo fine alla guerra."}
{"id": "678668", "revid": "110157", "url": "https://it.wikipedia.org/wiki?curid=678668", "title": "Sezemice (Pardubice)", "text": "Sezemice \u00e8 una citt\u00e0 della Repubblica Ceca facente parte del distretto di Pardubice, nella regione omonima."}
{"id": "678672", "revid": "688987", "url": "https://it.wikipedia.org/wiki?curid=678672", "title": "Maratona delle Dolomiti", "text": "La Maratona delle Dolomiti (\"Maratona dles Dolomites\" in lingua ladina) \u00e8 una gara ciclistica, classificata come granfondo, che si corre nella zona delle Dolomiti, tra Trentino-Alto Adige e Veneto, solitamente annualmente la prima domenica di luglio, ad oggi la maggior manifestazione italiana di questo tipo.\nDescrizione.\nLa prima edizione si \u00e8 tenuta il 12 luglio 1987 ed ha visto 166 cicloamatori percorrere 175 chilometri e 7 passi alpini dolomitici. Fino al 1999 il percorso \u00e8 sempre stato superiore ai 174\u00a0km, dal 2000 in poi \u00e8 stato ridotto a 147 fino ai 138 dall'edizione 2006. Dalla prima edizione in poi il numero di iscritti \u00e8 aumentato progressivamente fino a rendere necessario un numero chiuso ovvero un tetto massimo di 9000 partecipanti, con un'estrazione tra gli amatori fra chi non ha titoli per accedervi di diritto.\nIl detentore del record delle vittorie \u00e8 Emanuele Negrini, vincitore di ben 5 edizioni, che detiene anche il record della corsa pi\u00f9 veloce alla media di 32,9\u00a0km/h nel 2005, mentre tra i vincitori della corsa figurano anche nomi di altri ex-professionisti come Marzio Bruseghin e Alessandro Paganessi.\nPercorsi.\nIl percorso della Maratona ha subito vari cambiamenti nel corso degli anni, mantenendo sempre il suo cuore nel cosiddetto Sella Ronda, scenario d'eccezione che d\u00e0 lustro alla gara con i suoi passi storici affrontati anche in molte edizioni del Giro d'Italia professionisti. Il tracciato prevede la scalata in successione dei passi Campolongo, Pordoi, Sella, Gardena, ancora Campolongo, Giau e infine Falzarego con scollinamento sul Valparola per scendere a La Villa e quindi risalire a Corvara. Oltre alla granfondo sono previste la mediofondo di 106\u00a0km e il giro corto del Sella Ronda di 55\u00a0km.\nAlbo d'oro.\n\"Aggiornato all'edizione 2021.\""}
{"id": "678673", "revid": "1305772", "url": "https://it.wikipedia.org/wiki?curid=678673", "title": "Contea di Washington (Utah)", "text": "La contea di Washington, in inglese Washington County, \u00e8 una contea dello Stato dello Utah negli Stati Uniti. Ha una popolazione di 90354 abitanti (2000). Il capoluogo della contea \u00e8 St. George. La contea deriva il suo nome dal primo Presidente degli Stati Uniti, George Washington. Nel marzo 2006 la contea di Washington \u00e8 risultata la quinta contea con il maggior tasso di crescita demografica a livello nazionale, secondo i dati rilasciati dallo U.S. Census Bureau.\nGeografia fisica.\nLa contea di Washington \u00e8 posta nella parte sudoccidentale dello Stato dello Utah e confina a sud con l'Arizona e a ovest con il Nevada. Ha una superficie di 6293 km\u00b2 con un'altitudine che varia tra i 716 m e i 3107 m delle Pine Valley Mountains. Il territorio \u00e8 attraversato dalla valle del fiume Virgin e dei suoi affluenti.\nParchi e riserve naturali.\nNella territorio della contea di Washington sono compresi un parco nazionale, quattro parchi statali e la Foresta Nazionale di Dixie.\nIl Parco Nazionale di Zion si trova nella parte nordorientale della contea. L'area protetta comprende altopiani coperti da foreste, stretti canyon desertici e picchi di arenaria modellati dall'erosione. Il parco \u00e8 attraversato da nord a sud dal ramo settentrionale del fiume Virgin, che ha scavato un canyon lungo 24 km e delimitato da pareti di arenaria che superano gli 800 m. La parte settentrionale del canyon \u00e8 costituita da una stretta gola denominata Zion Narrows di ampiezza che varia tra i 12 e i 30 m.\nI quattro parchi statali di Gunlock, Quail Creek, Sand Hollow e Snow Canyon si trovano nella parte occidentale della contea, nell'area di St. George. Il paesaggio varia dalle foreste di conifere in ambiente montano ai bacini idrici artificiali circondate da rilievi di arenaria rossa.\nLa Foresta Nazionale di Dixie occupa un'ampia area nella parte nordoccidentale della contea.\nStoria.\nNel territorio della contea di Washington sono state rinvenute testimonianze di epoca preistorica e della cultura degli Anasazi. Le trib\u00f9 meridionali degli indiani Paiute erano stanziate nella valli del Virgin River e del fiume Santa Clara e vennero descritte per la prima volta in seguito alla spedizione di Dominguez ed Escalante del 1776. I primi coloni di origine europea iniziarono a stabilirsi nella regione a partire dal 1852, quando alcuni pionieri mormoni furono inviati nella regione meridionale dello Stato per verificarne le potenzialit\u00e0 agricole. Un ulteriore e massiccio afflusso di coloni si ebbe a partire dal 1861, anno a cui risale anche la fondazione del principale centro della regione, St. George. I confini della contea vennero definiti nel 1852. Essi furono pi\u00f9 volte ridisegnati fino al 1892, quando la contea di Washington assunse la sua attuale conformazione.\nDixie.\nLa parte sudoccidentale dello Utah compresa nella contea di Washington viene solitamente chiamata Dixie. L'appellativo, che pi\u00f9 comunemente designa gli Stati del sud-est degli Stati Uniti, fu attribuito a quest'area perch\u00e9 i primi coloni si insediarono nella regione tentando di coltivarvi il cotone, tipica coltivazione degli stati sudorientali."}
{"id": "678674", "revid": "26601", "url": "https://it.wikipedia.org/wiki?curid=678674", "title": "Maratona dles Dolomites", "text": ""}
{"id": "678675", "revid": "26601", "url": "https://it.wikipedia.org/wiki?curid=678675", "title": "Passo Campolongo", "text": ""}
{"id": "678676", "revid": "26601", "url": "https://it.wikipedia.org/wiki?curid=678676", "title": "Passo Valparola", "text": ""}
{"id": "678677", "revid": "36426", "url": "https://it.wikipedia.org/wiki?curid=678677", "title": "Ludovicus III Scarampi-Mezzarota", "text": ""}
{"id": "678678", "revid": "36426", "url": "https://it.wikipedia.org/wiki?curid=678678", "title": "Ludovico Trevisano", "text": ""}
{"id": "678679", "revid": "767487", "url": "https://it.wikipedia.org/wiki?curid=678679", "title": "The Singles (The Clash 2006)", "text": "The Singles \u00e8 una raccolta di singoli (in versione box set) del gruppo inglese dei Clash, pubblicata nel 2006.\nDescrizione.\nLa confezione del box set \u00e8 composta da una scatola dai colori giallo, rosso e nero. Al suo interno si trovano 19 CD singoli, ed ognuno dei CD reca il fac-simile della copertina del singolo originale in vinile. I supporti CD sono stati rivestiti in maniera da farli sembrare uguali ai dischi in vinile originali, compresa l'etichetta dell'epoca. Vi \u00e8 inoltre un libretto allegato di 44 pagine, composto da foto rare e testimonianze scritte tra gli altri da Shane MacGowan (The Pogues), Mike D (Beastie Boys), The Edge (U2), gli scrittori Irvine Welsh (Trainspotting) e Nick Hornby (Alta fedelt\u00e0), il regista Danny Boyle (Trainspotting), Damon Albarn (Blur, Gorillaz), Steve Jones (Sex Pistols), Ian Brown (Stone Roses), Bobby Gillespie (Jesus and Mary Chain, Primal Scream), Stuart Pearce, Pete Townshend (The Who), Bernard Sumner (Joy Division, New Order).\nOltre alle registrazioni dei singoli originali, sono state inserite all'interno di questo box set anche alcune rarit\u00e0, come per esempio \"Capital Radio E.P.\", che fu distribuito solamente dalla rivista musicale inglese New Musical Express, e non fu mai commercializzato attraverso i canali ufficiali. Vi sono inoltre le b-side \"Justice Tonight\", \"London's Burning Live\", \"First Night Back In London\", \"Rockers Galore...UK Tour\", \"Overpowered By Funk\" (versione del 45 giri stampato in Argentina). \u00c8 stata realizzata anche una versione singola, contenente solo gli a-sides dei singoli\nFormazione.\nThe Clash \nAltri musicisti\nCrediti"}
{"id": "678681", "revid": "110157", "url": "https://it.wikipedia.org/wiki?curid=678681", "title": "Doln\u00ed Rove\u0148", "text": "Doln\u00ed Rove\u0148 \u00e8 un comune della Repubblica Ceca facente parte del distretto di Pardubice, nella regione omonima."}
{"id": "678685", "revid": "36426", "url": "https://it.wikipedia.org/wiki?curid=678685", "title": "Ludovico Mezzarota Scarampi", "text": ""}
{"id": "678686", "revid": "1965277", "url": "https://it.wikipedia.org/wiki?curid=678686", "title": "Thomas Babington Macaulay", "text": "Biografia.\nDopo aver studiato al Trinity College dell'Universit\u00e0 di Cambridge, divenne avvocato nel 1826. Lasciata l'attivit\u00e0 forense, Thomas Babington intraprese la carriera politica e nel 1830 entr\u00f2 in Parlamento.\nNel 1832 contribu\u00ec al progetto di legge per la riforma elettorale e l'anno seguente difese il progetto di legge per l'abolizione della schiavit\u00f9. Negli anni dal 1834 al 1838 fu membro del Consiglio supremo dell'India. Fu a Calcutta fino al 1837 e si occup\u00f2 della stesura del codice penale indiano. Nel 1838 scrisse la sezione 377 del codice penale indiano (sulla penalizzazione dell'omosessualit\u00e0) che successivamente divenne la disposizione di base della criminalizzazione nelle colonie britanniche dei rapporti omosessuali.\nNel 1839 fu \"Secretary at War\".\nIn un vasto lavoro in pi\u00f9 volumi che lo ha reso celebre, la \"History of England from the Accession of James the Second (1848-1859)\", \"si analizzavano a fondo l\u2019accidentato cammino delle libert\u00e0 fondamentali e, attraverso il mito fondatore della Gloriosa Rivoluzione del 1688-1689, l\u2019ascesa della moderna forma di governo a base parlamentare\".\nOpere.\nTra i suoi scritti si ricordano:"}
{"id": "678704", "revid": "104485", "url": "https://it.wikipedia.org/wiki?curid=678704", "title": "Latino", "text": "Il termine latino pu\u00f2 assumere diversi significati."}
{"id": "678706", "revid": "287204", "url": "https://it.wikipedia.org/wiki?curid=678706", "title": "Inca Roca", "text": "Si tratta del sesto sovrano della dinastia Inca, il primo della casata degli \"Hanan-Cuzco\".\nProfilo di Inca Roca.\nIl sesto sovrano della dinastia, Inca Roca appartiene ad un'epoca ancora protostorica, ma le leggende che lo riguardano, per quanto prevalentemente mitiche, sono talmente varie e complesse da meritare la massima attenzione e, se correttamente interpretate, consentono di ricostruire un validissimo profilo della civilt\u00e0 inca dell'epoca.\nCon questo sovrano si attua il passaggio di potere dagli \"Hurin-Cuzco\" agli \"Hanan-Cuzco\". L'avvenimento meriterebbe, da solo, una attenta disamina, ma, per meglio comprenderlo, \u00e8 bene esaminarlo nel contesto del suo avvento al trono, dato che questo episodio \u00e8 intimamente legato al cambio della fazione dominante nel Cuzco incaico.\nMolto interessanti risultano anche i racconti sulla scoperta delle acque, precedentemente ignote, che irrigheranno, da allora in poi, il Cuzco, ma altrettanto significativi sono i resoconti sugli ordinamenti istituiti da Inca Roca che spaziano dalle scuole per i rampolli della classe dirigente fino alle feste pubbliche per tutta la cittadinanza.\nResta poi da considerare il nutrito \"corpus\" di leggende che riguardano la complessa vicenda del rapimento del suo erede designato e della sua inaspettata liberazione.\nIn ultimo, merita di essere esaminata la sua politica di espansione e le conquiste che sono state compiute sotto il suo regno, terminate solo con la morte dello stesso sovrano.\nPassaggio di potere dagli Hurin-Cuzco agli Hanan-Cuzco.\nCome abbiamo osservato Inca Roca \u00e8 il primo sovrano appartenente alla met\u00e0 \"Hanan-Cuzco\", mentre tutti i suoi predecessori erano appartenuti all'altra met\u00e0 detta \"Hurin-Cuzco\".\nLe due parti in cui era diviso il Cuzco, letteralmente alto \"(Hanan)\" e basso \"(Hurin),\" non avevano una connotazione puramente geografica, ma raggruppavano le varie famiglie (\"ayllos\") degli inca suddivisi in due fratrie distinte e, spesso, contrapposte.\nNon \u00e8 agevole determinare come e perch\u00e9 sia avvenuto questo passaggio di potere, ma possiamo, comunque, avanzare delle ipotesi basandoci sugli elementi di cui disponiamo.\nPossiamo affermare, con una certa attendibilit\u00e0, che questo evento ha avuto dei connotati traumatici che hanno visto coinvolti quasi tutti i centri di potere del Cuzco incaico.\nSicuramente vi partecip\u00f2 la classe sacerdotale, nemica del predecessore di Inca Roca, Capac Yupanqui e non ne fu estranea neppure la famiglia stessa di quest'ultimo che appare coinvolta nella congiura che determin\u00f2 la successione.\nNon sembra, invece, che abbia partecipato all'evento la componente, diciamo militare, ovvero gli Ayllos custodi che non vengono, in effetti, mai nominati in questo frangente.\nSappiamo che l'Inca Capac Yupanqui era inviso al potere sacerdotale in virt\u00f9 delle numerose iniziative rivoluzionarie da lui assunte in campo teologico, n\u00e9 possiamo dimenticare che il corpo dei sacerdoti era retto proprio da quel \"Conde Mayta\" scartato dalla successione, per quanto fosse il figlio maggiore di Mayta Capac, a beneficio, appunto, di Capac Yupanqui.\nNon a caso una delle prime azioni di Inca Roca, appena giunto al potere, fu quella di costruire una reggia per s\u00e9 in \"Hanan-Cuzco\" abbandonando la sede tradizionale dei sovrani in \"Indicancha\", da allora in poi, appannaggio assoluto degli ufficianti il culto statale.\nSi aggiunga, per meglio comprendere l'attitudine di questo sovrano, che mai Inca Roca dette l'impressione di interessarsi a questioni teologiche, operando, di fatto, una sorta di separazione del potere regale da quello sacerdotale.\nPer quanto attiene alla partecipazione della famiglia di Capac Yupanqui nel passaggio di potere, dobbiamo, anzitutto rilevare che \"Murua\" attribuisce la sua fine al veleno che gli sarebbe stato propinato dalla sorella \"Chompo Ocllo\" istigata della moglie stessa del sovrano, \"Cusi Chimo (Chimbo)\", meglio conosciuta come \"Mama Micay\".\nAnche senza voler riconoscere una attendibilit\u00e0 assoluta alle affermazioni del frate mercedario, non possiamo ignorare che la sposa di Inca Roca fu proprio questa \"Mama Micay\" che avrebbe, in seguito, esercitato un ruolo importante nella vita politica del Tahuantinsuyo.\nResta da determinare il perch\u00e9 dell'inerzia degli Ayllos custodi che, sulla scorta di Sarmiento de Gamboa, sappiamo essere i discendenti delle famiglie fondatrici del Cuzco, da sempre preposti alla salvaguardia della persona del sovrano.\nIl loro mancato intervento \u00e8 stato, con ogni probabilit\u00e0, determinato dall'estensione della congiura che, contagiando anche alcuni dei loro membri, ha paralizzato l'azione di quanti avrebbero potuto sostenere il sovrano aggredito.\nInca Roca, alla luce di queste considerazioni, ci appare come il rappresentante pi\u00f9 qualificato della fazione degli \"Hanan-Cuzco\" che, con il consenso o su istigazione dei sacerdoti, ha tramato contro Capac Yupanqui, trovando alleati nella sua stessa cerchia familiare.\nA congiura ultimata, tutti i cospiratori avrebbero avuto il loro tornaconto. Inca Roca sarebbe divenuto l'Inca supremo, gli \"Hanan-Cuzco\" avrebbero conseguito la predominanza politica, i sacerdoti avrebbero riguadagnato i loro privilegi e \"Mama Micay\" sarebbe diventata la regina ufficiale di un sovrano pi\u00f9 duttile e a lei riconoscente.\nLeggenda delle acque del Cuzco.\nTutti i cronisti, nessuno eccettuato, attribuiscono a Inca Roca la scoperta dei due rivi che irrigavano il Cuzco, ancora perfettamente canalizzati quando gli Spagnoli fecero il loro ingresso nella capitale dell'impero.\nIl merito e il prestigio che questa impresa apport\u00f2 al sovrano Inca era notevole presso una societ\u00e0 prevalentemente pastorale ed agricola che sull'irrigazione dei terreni basava gran parte della propria economia\nNarra la leggenda che Inca Roca, in occasione dei riti della pubert\u00e0 che terminavano con la foratura dei lobi auricolari, avrebbe provato un dolore vivissimo e che, per non mostrare la sua sofferenza, si sarebbe allontanato dagli altri giovani che, al pari di lui, avevano affrontato la prova di iniziazione.\nCercando sollievo l'Inca si sarebbe sdraiato per terra e, una volta appoggiato il capo sul terreno avrebbe avvertito un rombo sotterraneo.\nQuesto suono profondo non era altro che il rumore provocato dalle acque sottostanti che scorrevano inavvertite e che, portate alla luce, avrebbero, in seguito, irrigato abbondantemente la citt\u00e0, fino ad allora sofferente per la siccit\u00e0.\nQuesta leggenda era talmente assestata presso gli Inca che gli Spagnoli poterono verificare in diverse occasioni le preghiere che gli indigeni rivolgevano a Inca Roca, durante la stagione secca, portando, addirittura, il suo corpo imbalsamato in processione per invocare la pioggia.\nIstituzioni attribuite a Inca Roca.\nCome abbiamo visto, \"Mama Micay\" non era soltanto la consorte legittima del sovrano, ma ambiva ad esercitare un potere politico rilevante nella vita del Cuzco.\nI cronisti spagnoli, sulla scorta delle notizie assunte dai loro informatori indigeni, le attribuiscono la istituzione di quelle feste pubbliche che caratterizzeranno, in seguito, la vita dell'impero.\nSi trattava di vere e proprie orge pubbliche a cui partecipavano tutti i cittadini del Cuzco.\nIn occasioni di particolari ricorrenze venivano indette sontuose celebrazioni durante le quali la \"chicha\", la bevanda leggermente alcolica a base di mais fermentato, veniva distribuita con estrema liberalit\u00e0 e consumata ballando danze rituali. L'effetto provocava gioiose ubriacature, ma anche un rilassamento dei costumi solitamente assai morigerati. Il sovrano partecipava direttamente a queste riunioni pubbliche che erano considerate una occasione di consolidamento del sentimento di fedelt\u00e0 che animava i suoi sudditi.\nAnche se l'invenzione di queste gioiose frenesie era dovuta a \"Mama Micay\", sembra che Inca Roca gradisse moltissimo queste manifestazioni di follia collettiva. Egli viene infatti ricordato come un personaggio amante di ogni attivit\u00e0 allegra e spensierata. Si contornava di concubine, apprezzava la danza, in cui pare eccellesse e non disdegnava di bere quantit\u00e0 rilevanti di \"chicha\". La sua stessa apparenza denotava un carattere gioioso e sanguigno. Era di imponente statura, aveva una voce tonante e tutto il suo aspetto denotava una forza e un vigore fuori dal comune.\nAveva, per\u00f2, una particolare attenzione alla conduzione della cosa pubblica e la sua inclinazione verso le feste e i divertimenti non gli impediva di condurre una politica di saggio governo.\nUno dei suoi principali meriti fu la creazione di speciali scuole in cui i giovani delle famiglie nobili dovevano imparare le conoscenze del loro tempo.\nVi si insegnava la storia degli Inca e la tecnica di conservazione dei fatti pi\u00f9 importanti che, in assenza di scrittura, venivano registrate su tavole dipinte o sui \"quipu\".\nNon erano trascurate le arti, quali la musica e la danza, ma, soprattutto, si dava la massima importanza alle scienze e alla matematica che, con le loro applicazioni pratiche, favorivano l'agricoltura, l'astronomia e l'architettura.\nRapimento del figlio.\nInca Roca appare come un sovrano glorioso, amato dai suoi sudditi che lo consideravano quasi il prototipo di un condottiero forte e coraggioso.\nIl sovrano aveva per\u00f2 un debole, rappresentato dall'eccessivo amore che provava verso i suoi figli. Quello che oggi apparirebbe come un merito, all'epoca era considerata una debolezza, almeno per un sovrano, perch\u00e9, ad un vero capo supremo si richiedeva di subordinare ogni affetto, anche i pi\u00f9 intimi, all'interesse del regno.\nIn effetti la particolare sensibilit\u00e0 di Inca Roca rischi\u00f2 di rivelarsi fatale per gli interessi degli Inca, perch\u00e9 sugger\u00ec alle trib\u00f9 ostili il mezzo per colpire e rendere inattivo il sovrano del Cuzco.\nPressoch\u00e9 tutti i cronisti hanno riportato le disavventure dell'erede di Inca Roca, ma Sarmiento de Gamboa ha narrato questo evento con una tale dovizia di particolari e con una vivezza di immagini, da far pensare di aver avuto accesso a qualche \"cantare\" serbato dalla panaca di Inca Roca o da quella del figlio suo successore.\nLa storia in questione comincia con il matrimonio di Inca Roca e \"Mama Micay\". Secondo questa versione, la consorte regale sarebbe stata, in giovent\u00f9, promessa in sposa al capo della potente trib\u00f9 degli \"Ayarmacas\" nell'ambito di quelle alleanze matrimoniali che regolavano sovente le alleanze nei territori andini. La scelta del capo della trib\u00f9 dei \"Huayllaca\" di cui \"Mama Micay\" era figlia si erano, per\u00f2, orientate verso un accordo con gli Inca e il patto era stato suggellato con le nozze reali.\nL'oltraggio era stato vissuto come una sfida dagli \"Ayarmacas\" che avevano intrapreso una vera e propria guerra contro gli \"Huayllaca\" mettendoli ben presto in serie difficolt\u00e0. Impressionati da questa minacciosa pressione i parenti di \"Mama Micay\" avevano cercato di placare l'ira dei loro vicini profferendo offerte di pace.\nGli Ayarmacas avevano dimostrato la propria disponibilit\u00e0 a comporre la vertenza, ma avevano posto delle condizioni. Volevano la consegna del figlio di Inca Roca e della principessa fedifraga, il principe \"Tito Cusi Huallpa\" che viveva nel \"Cuzco\".\nGli \"Huayllaca\" non erano in condizione di rifiutare, ma non sapevano come riuscire a soddisfare tale richiesta. Pensarono di approfittare della loro parentela, invocando la volont\u00e0 di onorare il principe in vista di attribuirgli, dopo un periodo di apprendimento, la potest\u00e0 delle loro terre.\nInca Roca, abbagliato dalla invogliante prospettiva di unire, sotto la sua dinastia, territori tanto importanti, accett\u00f2 di inviare il proprio figlioletto presso i parenti della sua sposa.\nEra quello che aspettavano gli \"Ayarmacas\" che, avvertiti del suo arrivo, tesero un'imboscata alla sua scorta e trucidarono tutti i soldati che accompagnavano il piccolo \"Tito Cusi Huallpa\", prima di impossessarsi della sua persona.\nA questo punto la storia presenta numerose varianti. Secondo alcuni, il capo degli \"Ayarmacas\" si incaric\u00f2 personalmente di uccidere il giovane inca, secondo altri diede l'incarico di sopprimerlo ad uno dei suoi soldati. In un caso come nell'altro l'eccidio non and\u00f2 a compimento perch\u00e9 il principe, di fronte alla prospettiva della morte, si lasci\u00f2 andare ad un pianto dirotto. Le sue lacrime non avrebbero certo fatto desistere dai loro propositi dei rudi soldati, ma il suo pianto aveva una caratteristica prodigiosa: le lacrime erano di sangue.\nImpressionati da quel fenomeno soprannaturale i carnefici desistettero dal compiere un'azione che ritenevano un'offesa ad una manifestazione sacrale e il giovanetto fu salvo.\nLa versione che attribuisce al capo degli Ayarmacas la partecipazione personale al tentativo di uccisione prosegue dicendo che il principino fu immediatamente restituito ai suoi genitori con un'offerta di pace.\nQuella, invece, che contempla l'intervento di oscuri soldati \u00e8 pi\u00f9 articolata e racconta della consegna del fanciullo a dei pastori, presso i quali sarebbe vissuto alcuni anni, prima di essere riconsegnato ai sovrani del Cuzco che ormai ne piangevano la morte.\nIn un caso come nell'altro \"Tito Cusi Huallpa\", all'atto del suo ritorno nella capitale degli Inca venne acclamato con l'epiteto di Yahuar Huacac, letteralmente colui che piange sangue e tale nome, da allora, lo avrebbe sempre accompagnato fino ad oscurare quello originario.\nUltimi anni di Inca Roca.\nDopo il fortunato esito del rapimento, Inca Roca avrebbe tenuto, sempre, il figlio prediletto presso di s\u00e9 ed anzi, nell'intento di garantirgli l'accesso al trono dopo la sua morte, lo avrebbe associato al potere regale fissando, per la prima volta nella storia degli Inca, la pratica del coreinato che avr\u00e0 numerose applicazioni presso i suoi successori.\nNell'ultimo periodo della sua vita, Inca Roca si trov\u00f2 impegnato in molteplici guerre, nel tentativo, dichiarato, di ingrandire il potere degli Inca, ma anche e soprattutto per vendicarsi dei nemici, quali gli \"Ayarmacas\", che lo avevano colpito nei suoi affetti pi\u00f9 intimi.\nUna di queste spedizioni gli fu fatale. Colpito da una freccia, il vigoroso sovrano non dette eccessiva importanza alla ferita, limitandosi a farla medicare da un'esperta guaritrice.\nLa lesione si sarebbe, per\u00f2, successivamente infettata e avrebbe condotto alla morte Inca Roca, trasportato in fretta al Cuzco.\nLa panaca di Inca Roca era quella di Vica Quirao, dal nome di uno dei figli escluso dal trono. Il suo corpo ancora perfettamente conservato fu trovato, all'epoca della Colonizzazione nel villaggio di \"Ruraca\", vicino al Cuzco. Gli indigeni che lo avevano in custodia gli riservavano ogni sorta di onori e, come abbiamo gi\u00e0 visto, si rivolgevano alla sua mummia per chiedere la grazia di una pioggia abbondante.\nOltre a Yahuar Huacac Inca Roca ebbe numerosi figli i cui nomi sono diversamente riportati dai vari cronisti. Secondo \"Cobo\", si chiamavano Vica Quirao e Apo Mayta. Per Murua, invece, i loro nomi erano quelli di Paucar Hinga, Huamatassi, Ingas e Vicaquirao detto anche Ypaguaco. Guaman Poma de Ayala assicura che si chiamavano Apo Camac, Ynga Maytac Ynga e le figlie Ypa Uaco Mama Machi.\nPer Sarmiento ebbe come figli Inga Paucar Inga, Guaman Taysi Inga e Uicaquirao Inga.\nPer \"Cabello de Balboa\" oltre a Yahuar Huacac ebbe un solo figlio, Veca Cueroa.\nInfine per le \"Informaciones\" a \"Vaca di Castro\" i figli si chiamavano Mayta Capac Inga, Yuman Tarsi, Vicaquirao Inga e Cusco Urco Guaranga."}
{"id": "678707", "revid": "1904508", "url": "https://it.wikipedia.org/wiki?curid=678707", "title": "Anne de Joyeuse", "text": "Nato nel 1560 al castello di Joyeuse, figlio di Guillaume de Joyeuse e di Marie de Batarnay, mor\u00ec il 20 ottobre 1587, nella battaglia di Coutras; suoi fratelli furono Henri de Joyeuse, conte di Bouchage e Fran\u00e7ois de Joyeuse, arcivescovo di Narbonne e cardinale.\nBiografia.\nFrequent\u00f2 il coll\u00e8ge de Navarre, a Parigi, dall'agosto del 1572, dopo aver studiato al collegio di Tolosa e seguito i corsi di Th\u00e9odore Marsile e Georges Critton.\nDal 1577, segu\u00ec suo padre in guerra contro gli ugonotti in Linguadoca e in Alvernia. Nel 1579, ricevette il comando di una compagnia d'ordinanza del re, poi divenne governatore di Le Mont-Saint-Michel. Nel 1580, partecip\u00f2 al seggio di F\u00e8re-en-Tardenois.\nSpos\u00f2 il 18 settembre 1581 Margherita di Lorena, figlia di Nicola di Lorena, duca di Merc\u0153ur, e di Giovanna di Savoia-Nemours, sorellastra della regina di Francia. I due sposi ricevettero in occasione del loro matrimonio pi\u00f9 di 300\u00a0000 scudi dal re. In agosto il viscontado de Joyeuse fu eretto in ducato-paria con prerogativa su tutti gli altri duchi e pari tranne i Principi del sangue. Il re gli offr\u00ec ugualmente la terra e signoria di Limours.\nGrande ammiraglio di Francia il 1\u00ba giugno 1582, fu promosso cavaliere dell'Ordine dello Spirito Santo il 31 dicembre. Il 24 febbraio 1583, venne nominato governatore di Normandia e, nel 1584, divenne governatore di Le Havre. Nello stesso anno, alla morte del duca d'Anjou, assunse il governo del ducato d'Alen\u00e7on \u2013 e suo fratello Du Bouchage quello d'Angi\u00f2.\nAnne de Joyeuse comand\u00f2 una spedizione contro i Protestanti nel Poitou, ma si alien\u00f2 la benevolenza di Enrico III facendo massacrare 800 Ugonotti a La-Motte-Sainte-H\u00e9raye, il 21 giugno 1587 (detta \"strage di Saint-Eloi\")\nRicevuto con freddezza alla Corte, credette di sottrarsi alla disgrazia reale andando a combattere le truppe di Enrico IV di Francia. Il 20 ottobre 1587, attacc\u00f2 le truppe protestanti a Coutras (Gironda), ma la sua fanteria e la sua cavalleria furono decimate. Anne de Joyeuse, che si era costituito prigioniero, fu riconosciuto e ucciso con un colpo di pistola.\nTra i 2000 morti cattolici, si trovava pure il giovane fratello di Anne, Claude de Joyeuse, signore di Saint-Sauveur (1569)-(1587)."}
{"id": "678708", "revid": "1516087", "url": "https://it.wikipedia.org/wiki?curid=678708", "title": "Exxon", "text": "La Exxon (conosciuta anche come Esso, stilizzato in \u0190sso, in passato in alcune zone \u0190nco) \u00e8 stata una societ\u00e0 petrolifera statunitense, fusasi con la Mobil nel 1999 per formare ExxonMobil, uno dei pi\u00f9 grandi colossi dell'industria petrolifera mondiale, tuttora detentrice del marchio \"Esso\"; quest'ultimo \u00e8 una sigla derivata da Eastern States - Standard Oil.\nStoria.\nLa Exxon nacque come Standard Oil of New Jersey il 5 agosto 1882, come parte del trust Standard Oil.\nDopo un primo parziale scioglimento della societ\u00e0 madre avvenuto nel 1892, che ridusse il trust ad un'associazione di 20 compagnie (contro le 91 originali), la Standard del New Jersey assunse sempre maggiore importanza nel gruppo, e il 26 maggio 1899 divenne la \"holding company\" del gruppo Standard.\nNel 1904 la Jersey Standard avvi\u00f2 la sua prima collaborazione internazionale, con la formazione della \"Romano-Americana\" in Romania.\nNel 1911 il gruppo Standard Oil fu sciolto e suddiviso in sette societ\u00e0 regionali indipendenti, ognuna con i diritti al marchio \"Standard\" in alcuni stati. La Standard del New Jersey acquis\u00ec i diritti in quello stato, nel Maryland, Virginia Occidentale, Carolina del Nord, Carolina del Sud e Distretto di Columbia.\nDurante la Prima guerra mondiale, la compagnia impegn\u00f2 41 petroliere per i rifornimento agli alleati europei.\nPer tutto il decennio successivo la societ\u00e0 crebbe significativamente; nel 1919 Jersey Standard acquis\u00ec il 50% di\nHumble Oil, produttore di petrolio texano, e nel corso degli anni '20 ampli\u00f2 le collaborazioni internazionali.\nIl marchio Esso, derivato dalle lettere iniziali di Standard Oil (S.O.) venne ufficialmente registrato nel 1926.\nNegli anni '30 la compagnia sfrutt\u00f2 importanti giacimenti scoperti in Texas. \nNel 1933, Jersey Standard e Socony-Vacuum (la futura Mobil Oil) unirono i loro interessi in oriente con una joint venture paritaria, la \"Standard-Vacuum\" (Stanvac), che operava in 50 paesi dall'Africa orientale alla Nuova Zelanda; fu sciolta nel 1960.\nNel 1939 la societ\u00e0 inizi\u00f2 la propria attivit\u00e0 in Egitto.\nDal 1941 la compagnia acquis\u00ec i diritti del marchio Standard anche per Pennsylvania, Delaware, Arkansas, Tennessee, e Louisiana. In questi stati, inizi\u00f2 quindi a commercializzare i suoi prodotti sotto il marchio \"Esso\".\nDurante la Seconda guerra mondiale, 93 navi della compagnia furono affondate durante operazioni belliche.\nNel 1960 la compagnia prese definitivamente il controllo della Humble Oil, che assorb\u00ec le attivit\u00e0 delle societ\u00e0 Esso Standard, Carter, Pate e Oklahoma Oil. Nello stesso anno, furono interrotte le attivit\u00e0 della Stanvac, spartite tra le due compagnie proprietarie, Exxon e Mobil. \nNel 1963 la produzione ammontava a 3.412.000 barili di petrolio al giorno.\nLa Jersey Standard cambi\u00f2 il suo nome in Exxon Corporation nel 1972 e scelse Exxon come marchio in tutti gli Stati Uniti. In altre parti del mondo, Exxon e le sue affiliate continuarono per\u00f2 a usare il marchio Esso.\nExxon Chemical Company divenne una organizzazione di importanza globale nel 1965, e nel 1999 era uno dei maggiori produttori e venditori di alcheni, composti aromatici, polietilene e polipropilene, oltre che di prodotti particolari come elastomeri, plastificanti, solventi, alcoli e resine adesive. Era anche leader nella tecnologia dei catalizzatori metalloceni per la produzione di polimeri unici ad alte prestazioni.\nNel 1998, Exxon e Mobil hanno firmato un accordo di 73,7 miliardi di dollari per unirsi e formare una nuova compagnia chiamata Exxon Mobil Corporation; la fusione \u00e8 stata completata il 30 novembre 1999 e l'accordo \u00e8 stato annunciato il giorno successivo. Il nuovo gruppo continua ad utilizzare entrambi i marchi per la vendita dei suoi prodotti e per le stazioni di servizio.\nIl disastro ambientale della Exxon Valdez.\nIl 24 marzo 1989, poco dopo mezzanotte, la petroliera Exxon Valdez urt\u00f2 la Bligh Reef nello stretto di Prince William in Alaska, versando in mare pi\u00f9 di 42\u00a0000\u00a0m\u00b3 di greggio. Fu la maggiore perdita di petrolio in mare della storia degli USA e proprio in conseguenza dell'incidente della Exxon Valdez il Congresso degli Stati Uniti emise il cosiddetto \"Oil Pollution Act\". Exxon pag\u00f2 300 milioni di dollari per l'incidente e decise anche di indennizzare pi\u00f9 di 11.000 fra persone ed imprese dell'Alaska. Inoltre, la compagnia pag\u00f2 2,2 miliardi di dollari per la pulizia del golfo di Prince William, che si concluse 1992, quando lo Stato dell'Alaska e la guardia costiera USA dichiararono completa la bonifica. Exxon pag\u00f2 anche un miliardo di dollari per risarcimento ai governi federale e statale.\nVirtualmente tutti gli indennizzi furono pagati completamente entro un anno dall'incidente e il tribunale lod\u00f2 Exxon per la disponibilit\u00e0 e la sollecitudine; comunque Exxon deve ancora pagare per il risultato della pi\u00f9 grande sentenza di risarcimento, pari a 4,5 miliardi di dollari. I risarcimenti furono decretati dal giudice della corte federale ad Anchorage e sono stati annullati due volte, poich\u00e9 giudicati eccessivi, dalla Corte d'Appello (Ninth Circuit).\nIn Italia.\nL'attivit\u00e0 in Italia trae origine dalla \"Societ\u00e0 italo-americana pel petrolio\" (SIAP), fondata a Venezia il 16 maggio 1891 alla presenza, tra gli altri, di John D. Rockefeller, congiuntamente con la \"Benedetto Walter &amp; C\". Inizialmente la prima attivit\u00e0 che si sviluppa \u00e8 quella dei bunkeraggi marini. La SIAP diviene da subito una consociata della \"Standard Oil Trust\". Nel 1895 viene costituita la filiale di Genova, con 10 impiegati. All'epoca la societ\u00e0 conta un totale di 42 dipendenti.\nNel 1900 apre il deposito di Padova, mentre il personale italiano raggiunge i 100 dipendenti. Nel 1902 \u00e8 invece la volta di Napoli, Portici, Bologna, Milano e Reggio Emilia, seguite poi da altre citt\u00e0. Dal 1909, avvia il commercio di carburanti aeronautici. Tra il 1911 e il 1912 vengono assunte le prime donne e nel 1913, la sede della societ\u00e0 viene trasferita a Genova.\nDopo la Prima guerra mondiale, la SIAP assume una partecipazione nella \"Raffineria triestina olii minerali\", ampliando i propri affari, e diventa la prima societ\u00e0 ad installare in Italia (a Genova) i distributori automatici stradali. Tra i prodotti di punta dell'epoca, spiccano i carburanti \"Lampo\" (poi divenuto \"Standard\") e \"Lampo Avio\" (poi \"Stanavo\"), mentre alla fine degli anni '20 sarebbe entrato in commercio il supercarburante \"Esso\"; degno di nota anche il FLIT, tra i primi insetticidi moderni.\nA partire dal 1\u00ba gennaio 1933, la SIAP assume direttamente il controllo delle attivit\u00e0 di vendita nel ramo lubrificanti della \"Raffineria triestina olii minerali\".\nNegli anni '30 la societ\u00e0 produce anche sciolina.\nNel 1938 la SIAP cambia nome in \"Standard\" \"Societ\u00e0 italo americana pel petrolio.\"\nNel 1941, in seguito allo scoppio della guerra con gli Stati Uniti, la societ\u00e0 viene sequestrata; sar\u00e0 restituita alla Standard solo nel 1946\"\", quando assume il nome di \"Standard Italo Americana Petroli\". Nel 1950 la societ\u00e0 cambia nuovamente denominazione in \"Esso Standard Italiana\"; la Esso italiana avvia una politica di espansione, con l'apertura di impianti e il varo di diverse petroliere\"\". Prodotto di punta del dopoguerra \u00e8 il supercarburante \"Esso Extra\".\"\"\nNel 1948, sul territorio di Priolo-Melilli-Augusta, in provincia di Siracusa, l'imprenditore italiano Angelo Moratti avvia la costruzione di una raffineria di olii minerali, entrata in servizio nel 1953 con la denominazione \"RASIOM-Raffinerie Siciliane Olii Minerali\"; nel 1961 viene acquistata dalla Esso\"\" e nel 1972 avviene la fusione definitiva, con la nuova denominazione \"Esso Italiana Raffineria di Augusta\". Da notare che la Esso in Sicilia si trova in quello che viene definito il \"triangolo industriale\" (i tre comuni sopra elencati) del siracusano. Detta zona ha subito un forte inquinamento industriale a causa di una scarsa politica di salvaguardia della natura e della salute.\nIn generale, tra il 1946 e il 1962 la Esso investe in Italia oltre 115 miliardi di lire, in maggioranza (51%) concentrati nel settore della raffinazione; buona parte di questi investimenti, circa il 40%, riguarda zone industriali nel Sud Italia e nelle isole.Dal 1965 al 1984 la Esso italiana ha finanziato e curato la realizzazione, pubblicazione e diffusione della serie di documentari aventi come titolo \"L'Italia vista dal cielo\", realizzati da Folco Quilici, trasmessi nel 1977 dalla RAI e restaurati nel 2002\"\"; gi\u00e0 nei primi anni '50, inoltre, la compagnia aveva finanziato i \"Concerti Sinfonici Esso\", trasmessi sempre sulle reti radiofoniche della RAI\"\". Nei primi anni sessanta stipula un accordo con l'azienda di giocattoli milanese \"Co-Ma\" permettendo a quest'ultima di realizzare modellini di stazioni di servizio marchiate Esso. Sempre nello stesso periodo, la compagnia mette a disposizione anche una serie di video didattici sulla fisica e sulla chimica per le scuole italiane\"\"; realizzati da universit\u00e0 straniere, la versione in italiano \u00e8 curata dalla Commissione Nazionale per i corsi pilota in Fisica.\nNel 1971 viene costruito ad Augusta un nuovo impianto per lubrificanti, il pi\u00f9 grande in Europa.\nNel 1986 l'impianto di Vado Ligure, realizzato nel 1925, subisce un'importante ristrutturazione, per un costo di oltre 40 miliardi; diventa negli anni '80 e '90 uno dei principali siti della Esso in Europa.\nNel 1992 anche la Esso inizia la vendita in Italia della propria benzina senza piombo\"\".\nNel 2000, in seguito alla fusione tra Exxon e Mobil, nasce in Italia la \"ExxonMobil Mediterranea\", holding con funzione di coordinamento per le singole societ\u00e0 dell'Europa meridionale e del Nord Africa\"\" e unita alla Esso italiana nel 2009. Sempre a seguito della fusione, nel 2003 il capitale della societ\u00e0 sale a 78,9 milioni di euro, con l'incorporamento della \"Mobil Oil Italiana\".\nNel 2011 la Esso italiana conta circa 630 dipendenti, un traffico di 1000 navi all'anno e 8,8 milioni di tonnellate di raffinazione annua.\nA partire dal 2012 \u00e8 iniziata una politica di cessione ad altre societ\u00e0 degli impianti Esso, che hanno tuttavia mantenuto il marchio della compagnia, che ha continuato a vendere i propri carburanti.\nNel 2017 la restanti 1176 stazioni di servizio Esso, pur mantenendo lo storico marchio, vengono cedute al gruppo indiano dei fratelli Issa. Il 9 maggio 2018 viene inoltre annunciata la vendita della raffineria di Augusta all'azienda di stato algerina Sonatrach. Come risultato del progressivo disimpegno dal paese, che prevede anche l'avvio di un piano di esuberi, la Esso mantiene oggi in Italia le attivit\u00e0 di vendita di lubrificanti e una quota della raffineria Sarpom di Trecate.\nLa filiale italiana si chiama \"Esso Italiana S.r.l.\", con sede legale a Roma, nell\u2019ufficio aziendale della Magliana.\nUtilizzo dei marchi.\nIl nome \"Esso\" (che in inglese suona come la pronuncia delle lettere \"S\"-\"O\") attrasse le proteste delle altre aziende scorporate dalla Standard Oil, a causa della similarit\u00e0 con l'acronimo dell'azienda originaria; alla Jersey Standard fu quindi impedito di usare il nome \"Esso\" negli USA al di fuori degli stati che le erano stati attribuiti in seguito all'accordo antitrust del 1911 sulla Standard Oil. Negli stati in cui il marchio \"Esso\" era vietato, la societ\u00e0 vendette la sua benzina con i marchi \"Humble\" o \"Enco\".\nIl marchio \"Humble\" fu usato nelle stazioni di rifornimento del Texas per diversi decenni, poich\u00e9 le operazioni erano sotto la direzione della affiliata Humble Oil, e verso la met\u00e0-fine degli anni cinquanta si espanse in altri stati sud-occidentali, inclusi Nuovo Messico, Arizona e Oklahoma.\nNel 1960, la compagnia prese il pieno controllo della \"Humble Oil and Rifining co\". e riorganizz\u00f2 la societ\u00e0. Il marchio \"Enco\" fu introdotto da Humble nel 1960 in Ohio, ma fu presto rimosso dopo che la Standard Oil of Ohio (Sohio) protest\u00f2 poich\u00e9 \"Enco\" (acronimo per \"ENergy COmpany\") sembrava troppo simile ad \"Esso\", anche perch\u00e9 ne utilizzava la medesima grafica. A questo punto, le insegne delle stazioni di rifornimento in Ohio vennero sostituite da \"Humble\", finch\u00e9 il nome fu cambiato definitivamente in \"Exxon\" nel 1972.\nDopo essere stato rimosso dall'Ohio, il marchio \"Enco\" fu tuttavia introdotto in altri Stati \"non-Esso\". Nel 1961, le stazioni \"Humble\" in Oklahoma, Nuovo Messico e Arizona furono ribattezzate \"Enco\", e nel 1962, anche le stazioni di servizio del Texas abbandonarono il marchio \"Humble\". Nel frattempo, Jersey diffuse il marchio \"Enco\" alle stazioni in tutto il centro-ovest e il nord-ovest, che fino ad allora erano state gestite da affiliate come Carter, Pate e Oklahoma.\nNel 1963, la Humble fu avvicinata dalla Tidewater Oil Company, una della maggiori compagnie lungo le coste occidentale e orientale, con l'offerta di comprare la divisione raffinazione e marketing sulla West Coast. Con questa mossa la Humble avrebbe acquisito un grande numero di stazioni e una raffineria in California, che a quell'epoca rappresentava il mercato in maggior espansione in campo petrolifero. A bloccare l'operazione intervenne per\u00f2 il Dipartimento di Giustizia e nel 1966 le attivit\u00e0 della Tidewater sulla costa occidentale furono cedute alla Phillips Petroleum. L'espansione della Humble in California e negli stati occidentali avvenne comunque, anche se con una diversa strategia: la compagnia inizi\u00f2 a costruire nuove stazioni e a modificare il marchio di quelle esistenti da \"Humble\" ad \"Enco\" e acquist\u00f2 inoltre un consistente numero di stazioni dalla Signal Oil nel 1967, e da l\u00ec a poco fece seguito l'apertura di una nuova raffineria a Benicia nel 1969.\nNel 1966, in seguito alle proteste sollevate dalla Standard Oil del Kentucky (a quel tempo una affiliata della Standard Oil della California), il dipartimento di giustizia intim\u00f2 ad Humble l'interruzione dell'uso del marchio \"Esso\" per diverse stazioni in molti stati sud-orientali. Per la fine del 1967, tutte le stazioni in ognuno di quegli Stati cambiarono marchio in \"Enco\".\nNonostante il successo della campagna pubblicitaria \"Put a Tiger in your Tank\" (in Italia \"Metti un Tigre nel motore\"), introdotta nel 1964 per promuovere i carburanti speciali Enco/Esso e l'uniformit\u00e0 a livello nazionale degli allestimenti delle stazioni di servizio, delle grafiche e dei prodotti, la compagnia aveva ancora alcune difficolt\u00e0 nel promuoversi contro marchi nazionali affermati come Texaco - che, allora, era l'unica presente con un solo marchio in tutti i 50 Stati degli USA. I dirigenti della compagnia realizzarono verso la fine degli anni sessanta che era giunto il momento di sviluppare un nuovo marchio che potesse essere utilizzato al livello nazionale negli Stati Uniti. Inizialmente, si pens\u00f2 di usare per tutte le stazioni il marchio \"Enco\", ma quest'ipotesi fu scartata quando si scopr\u00ec che \"Enco\" in giapponese \u00e8 usato come abbreviazione di \"motore guasto\" (\u30a8\u30f3\u30b8\u30f3\u6545\u969c, \"enjinkoshou\").\nLa compagnia cambi\u00f2 allora il suo nome istituzionale da \"Jersey Standard\" ad \"Exxon\", modificando nell'estate-autunno 1972 il brand a tutte le stazioni negli Stati Uniti, dopo un test di marketing del 1971 in cui erano stati sostituiti la dicitura e il logo Enco/Esso nelle stazioni di servizio di alcune citt\u00e0.\nL'assenza di vincoli all'uso del marchio Esso al di fuori degli Stati Uniti permise di mantenere questo nome in ambito extra USA.\n\"Esso\" \u00e8 l'unico marchio direttamente derivato da Standard Oil ancora in uso \"su larga scala\"; altre compagnie derivanti dal gruppo, come la Chevron, mantengono alcune stazioni con il brand \"Standard Oil\" in alcuni stati per poter mantenere il diritto d'uso del marchio e fare in modo che altri non possano avvalersi di questa sigla.\nNegli USA, \"Exxon\" rimpiazz\u00f2 formalmente i marchi \"Esso\", \"Enco\", e \"Humble\" a partire dal 1\u00ba gennaio 1973.\nIl logo rettangolare \"Exxon\" con la striscia blu in fondo e le lettere rosse con le due \"X\" collegate fu creato dal designer Raymond Loewy. Le \"X\" collegate sono incorporate anche nel logo della ExxonMobil. La mascotte di Exxon \u00e8 una tigre."}
{"id": "678710", "revid": "125838105", "url": "https://it.wikipedia.org/wiki?curid=678710", "title": "Orfeo", "text": "Orfeo (in greco antico: \u1f48\u03c1\u03c6\u03b5\u03cd\u03c2 \"Orph\u00e9us\", pronuncia: ; in latino: \"Orpheus\") \u00e8 un personaggio della mitologia greca.\nIl nome di Orfeo \u00e8 attestato a partire dal VI secolo a.C., ma, secondo Mircea Eliade, \u00abnon \u00e8 difficile immaginare che sia vissuto 'prima di Omero'\u00bb. Si tratta dell'artista per eccellenza, che dell'arte incarna i valori eterni, ma anche di uno \u00absciamano, capace di incantare animali e di compiere il viaggio dell'anima lungo gli oscuri sentieri della morte\u00bb, fondatore dell'Orfismo. I molteplici temi chiamati in causa dal suo mito - l'amore, l'arte, l'elemento misterico - sono alla base di una fortuna senza pari nella tradizione letteraria, filosofica, musicale, culturale e scultorea dei secoli successivi.\nOrfeo e l'Orfismo.\nIl primo riferimento a noi pervenuto sulla figura di Orfeo \u00e8 nel frammento 25 del lirico di Rhegion (Reggio Calabria) Ibico vissuto nel VI secolo a.C. nella Magna Grecia , nel quale appare gi\u00e0 \"famoso\". Attorno alla sua figura mitica, capace di incantare persino gli animali, si assesta una tradizione che non gli attribuisce un normale modo di fare musica, bens\u00ec la \"psychagogia\", che si estende alle anime dei morti. Il \"papiro di Derveni\", rinvenuto negli anni 1960 vicino a Salonicco, offre un'interpretazione allegorica di un poema orfico non a caso in concomitanza con un rituale per placare i morti.\nAssociato alla figura di Dioniso, divorato dai Titani con i quali rappresenta, da un lato la componente dionisiaca della vita \u2013ossia l'elemento divino o \"anima\"\u2013 e dall'altro il corpo mortale, Orfeo \u00e8 la figura centrale dell'Orfismo, una tradizione religiosa che, per prima nel mondo occidentale, introduce la nozione di dualit\u00e0 fra corpo mortale e anima immortale.\nIl mito.\nLe origini.\nSecondo le pi\u00f9 antiche fonti Orfeo \u00e8 nativo della citt\u00e0 di Lebetra in Tracia, situata sotto la Pieria, terra nella quale fino ai tempi di Erodoto era testimoniata l'esistenza di sciamani che fungevano da tramite fra il mondo dei vivi e dei morti, dotati di poteri magici operanti sul mondo della natura, capaci tra l'altro di provocare uno stato di trance tramite la musica.\nFiglio della Musa Calliope e del sovrano tracio Eagro (o, secondo altre versioni meno accreditate, del dio Apollo), appartiene alla generazione precedente degli eroi che parteciparono alla guerra di Troia, tra i quali ci sarebbe stato il cugino Reso. Secondo un'altra versione Orfeo fu il sesto discendente di Atlante e nacque undici generazioni prima della guerra di Troia. Egli, con la potenza incantatrice della sua lira e del suo canto, placava le bestie feroci e animava le rocce e gli elementi della natura.\nGli \u00e8 spesso associato, come figlio o allievo, Museo.\nOrfeo fonde in s\u00e9 gli elementi apollineo e dionisiaco: come figura apollinea \u00e8 il figlio o il pupillo del dio Apollo, che ne protegge le spoglie, \u00e8 un eroe culturale, benefattore del genere umano, promotore delle arti umane e maestro religioso; in quanto figura dionisiaca, egli gode di un rapporto simpatetico con il mondo naturale, di intima comprensione del ciclo di decadimento e rigenerazione della natura, \u00e8 dotato di una conoscenza intuitiva e nella vicenda stessa vi sono evidenti analogie con la figura di Dioniso per il riscatto dagli Inferi di una fanciulla (Euridice nel caso di Orfeo e la madre Semele in quello di Dioniso). Orfeo domina la natura selvaggia e pu\u00f2 addirittura sconfiggere la morte temporaneamente (anche se alla fine viene sconfitto perdendo la persona che doveva salvare, a differenza di Dioniso).\nLa letteratura, d'altra parte, mostra la figura di Orfeo anche in contrasto con le due divinit\u00e0: la perdita dell'amata Euridice sarebbe da rintracciarsi nella colpa di Orfeo di aver assunto prerogative del dio Apollo di controllo della natura attraverso il canto; tornato dagli Inferi, Orfeo abbandona il culto del dio Dioniso rinunciando all'amore eterosessuale. In tale contesto si innamora profondamente di Calaide, figlio di Borea, e insegna l'amore omosessuale ai Traci. Per questo motivo, le Baccanti della Tracia, seguaci del dio, furenti per non essere pi\u00f9 considerate dai loro mariti, lo assalgono e lo fanno a pezzi (vedi: Fanocle). Nella versione del mito contenuta nelle \"Georgiche\" di Virgilio la causa della sua morte \u00e8 invece da ricercarsi nell'ira delle Baccanti per la sua decisione di non amare pi\u00f9 nessuno dopo la morte di Euridice.\nLe imprese di Orfeo e la sua morte.\nSecondo la mitologia classica, Orfeo prese parte alla spedizione degli Argonauti: durante la spedizione Orfeo diede innumerevoli prove della forza invincibile della sua arte, salvando la truppa in molte occasioni; con la lira e con il canto fece salpare la nave rimasta inchiodata nel porto di Jolco, diede coraggio ai naviganti esausti a Lemno, plac\u00f2 a Cizico l'ira di Rea, ferm\u00f2 le rocce semoventi alle Simplegadi, addorment\u00f2 il drago e super\u00f2 la potenza ammaliante delle sirene.\nLa sua fama \u00e8 legata per\u00f2 soprattutto alla tragica vicenda d'amore che lo vide separato dalla driade Euridice, che era sua moglie. Come Virgilio narra nelle \"Georgiche\", Aristeo, uno dei tanti figli di Apollo, amava perdutamente Euridice e, sebbene il suo amore non fosse corrisposto, continuava a rivolgerle le sue attenzioni fino a che un giorno ella, per sfuggirgli, mise il piede su un serpente, che la uccise col suo morso. Orfeo, lacerato dal dolore, scese allora negli inferi per riportarla nel mondo dei vivi. Raggiunto lo Stige, fu dapprima fermato da Caronte: Orfeo, per oltrepassare il fiume, incant\u00f2 il traghettatore con la sua musica. Sempre con la musica plac\u00f2 anche Cerbero, il guardiano dell'Ade. Raggiunse poi la prigione di Issione, che, per aver desiderato Era, era stato condannato da Zeus a essere legato a una ruota che avrebbe girato all'infinito: Orfeo, cedendo alle suppliche dell'uomo, decise di usare la lira per fermare momentaneamente la ruota, che, una volta che il musico smise di suonare, cominci\u00f2 di nuovo a girare.\nL'ultimo ostacolo che si present\u00f2 fu la prigione del crudele semidio Tantalo, che aveva ucciso il figlio Pelope (antenato di Agamennone) per dare la sua carne agli dei e aveva rubato l'Ambrosia per darla agli uomini. Qui, Tantalo \u00e8 condannato a rimanere legato a un albero carico di frutta ed immerso fino al mento nell'acqua : ogni volta che prova a bere, l'acqua si abbassa, mentre ogni volta che cerca di prendere i frutti con la bocca, i rami si alzano. Tantalo chiede quindi a Orfeo di suonare la lira per far fermare l'acqua e i frutti. Suonando per\u00f2, anche il suppliziato rimane immobilizzato e quindi, non potendo sfamarsi, continua il suo tormento. A questo punto l'eroe scese una scalinata di 1000 gradini: si trov\u00f2 cos\u00ec al centro del mondo oscuro, e i demoni si sorpresero nel vederlo. Una volta raggiunta la sala del trono degli Inferi, Orfeo incontr\u00f2 Ade (Plutone) e Persefone (Proserpina).\nOvidio racconta nel decimo libro delle \"Metamorfosi\" come Orfeo, per addolcirli, diede voce alla lira e al canto. Il discorso di Orfeo fece leva sulla commozione, richiamando alla giovent\u00f9 perduta di Euridice e l'enfasi sulla forza di un amore impossibile da dimenticare e sullo straziante dolore che la morte dell'amata ha provocato. Orfeo assicur\u00f2 anche che, quando fosse venuta la sua ora, Euridice sarebbe tornata nell'Ade come tutti. A questo punto Orfeo rimase immobile, pronto a non muoversi finch\u00e9 non fosse stato accontentato.\nMossi dalla commozione, che colse persino le Erinni stesse, Ade e Persefone acconsentirono al desiderio. \nEssi posero per\u00f2 la condizione che Orfeo avrebbe dovuto precedere Euridice per tutto il cammino fino all'uscita dell'Ade senza voltarsi mai all'indietro. Esattamente sulla soglia degli Inferi, temendo che lei non lo stesse pi\u00f9 seguendo, Orfeo non riusc\u00ec pi\u00f9 a resistere al dubbio e si volt\u00f2 per assicurarsi che la moglie lo stesse seguendo. Avendo rotto la promessa, Euridice viene riportata all'istante nell'Oltretomba.\nOrfeo, tornato sulla terra, espresse il dolore fino ai limiti delle possibilit\u00e0 artistiche, incantando nuovamente le fiere e animando gli alberi. Pianse per sette mesi ininterrottamente, secondo Virgilio, mentre Ovidio riduce il numero a sette giorni. Sa che non potr\u00e0 amare pi\u00f9 nessun'altra, e malgrado ci\u00f2 molte ambiscono a unirsi a lui. Secondo la versione virgiliana le donne dei Ciconi videro che la fedelt\u00e0 del Trace nei confronti della moglie morta non si piegava; allora, in preda all'ira e ai culti bacchici cui erano devote, lo fecero a pezzi (il famoso sparagm\u00f2s) e ne sparsero i resti per la campagna.\nUn po' diversa \u00e8 la rivisitazione del poeta sulmonese, che aggiunge un tassello alla reazione anti-femminile di Orfeo, coinvolgendo il cantore nella fondazione dell'amore omoerotico (questo elemento non \u00e8 di invenzione ovidiana visto che ne abbiamo attestazione gi\u00e0 nel poeta alessandrino Fanocle). Orfeo avrebbe quindi ripiegato sull'amore per i fanciulli, facendo innamorare anche i mariti delle donne di Tracia, che venivano cos\u00ec trascurate. Le Menadi si infuriarono dilaniando il poeta, nutrendosi anche di parte del suo corpo, in una scena ben pi\u00f9 cruda di quella virgiliana.\nIn entrambi i poeti si narra che la testa di Orfeo fin\u00ec nel fiume Ebro, dove continu\u00f2 prodigiosamente a cantare, simbolo dell'immortalit\u00e0 dell'arte, scendendo (qui solo Ovidio) fino al mare e da qui alle rive di Metimna, presso l'isola di Lesbo, dove Febo Apollo la protesse da un serpente che le si era avventato contro. Il sofista del III secolo Filostrato nell\"'Eroico\" (28,8) racconta che la testa di Orfeo, giunta a Lesbo dopo il delitto commesso dalle donne, stava in una grotta dell'isola e aveva il potere di dare oracoli. Secondo altre versioni, i resti del cantore sarebbero stati seppelliti dalle impietosite Muse nella citt\u00e0 di Libetra. Tornando a Ovidio, eccoci al punto culminante dell'avventura, forse inaspettato; Orfeo ritrova Euridice fra le anime pie, e qui potr\u00e0 guardarla senza pi\u00f9 temere.\nOrfeo vede ora scomparire Euridice e si dispera, perch\u00e9 sa che non la vedr\u00e0 pi\u00f9. Decide allora di non desiderare pi\u00f9 nessuna donna dopo la sua Euridice. Un gruppo di Baccanti ubriache, poi, lo invita a partecipare a un'orgia dionisiaca. Per tener fede a ci\u00f2 che ha detto, rinuncia, ed \u00e8 proprio questo che porta anche lui alla morte: le Baccanti, infuriate, lo uccidono, lo fanno a pezzi e gettano la sua testa nel fiume Evros, insieme alla sua lira. La testa cade proprio sulla lira e galleggia, continuando a cantare soavemente. Zeus, toccato da questo evento commovente, prende la lira e la mette in cielo formando una costellazione (la quale in alternativa, secondo le \"Fabulae\" di Igino, sarebbe non la lira di Orfeo ma quella di Arione). Secondo quanto afferma Virgilio nel sesto libro dell'\"Eneide\", l'anima di Orfeo venne accolta nei Campi Elisi.\nEvoluzione del mito.\nIl mito di Orfeo nasce forse come mito di fertilit\u00e0, come \u00e8 possibile desumere dagli elementi del riscatto della Kore e dello (\"sparagm\u00f2s\") al greco antico \"corpo fatto a pezzi\") che subisce il corpo di Orfeo, elementi che indicano il riportare la vita sulla terra dopo l'inverno.\nLa prima attestazione di Orfeo \u00e8 nel poeta Ibico di Reggio (VI sec a.C.), che parla di \"Orfeo dal nome famoso\".\nIn seguito Eschilo, nella tragedia perduta \"Le bassaridi\", fornisce le prime informazioni attinenti alla catabasi di Orfeo. Importanti anche i riferimenti di Euripide, che in \"Ifigenia in Aulide\" e ne \"Le baccanti\" rende manifesta la potenza suasoria dell'arte di Orfeo, mentre nell\"'Alcesti\" spuntano indizi che portano in direzione di un Orfeo trionfatore. La linea del lieto fine, sconosciuta ai pi\u00f9, non si limita a Euripide, dato che \u00e8 possibile intuirla anche in Isocrate (\"Busiride\") e in Ermesianatte (\"Leonzio\").\nAltri due autori greci che si sono occupati del mito di Orfeo proponendo due diverse versioni di esso sono il filosofo Platone e il poeta Apollonio Rodio.\nNel discorso di Fedro, contenuto nell'opera \"Simposio\", Platone inserisce Orfeo nella schiera dei sofisti, poich\u00e9 utilizza la parola per persuadere, non per esprimere verit\u00e0; egli agisce nel campo della doxa, non dell'episteme. Per questa ragione gli viene consegnato dagli d\u00e8i degli inferi un phasma di Euridice; inoltre, non pu\u00f2 essere annoverato tra la schiera dei veri amanti poich\u00e9 il suo eros \u00e8 falso come il suo logos.\nLa sua stessa morte ha carattere antieroico poich\u00e9 ha voluto sovvertire le leggi divine penetrando vivo nell'Ade, non osando morire per amore. Il phasma di Euridice simboleggia l'inadeguatezza della poesia a rappresentare e conoscere la realt\u00e0, conoscenza che pu\u00f2 essere conseguita solo tramite le forme superiori dell'eros.\nApollonio Rodio inserisce il personaggio di Orfeo nelle Argonautiche, presentato anche qui come un eroe culturale, fondatore di una setta religiosa. Il ruolo attribuito a Orfeo esprime la visione che del poeta hanno gli alessandrini: attraverso la propria arte, intesa come abile manipolazione della parola, il poeta \u00e8 in grado di dare ordine alla materia e alla realt\u00e0; a tal proposito \u00e8 emblematico l'episodio nel quale Orfeo riesce a sedare una lite scoppiata tra gli argonauti cantando una personale cosmogonia.\nNell'Alto Medioevo Boezio, nel \"De consolatione philosophiae\", pone Orfeo a emblema dell'uomo che si chiude al trascendente, mentre il suo sguardo, come quello della moglie di Lot, rappresenta l'attaccamento ai beni terreni.\nNei secoli successivi, tuttavia, il Medioevo vedr\u00e0 in Orfeo un'autentica \"figura Christi\", considerando la sua discesa agli Inferi come un'anticipazione di quella del Signore, e il cantore come un trionfante lottatore contro il male e il demonio (cos\u00ec anche pi\u00f9 tardi, con \"El divino Orfeo\" di Pedro Calder\u00f3n de la Barca, 1634). Dante lo colloca nel Limbo, nel castello degli \"spiriti magni\" (Inf. IV. 139). \nNel 1864 compare la prima rivoluzionaria avvisaglia di un tema che sar\u00e0 caro soprattutto al secolo successivo: il \"respicere\" di Orfeo non \u00e8 pi\u00f9 frutto di un destino avverso o di un errore, ma matura da una precisa volont\u00e0, ora sua, ora d'Euridice. Nel componimento \"Euridice a Orfeo\" del poeta inglese Robert Browning, lei gli urla di voltarsi per abbracciare in quello sguardo l'immensit\u00e0 del tutto, in una empatia tale da rendere superfluo qualsiasi futuro.\nIl XX secolo si \u00e8 appropriato della tesi secondo cui il gesto di Orfeo sarebbe stato volontario. Come \u00e8 d'uopo, i primi casi non sono italiani. Jean Cocteau, ossessionato da questo mito lungo tutta la propria parabola artistica, nel 1925, diede alle stampe il proprio singolare \"Orfeo\", opera teatrale che \u00e8 alla base di tutte le rivisitazioni successive. Qui Orfeo capovolge il mito; decide di congiungersi con Euridice tra i morti, perch\u00e9 l'al di qua ha ormai reso impossibile l'amore e la pace. Laggi\u00f9 non ci sono pi\u00f9 rischi.\nGli fa eco il connazionale Jean Anouilh, in un'opera pur molto diversa, ma concorde nel vedere la morte come unica via di fuga e di realizzazione del proprio sogno d'amore: si tratta di \"Eurydice\" (1941).\nNel dialogo pavesiano \"L'inconsolabile\" (\"Dialoghi con Leuc\u00f2\", 1947), Orfeo si confida con Bacca: trova s\u00e9 stesso nel Nulla che intravede nel regno dei morti e che lo sgancia da ogni esigenza terrena. Totalmente estraneo alla vita, egli ha compiuto il proprio destino. Euridice, al pari di tutto il resto, non conta pi\u00f9 nulla per lui, e non potrebbe che traviarlo da siffatta realizzazione di s\u00e9: ha nelle fattezze ormai il gelo della morte che ha conosciuto, e non rappresenta pi\u00f9 l'infanzia innocente con cui il poeta l'identificava. Voltarsi diviene un'esigenza ineludibile.\nPi\u00f9 cinico, l'Orfeo delineato da Gesualdo Bufalino nel 1986 intona, al momento del \"respicere\", la famosa aria dell'opera di Gluck (\"Che far\u00f2 senza Euridice?\"). La donna cos\u00ec capisce: il gesto era stato premeditato, nell'intenzione di acquisire gloria personale attraverso una (finta) espressione del dolore, in un'esaltazione delle proprie capacit\u00e0 artistiche.\nOpere in cui appare o \u00e8 trattata la sua figura.\nFumetti e animazione.\nOrfeo della Lira \u00e8 un personaggio del manga e anime \"Saint Seiya\" (\"I cavalieri dello zodiaco\").\nOrfeo \u00e8 figlio di Sogno nei fumetti Sandman scritti da Neil Gaiman.\nVideogiochi.\nOrfeo (Orpheus) \u00e8 il Persona iniziale del protagonista del videogioco \nOrfeo (Orpheus) compare anche nel viodeogioco Hades come personaggio secondario, legato ad una questline che, riprendendo il mito greco, coinvolge anche il personaggio di Euridice"}
{"id": "678717", "revid": "729019", "url": "https://it.wikipedia.org/wiki?curid=678717", "title": "OQO", "text": "OQO \u00e8 un'azienda di San Francisco produttrice di minidispositivi simili a portatili chiamati uPC (ultra Personal Computer).\nPossiedono le funzionalit\u00e0 di un tablet PC nella forma sottile di un palmare.\nSecondo il Guinness World Records il \"OQO\" \u00e8 il pi\u00f9 piccolo e completo pc.\nLa prima versione di questi uPC prodotti da Oqo \u00e8 l'OQO modello 01.\nL'azienda \u00e8 fallita nel 2009."}
{"id": "678719", "revid": "28941", "url": "https://it.wikipedia.org/wiki?curid=678719", "title": "Maschiatura", "text": ""}
{"id": "678723", "revid": "1318658", "url": "https://it.wikipedia.org/wiki?curid=678723", "title": "Digitaria exilis", "text": "Il fonio (\"Digitaria exilis\") \u00e8 una pianta erbacea della famiglia delle Poaceae, diffusa nelle savane dell'Africa occidentale.\nTradizione africana.\nSecondo la mitologia della gente Dogon del Mali, Amma, il creatore dell'universo, fece l'intero universo dall'esplosione di un singolo chicco di fonio, situato dentro \"l'uovo del mondo\".\nIl fonio \u00e8 coltivato in una fascia che va dal Senegal al Ciad ed \u00e8 particolarmente importante in Guinea.\nProspettive recenti.\nNel 2006 l'Unione europea ha deciso di stanziare fondi per la produzione di fonio.\nCon il Regolamento Europeo L 323/1 del 19 dicembre 2018 la Commissione Europea ha approvato l\u2019introduzione in Europa del fonio come Novel Food, a seguito del dossier scientifico di richiesta presentato e gestito dalla societ\u00e0 italiana Ob\u00e0 Food.\nUno studio realizzato a Febbraio 2019 da WWF e Unilever ha inserito il fonio tra i \u201c50 alimenti del futuro: ottimi per il benessere del pianeta e delle persone\u201d. Lo studio sollecita un cambiamento radicale su larga scala al fine di salvaguardare la biodiversit\u00e0 e invita a mettere al centro della nostra dieta gli alimenti alternativi identificati come i \u201c50 Future Foods\u201d, come primo passo per contribuire al riequilibrio dell\u2019ecosistema."}
{"id": "678725", "revid": "125303074", "url": "https://it.wikipedia.org/wiki?curid=678725", "title": "Fiorucci (azienda)", "text": "Fiorucci \u00e8 un'azienda di abbigliamento alla moda italiana, fondata a Milano da Elio Fiorucci il 31 maggio 1967, data di inaugurazione del primo negozio a Milano nella Galleria Passarella, realizzato sul progetto dell'allestimento di Amalia Del Ponte\nLa sede degli uffici dell'azienda era San Donato Milanese, alle porte del capoluogo lombardo. Il marchio ufficiale di Fiorucci era costituito dai volti di due angioletti.\nStoria.\nPoco dopo l'apertura il marchio conosce una vera e propria esplosione, grazie anche alle star del jetset americano e ai grandi nomi della pop art come Andy Warhol, e grandi icone di stile come Bianca Jagger, che fin da subito indossano i capi Fiorucci nelle pi\u00f9 grandi occasioni mondane. Inizialmente le boutique Fiorucci erano un ritrovo di artisti e visionari, dei veri e propri concept store che oltre ai capi raccoglievano pezzi d'arte e di design. Il suo concept store di New York \u00e8 stato addirittura definito lo Studio54 notturno. Lo stile del brand italiano si rif\u00e0 fin da subito alle arti visive, proponendo colori accesi, stampe irriverenti e l'utilizzo di tessuti alternativi, come per gli aderentissimi Buffalo, utilizzati da Madonna quando era ancora una promessa esordiente. I negozi Fiorucci erano veri e propri luoghi di cultura alternativa, nei quali avvenivano spesso performance, mosrtre e happening, talvolta trasformandosi in veri e propri set. Anche le campagne pubblicitarie erano progettate per rompere gli schemi, giudicate spesso scandalose dall'opinione pubblica e di grande impatto. Ad esempio nel 1983 l'artista Keith Haring dipinse tutte le pareti del negozio Fiorucci. Elio Fiorucci non \u00e8 mai stato per\u00f2 un attento imprenditore e non ha mai curato troppo l'aspetto finanziario, quindi dopo la grande espansione avvenuta tra gli anni settanta e ottanta, in cui sono aperti altri negozi in molte metropoli del mondo (tra cui New York e Parigi) l'azienda si trov\u00f2 forti difficolt\u00e0 finanziarie tanto da essere ammessa al concordato preventivo dal Tribunale fallimentare di Milano. \u00e8 rilevata prima nel 1989 dai fratelli Tacchella di Carrera Jeans e poi nel 1990 dalla Edwin International, societ\u00e0 giapponese di abbigliamento con 8 marchi di propriet\u00e0 e 6 in licenza (tra cui Lee, Wrangler e Avirex), che lascia a Milano soltanto il centro design. Elio Fiorucci continua a curarne la linea, realizzando negli anni successivi per il marchio nuove magliette con il progetto T-Art, dal tema fiabesco, e Love Therapy, aggiungendo al tema dei classici 'angioletti' quello nuovo dei 'nanetti'.\nNel 2003 Elio Fiorucci chiude il negozio di San Babila a Milano e riapre un nuovo spazio di circa 1000 metri quadrati nelle dirette vicinanze di corso Europa, con l'intenzione di far rivivere ancora l'atmosfera del vecchio negozio: lo stile e l'essenza del nuovo \"store\" \u00e8 in perfetta simbiosi con lo spirito Fiorucci, e gi\u00e0 si preannuncia il prossimo rilancio di nuovi prodotti sulla scia di quel famoso \"Fioruccismo\" che dai lontani anni settanta era stato precursore di una creativit\u00e0 senza pregiudizi.. Dal 2004 l'azienda si allarga in Asia con l'apertura di un flagship store a Tokyo, tredici negozi tra Hong Kong e Macao, due a Pechino, dieci in Corea.\nNel 2014 i giapponesi della Edwin International cedono il marchio Fiorucci ad un'altra societ\u00e0 giapponese, la Itochu Corporation, la sede operativa di Design rimane sempre Milano e la prima boutique rimane sempre il cuore pulsante del brand.\nNel 2015 Fiorucci, uno degli ultimi marchi storici rimasti con un riconoscimento globale e una storia di vendita al dettaglio in Europa, Stati Uniti ed Estremo Oriente, \u00e8 acquisito a cinque mesi dalla scomparsa dello stilista dall'inglese Janie Schaeffer, ex responsabile di Victoria's Secret dal 2008 al 2012 e fondatrice insieme all'ex marito Stephen Schaffer del brand di intimo Knickerbox. Il marchio \u00e8 rilanciato nell'estate del 2017 con un nuovo sito web di Fiorucci e un flagship store a tre piani aperto in settembre a Brewer Street, a Soho, durante la London Fashion Week. Il mese successivo Rizzoli pubblica un libro per il 50\u00ba anniversario del marchio intitolato semplicemente Fiorucci. Gli Schaffer prevedono di aprire nel 2018 un secondo negozio a New York, seguito da uno a Milano.\nElio Fiorucci, che nonostante i cambi di propriet\u00e0 \u00e8 sempre stato a capo della direzione creativa del marchio, muore nel 2015 a 80 anni nella sua casa di Milano. Dopo la sua morte sono state molte le dichiarazioni di ammirazione verso lo stilista, dai politici Matteo Renzi e Giuliano Pisapia, fino al mondo dello spettacolo internazionale. Anche Expo 2015 ha voluto dedicargli un pensiero per sottolineare l'impegno di Fiorucci in favore dell'Esposizione Universale di Milano, e ha pubblicato un'intervista speciale da lui rilasciata."}
{"id": "678726", "revid": "1610933", "url": "https://it.wikipedia.org/wiki?curid=678726", "title": "Lipote", "text": ""}
{"id": "678739", "revid": "767487", "url": "https://it.wikipedia.org/wiki?curid=678739", "title": "Aggiustaggio", "text": "L'aggiustaggio \u00e8 una lavorazione dei metalli che si svolge a freddo al banco di aggiustaggio in officina.\nSi compone di varie fasi, non sempre tutte necessarie, di cui la principale \u00e8 la limatura. Il posto di aggiustaggio \u00e8 tra i pi\u00f9 importanti dell'officina ed oltre al banco con la morsa dispone di numerosi utensili e attrezzi, di solito replicati per comodit\u00e0 ed efficienza su ogni eventuale altro banco. Gli strumenti di misura per le verifiche o per la tracciatura sono invece quasi sempre in comune e disponibili presso il magazzino o in un'area centrale.\nTra una fase e la successiva si procede alla verifica ed agli eventuali ritocchi necessari.\nFasi dell'aggiustaggio.\nSebbene il lavoro complessivo di aggiustaggio possa talvolta risultare lungo e assai laborioso pu\u00f2 sempre pensarsi scomposto in operazioni piuttosto semplici, che in linea di massima sono le seguenti:"}
{"id": "678740", "revid": "1921867", "url": "https://it.wikipedia.org/wiki?curid=678740", "title": "Sierra Entertainment", "text": "La Sierra Entertainment (in precedenza On-Line Systems e poi Sierra On-Line) \u00e8 un'azienda sviluppatrice di videogiochi, attiva nella pubblicazione e nella distribuzione dal 1979 al 2008, poi tornata attiva nel 2014.\nIn passato era compresa negli studio di sviluppo interni alla Massive Entertainment, Swordfish Studios, Radical Entertainment e High Moon Studios e possedeva le sue sedi di sviluppo e dell'azienda a Los Angeles, guidata da Mark Tremblay. La Sierra venne assorbita nel 2008 dalla Activision che \u00e8 a sua volta parte di Vivendi Games, ovvero l'attuale Activision Blizzard.\nStoria.\nLa Sierra Entertainment venne fondata nel 1979 come \"On-Line Systems\" a Simi Valley, in California, da Ken e Roberta Williams. Ken Williams, un programmatore della IBM, compr\u00f2 un personal computer Apple II con il quale pensava di sviluppare un compilatore FORTRAN per l'Apple II. In quel periodo, la moglie Roberta Williams stava giocando con giochi di avventura testuale su Apple II. Insoddisfatta per il formato di solo testo, Roberta si rese conto che la capacit\u00e0 di visualizzazione grafica dell'Apple II poteva migliorare l'esperienza del gioco di avventura. Dopo il successo iniziale, On-Line Systems venne rinominata come \"Sierra On-Line\" nel 1982, e la societ\u00e0 si trasfer\u00ec a Oakhurst sempre in California, cambiando nuovamente nome nel 2002."}
{"id": "678742", "revid": "74173", "url": "https://it.wikipedia.org/wiki?curid=678742", "title": "Letture", "text": "Letture fu un mensile di studi e rassegne nato a Milano nel 1946. Fu pubblicato fino al 2009.\nStoria.\nNel 1945, all'indomani della fine della seconda guerra mondiale, l'arcivescovo di Milano cardinale Schuster chiese ai Gesuiti del Centro San Fedele di riprendere le pubblicazioni della \u00abRivista di Letture\u00bb, fondata dal sacerdote milanese Giovanni Casati. Apparso dal 1914 al 1945, il periodico pubblicava recensioni delle novit\u00e0 librarie allo scopo di guidare le scelte del pubblico cattolico interessato alle \"buone letture\". \nNel 1946 i padri Giuseppe Valentini, Cipriano Casella e Achille Colombo diedero luce alla rivista. Negli anni si susseguirono altri collaboratori, tra cui i padri Guido Sommavilla, Alessandro Scurani, Armando Guidetti, Giuseppe Brunetta, Gabriele Casolari e Gaetano Bisol.\n\u00abLetture\u00bb era rivolta ad un pubblico cattolico e si offriva come guida cristiana alla lettura con una sintesi dei libri analizzati e un giudizio morale su ogni testo preso in esame.\n\u00abLetture\u00bb era divisa in varie parti. Si presentava con note brevi sugli scrittori contemporanei, alle quali facevano seguito le recensioni che venivano divise per genere letterario, distinguendo la narrativa italiana da quella straniera, il teatro, la letteratura, l'arte, la religione, le scienze, le biografie-monografie, i documenti, le riviste.\nDurante i primi anni il carattere dei giudizi dati sui testi fu di tipo moralistico e sulla difensiva. Furono \u00abvivamente sconsigliati\u00bb molti titoli anche molto popolari, come \"Agostino\" di Alberto Moravia, \"Santuario\" di Faulkner, \"Il muro\" di Sartre, \"Il garofano rosso\" di Elio Vittorini ed altri. D'altra parte la rivista ebbe il merito di segnalare al pubblico cattolico i pi\u00f9 eminenti scrittori francesi. Furono recensiti: L\u00e9on Bloy e Charles P\u00e9guy, Paul Claudel e Julien Green, Georges Bernanos e Fran\u00e7ois Mauriac.\nNegli anni cinquanta la rivista divenne un punto di riferimento per sacerdoti e laici, insegnanti e bibliotecari; aumentarono gli articoli su temi generali come l'industria editoriale, la libert\u00e0 di stampa, il rapporto tra morale e letteratura.\nDal gennaio 1957 \u00abLetture\u00bb apparve in un nuovo formato. La rivista si ampli\u00f2 e si trasform\u00f2 in \"Rassegna critica del libro e dello spettacolo\"; nacquero rubriche di critica cinematografica e critica teatrale. La scelta di dedicarsi al cinema e al teatro si dimostr\u00f2 vincente in particolare negli anni Sessanta, quando ci fu il boom dei cineforum, soprattutto nelle parrocchie, nei circoli cattolici e nei gruppi giovanili.\nNel 1994 \u00abLetture\u00bb entr\u00f2 a far parte del gruppo Periodici San Paolo, il quale si caric\u00f2 dell'onere della continuazione della rivista.\nSospese la pubblicazione nel 2009, con il numero di maggio.\nDirettori.\n\"Gestione dei padri Gesuiti\"\n\"Gestione Periodici San Paolo\""}
{"id": "678743", "revid": "54354", "url": "https://it.wikipedia.org/wiki?curid=678743", "title": "Vivendi SA", "text": ""}
{"id": "678744", "revid": "1670527", "url": "https://it.wikipedia.org/wiki?curid=678744", "title": "Syfy", "text": "Syfy \u00e8 un canale televisivo statunitense via cavo e satellitare di propriet\u00e0 della divisione NBC Universal Cable Entertainment di NBCUniversal, una sussidiaria di Comcast. \nIl canale tratta argomenti di fantascienza, fantasy, horror, soprannaturale, paranormale, drammatici e reality. Syfy \u00e8 disponibile per 92,4 milioni di famiglie in America. Lanciato il 24 settembre 1992, \u00e8 specializzato nei generi fantascienza, paranormale, avventura, fantasy e horror. Originariamente denominato Sci-Fi Channel, il 7 luglio 2009 al canale fu cambiato nome a quello attuale.\nStoria.\nSci-Fi Channel.\nSyfy nasce come Sci-Fi Channel il 24 settembre 1992 da USA Network, controllata unitamente da Paramount Pictures e MCA/Universal Studios Inc. grazie a un accordo di collaborazione.\nNel 1997 la Seagram, che aveva comprato la MCA nel 1995, acquista le azioni della Viacom (dal 1994 proprietaria della Paramount Pictures) che ha in USA Network e Sci-Fi, e poi le rivende a Barry Diller nel 1999 per formare la USA Networks, Inc. Nel 2002 Diller vende le azioni della USA Networks, Inc. del settore cinematografico e televisivo (tra cui quindi anche Sci-Fi Channel) alla Vivendi. Nel 2004 tutte le azioni del settore televisivo, cinematografico e via cavo della Vivendi si fondono con la NBC, posseduta dalla General Electric, per formare la NBC Universal, di cui Sci-Fi Channel diventa di propriet\u00e0. Nel 2006 nasce una versione in alta definizione del canale su DirecTV.\nSyfy.\nIl 7 luglio 2009 Sci-Fi Channel subisce un restyling chiamandosi Syfy.\nLa NBC Universal acquista questo marchio attraverso una societ\u00e0, la New Fizz Corporation, che presenta l'offerta al proprietario del marchio, Michael Hinman, che lo utilizza per il suo sito web, Syfy Portal. Dietro la decisione del nuovo nome vi \u00e8 la necessit\u00e0 di voler fare del nome dell'emittente un marchio registrato; infatti, visto che \"sci-fi\" \u00e8 un termine in lingua inglese per indicare il genere fantascienza, non pu\u00f2 esserne fatto un marchio registrato.\nTim Brooks, storico della televisione statunitense che ha collaborato al lancio di Sci-Fi Channel, afferma che il cambio di nome \u00e8 causato dal fatto che il termine \"science fiction\" \u00e8 associato dalla gente al tipico ragazzo nerd:\nIn seguito il presidente del network Dave Howe prende pubblicamente le distanze dalle affermazioni di Brooks su Sci Fi Wire, dove risponde alle domande dei fan, spiegando che l'affermazione dello storico viene attribuita a Syfy da alcune persone, ma non corrisponde alla visione del canale:\nNello stesso documento, Howe risponde alle critiche dei fan, che rimproverano il restyling del canale credendo che venga usato come scusa per produrre meno serie fantascientifiche; Howe rispose che il canale avrebbe continuato a produrre tali serie (portando ad esempio le nuove serie \"Stargate Universe\" e \"Caprica\"), ma afferma anche che il termine \"sci-fi\" secondo il canale include anche i generi fantasy, paranormale, horror, film di supereroi e anche alcuni di azione e avventura, e non solo opere riguardanti lo spazio, gli alieni e il futuro.\nIl 1\u00ba dicembre 2009, il presidente Dave Howe afferma su \"Forbes\" che questi suoi sforzi nel \"rebranding\" del canale, che hanno lo scopo di allargare il suo pubblico, sono gi\u00e0 stati ripagati; nell'articolo \"Forbes\" riporta a supporto di Howe che Syfy era uscito da ottobre con un media di 1,5 milioni di telespettatori per la prima serata piazzandosi quarto tra i principali canali via cavo per quanto riguarda la fascia di pubblico dai 18 ai 49 anni.\nSyfy nel mondo.\nIl canale \u00e8 presente oltre che negli Stati Uniti anche in Regno Unito, Germania, Austria, Svizzera, Francia, Spagna, Polonia, Romania, Slovenia, Serbia, Belgio, Paesi Bassi, Lussemburgo, America Latina, Asia e Australia. Nel corso del 2010 ad aver compiuto il rebranding sono stati il Regno Unito, Germania, Austria, Svizzera francese e America Latina con il nome Syfy, mentre per Francia, Spagna, Belgio, Paesi Bassi, Lussemburgo e Asia con il nome Syfy Universal. A differenza degli altri paesi, in Polonia, Romania, Slovenia e Serbia invece hanno compiuto il rebranding ma mantenuto il nome storico cambiando in SciFi Universal. Soltanto nel luglio 2012 anche l'Australia \u00e8 passato al nuovo brand, ma mutando il nome in Sf per poi ad inizio 2014 passare a \"Syfy\".\nSyfy in Italia.\nIn Italia, a differenza degli altri paesi europei, Syfy era un \"brand block\" in fascia notturna e il luned\u00ec, marted\u00ec e venerd\u00ec a partire dalle 21:15 su Steel, canale del digitale terrestre di Mediaset Premium. Syfy esord\u00ec sul digitale terrestre italiano il 19 gennaio 2008 con il nome di Sci-Fi Channel, ovvero il giorno dell'inizio della stessa programmazione di Steel. A detta di Luca Federico Cadura, presidente del gruppo NBC Universal Global Networks Italia, \u00abl'Italia era l'unico grande mercato europeo che ancora non aveva accesso a questo brand mondiale di NBC Universal\u00bb. Il 1\u00ba luglio 2011 il canale assunse il nuovo marchio e rimase sempre come spazio di programmazione all'interno di Steel fino al 31 dicembre 2012. Il giorno dopo Steel cancell\u00f2 lo spazio assorbendone le serie finora trasmesse fino al 1\u00ba aprile 2013, giorno della sua chiusura."}
{"id": "678745", "revid": "33888", "url": "https://it.wikipedia.org/wiki?curid=678745", "title": "Comunit\u00e0 (rivista)", "text": "Comunit\u00e0 \u00e8 stata una rivista politico-culturale fondata a Roma nel marzo del 1946 con il sottotitolo \"Giornale mensile di politica e cultura\" e in seguito trasferita dapprima a Torino (1947), poi ad Ivrea (1949), sotto la direzione di Adriano Olivetti fino alla sua morte avvenuta nel 1960.\nTre serie.\nLa vita del periodico si articol\u00f2 in tre serie diverse tra loro. La prima, pubblicata a Roma, ebbe vita molto breve. Il primo numero usc\u00ec nel marzo del 1946 come organo d'informazione del Movimento Comunit\u00e0. Diretto da Olivetti, in redazione Paolo Padovani, il giornale concluse con il numero 6 il suo primo periodo di pubblicazioni nell'ottobre del 1946.\nNell'aprile del 1947 iniziarono le pubblicazioni della seconda serie, d'impronta pi\u00f9 divulgativa. Il periodico usc\u00ec a cadenza settimanale fino al numero 17. Con il numero successivo, in uscita nel settembre 1947, la rivista divent\u00f2 quindicinale e la serie si concluse nel dicembre 1947 con il fascicolo 26.\nLa terza serie, iniziata ad Ivrea nel gennaio - febbraio 1949 con il sottotitolo \"Rivista del Movimento Comunit\u00e0\", ebbe una durata molto pi\u00f9 lunga e rest\u00f2 in vita fino al 1992. La redazione fu affidata a Giorgio Soavi, fino al 1952, quando gli subentr\u00f2 Renzo Zorzi, che cambi\u00f2 alcune scelte editoriali. In questa terza fase, diventando esplicito il rapporto col Movimento Comunit\u00e0, emerse anche la dimensione politica connessa con la ricostruzione del paese devastato dalla guerra.\nCollaboratori e orientamenti.\nIl periodico si avvalse di collaboratori prestigiosi, come Alberto Moravia, Giulio Carlo Argan, Luciano Anceschi, Ignazio Silone, Giorgio Bassani, Norberto Bobbio, Cesare Pavese, Geno Pampaloni, Mario Luzi, Franco Ferrarotti, Elio Vittorini, Carlo Cassola, Carlo Bo ed altre firme eccellenti. Pertanto la rivista fu un polo importante del dibattito culturale, oltre che socio-politico, con caratterizzazione, tra l'altro, dell'intellettuale \"impegnato\".\nCollegamenti esterni.\nhttps://web.archive.org/web/20070208161446/http://www.eurostudium.uniroma1.it/documenti/olivetti/indici_rivista.php"}
{"id": "678746", "revid": "2075278", "url": "https://it.wikipedia.org/wiki?curid=678746", "title": "NBCUniversal", "text": "NBCUniversal (formalmente NBC Universal, nota anche con le abbreviazioni NBCUni o NBCU) \u00e8 una delle principali aziende mondiali operanti nel settore mediatico, producendo prodotti legati all'intrattenimento e all'informazione commercializzati in tutto il mondo. La sede principale \u00e8 situata al 30 Rockefeller Plaza di New York.\nPossiede e gestisce canali televisivi di informazione e intrattenimento, una major cinematografica, varie produzioni televisive, un gruppo di stazioni radiotelevisive e numerosi parchi tematici.\nStoria.\nLa NBC Universal nasce ufficialmente l'11 maggio 2004 attraverso una joint-venture effettuata dalle societ\u00e0 General Electric e Vivendi, che prevede la fusione tra le rispettive societ\u00e0 di propriet\u00e0: la NBC e la Universal Studios.\nLe storie della NBC, nata nel 1926 come emittente radiofonica, e della Universal Studios, nata nel 1912, sono separate, ma in realt\u00e0 tra esse c'era una partnership di lunga data risalente a prima del 1950, in quanto la Universal produceva molti programmi televisivi per la NBC.\nMentre da un lato nel corso degli anni la Universal diventa una delle maggiori case cinematografiche mondiali, grazie a produzioni di film di successo, la NBC si afferma tra le imprese televisive principali degli Stati Uniti. Nel 1953 \u00e8 la prima ad avviare le sperimentazioni per la trasmissione televisiva a colori, e dal 1980 inizia una strategia di espansione e diversificazione, creando nuove reti televisive da affiancare alla principale NBC. Tra i primi canali ad essere lanciati ci sono CNBC, America's Talking, American Movie Classics e Court Tv, che trasmettono via cavo.\nNel 1995 inoltre, la NBC sviluppa NBC Desktop Video, un servizio di notizie finanziarie, e l'anno successivo viene raggiunto un accordo con la Microsoft per creare il nuovo canale all-news MSNBC. Dal 1997 viene realizzata una partnership con la Dow Jones Company: entrambe le societ\u00e0 uniscono i loro canali di notizie finanziarie disponibili al di fuori degli Stati Uniti, facendo nascere nuove reti internazionali, tra cui NBC Europe, CNBC Europe, NBC Asia, CNBC Asia, NBC Africa, e CNBC Africa. Cos\u00ec la NBC diventa impresa multinazionale. Continuando la politica di espansione, nel 2002 acquista l'emittente spagnola Telemundo e il canale via cavo Bravo.\nNel 2003 la Vivendi, societ\u00e0 proprietaria della Universal Studios, sta attraversando una grave crisi finanziaria, cos\u00ec decice di cedere la propria casa cinematografica, realizzando un accordo con la General Electric, gi\u00e0 proprietaria della NBC. In base a tale accordo le societ\u00e0 NBC e Universal Studios si uniranno nella NBC Universal, la cui propriet\u00e0 resta della Vivendi solo per il 20%, mentre il rimanente 80% va alla General Electric. L'accordo diventa operativo nel maggio 2004.\nCon la NBC Universal, nasce anche la divisione NBC Universal Cable, per gestire i canali via cavo della NBC.\nNel 2005 la NBC Universal aderisce all'HANA (High Definition Audio-Video Network Alliance) e annuncia una partnership con la Apple per offrire i programmi dei canali del gruppo su iTunes.\nNel 2007 la NBC Universal Television Studio diventa Universal Media Studios e la NBC Universal acquista la societ\u00e0 Sparrowhawk Media Group, trasformandola nella NBC Universal Global Networks, destinata a gestire i canali trasmessi all'estero. Dalla seconda met\u00e0 del 2009 tale divisione subisce un rebranding, cambiando anche nome in Universal Networks International.\nNell'estate del 2008 nasce la prima filiale nel Regno Unito con l'acquisizione della societ\u00e0 di produzione televisiva britannica Carnival Films. Il 12 novembre dello stesso anno viene annunciato anche l'acquisto dell'80,1% della societ\u00e0 giapponese Geneon Entertainment.\nIl 26 gennaio 2011 la Vivendi cede la sua quota alla General Electric, che a sua volta ha ceduto il 51% delle quote societarie alla Comcast nei giorni immediatamente successivi. L'acquisizione dalla Comcast viene completata il 28 gennaio 2011. L'operazione \u00e8 costata alla Comcast, azienda leader negli Stati Uniti nella televisione via cavo, complessivamente 7,25 miliardi di dollari. Dopo il cambio di propriet\u00e0, l'azienda cambia logo (abbandonando il classico pavone della NBC e la silhouette del globo della Universal, ed eliminando anche lo spazio tra le due parole che formavano il nome ufficiale), passando cos\u00ec da \"NBC Universal\" a \"NBCUniversal\".\nDal 12 settembre 2011 la Universal Media Studios torna a chiamarsi Universal Television.\nDivisioni.\nNBC Universal Television Group.\nComprende le sotto-divisioni:\nFilm.\nComprende le sotto-divisioni:\nDigital Media.\nSi occupa della gestione dei siti web:\nIn passato si occupava anche della gestione del sito di intrattenimento Hulu, poi passato interamente a Disney.\nParks &amp; Resorts.\nSi occupa della gestione dei parchi tematici degli Universal Studios.\nAzionisti.\nFormata nel maggio del 2004 attraverso una joint venture tra General Electric e Vivendi Universal Entertainment, fino al 2011 la societ\u00e0 era controllata per l'80% dalla General Electric, mentre la Vivendi era proprietaria del restante 20%; nel gennaio di quell'anno la Vivendi ha venduto l'intera sua quota alla General Electric, che ha poi a sua volta ceduto nello stesso mese il 51% del pacchetto azionario alla Comcast. Nel marzo del 2013, la Comcast ha acquisito anche il restante 49%; in tal modo, NBCUniversal \u00e8 diventata a tutti gli effetti una sua sussidiaria."}
{"id": "678749", "revid": "554814", "url": "https://it.wikipedia.org/wiki?curid=678749", "title": "Terrorismo di Stato", "text": "Il terrorismo di Stato \u00e8 l'uso di strategie e metodi di terrorismo da parte dell'autorit\u00e0 statale.\nModalit\u00e0.\nUno Stato pu\u00f2 decidere di ricorrervi contro i suoi stessi cittadini, a fini repressivi per eliminare direttamente un gruppo politico, o per eliminarlo come interlocutore politico e togliergli credibilit\u00e0 davanti all'opinione pubblica incolpandolo di atti commessi da terzi (operazioni False flag), oppure per intimidire e far emigrare una popolazione che non desidera (pulizia etnica), per creare uno stato di emergenza che giustifica una deriva autoritaria con la sospensione e deroga delle Costituzioni in nome della sicurezza nazionale.\nUn ulteriore modo, proprio degli stati e non replicabile da soggetti non statali, di fare terrorismo \u00e8 l'istituire un ordinamento giuridico e di pubblica sicurezza estremamente punitivo: tramite organizzazioni di polizia segreta e regolamenti molto rigidi si instaura un clima di paura in cui ogni cittadino diventa passibile di punizione, in pratica \"colpevole fino a prova contraria\".\nAttivit\u00e0 internazionale.\nAl di fuori dei loro confini, gli stati adottano il terrorismo per perseguire obiettivi di politica estera e per ostacolare stati rivali o nemici. Poich\u00e9 tutti gli stati del mondo hanno sottoscritto ufficialmente la carta dei diritti dell'uomo, che implica un totale rifiuto del terrorismo, nessuno di essi pu\u00f2 ammettere di utilizzare metodi terroristici o di addestrare, armare o comunque aiutare terroristi o gruppi terroristici.\nTutte le attivit\u00e0 terroristiche promosse dagli stati sono quindi condotte segretamente, in modo da non essere riconducibili ai governi mandanti. Normalmente gli attentati e le uccisioni di stato vengono gestite da strutture dei servizi segreti civili o militari, o da gruppi esterni all'apparato statale ma ispirati e/o collegati ad esso (forze paramilitari, milizie, gruppi di attivisti). Un altro modo, molto comune negli stati meno dotati militarmente \u00e8 l'omettere di vigilare sulle attivit\u00e0 nel proprio territorio di gruppi estremisti aventi come bersaglio gli obiettivi desiderati, e anzi incoraggiandone le azioni."}
{"id": "678761", "revid": "6923", "url": "https://it.wikipedia.org/wiki?curid=678761", "title": "Terrorismo in Italia", "text": "Il terrorismo in Italia si \u00e8 manifestato soprattutto in forme di terrorismo politico ed eversivo condotte da vari gruppi e organizzazioni con metodi, motivazioni e interessi diversi e talvolta contrapposti.\nOltre al terrorismo politico, implicato nel contesto della guerra fredda insieme alla strategia della tensione, ci fu anche un terrorismo legato alla criminalit\u00e0 organizzata di matrice mafiosa, camorristica o di altra matrice, a opera di organizzazioni come Cosa nostra, Camorra, 'Ndrangheta e Sacra Corona Unita.\nSinossi storica.\nCaratterizz\u00f2 una fase della storia dell'Italia repubblicana dalla fine degli anni sessanta agli anni ottanta; questa fase, inizialmente conosciuta come quella degli opposti estremismi, successivamente divenne nota come anni di piombo, da un film omonimo del 1981. Ci sono due teorie interpretative del fenomeno: la teoria degli opposti estremismi e la teoria della strategia della tensione.\nAlla fine degli anni novanta si \u00e8 avuta una nuova recrudescenza del terrorismo politico che, nelle sue azioni eclatanti ma sporadiche, ha operato fino ai primi anni del 2000.\nTerrorismo politico.\nAnni sessanta e settanta.\nLa lunga durata del terrorismo italiano ha attirato l'attenzione di molti studiosi che hanno cercato di analizzarlo e di interpretarne le cause. L'Italia sembra essere il solo grande Paese europeo dove il terrorismo politico abbia avuto una cos\u00ec lunga cittadinanza, con l'eccezione dell'Irlanda del Nord e dei Paesi Baschi, in cui per\u00f2 la problematica ha risentito di cause etniche e religiose. Il politologo Ernesto Galli della Loggia ha esaminato il problema dell'anomalia italiana arrivando alla conclusione che esista un fondo di violenza proprio della societ\u00e0 italiana; l'interpretazione ha suscitato consensi e dissensi.\nAltra anomalia italiana, legata all'ipotizzata \"strategia della tensione\", \u00e8 inoltre il diffuso sospetto che negli anni settanta una parte della recente storia patria sia stata influenzata da iniziative di elementi dei servizi segreti e di gruppi politici extraparlamentari, interessati alla destabilizzazione del sistema politico italiano e a condizionarne la democrazia. Il periodo \u00e8 conosciuto con il termine Anni di piombo, con riferimento all'omonimo film del 1981 di Margarethe von Trotta il cui titolo richiama il piombo delle pallottole.\nIl terrorismo di diversa matrice fall\u00ec nei propri obiettivi e sconfitti furono i gruppi di estrema sinistra di matrice in genere marxista-leninista che videro sfumare la possibilit\u00e0 di sovvertire l'ordinamento statale attraverso la lotta armata.\nSconfitti furono anche i gruppi di estrema destra che a loro volta intendevano cambiare \u00ab\"la formula politica che per un venticinquennio ci ha governato\u00bb\" terrorizzando l'opinione pubblica al fine di dimostrare l'incapacit\u00e0 della democrazia a governare l'ordine pubblico, e l'esigenza di instaurare un regime autoritario. Qualcuno ritiene per\u00f2 che l'emanazione da parte dello Stato di leggi repressive, le cosiddette leggi speciali, fosse una parziale vittoria dell'estrema destra: Amos Spiazzi dichiar\u00f2, ad esempio, che in realt\u00e0 il Golpe Borghese sarebbe stato fittizio, pensato per essere immediatamente represso dalle forze dell'ordine e per fornire una scusa al governo democristiano per emanare leggi repressive.\nL'analisi e la discussione su questo complesso periodo storico sono ancora aperte: mentre per alcuni si \u00e8 trattato di anni di \"terrorismo di sinistra\", per altri si deve parlare di \"stragismo di destra\" e per altri ancora di \"stragismo di Stato\". Altre posizioni ritengono che al riguardo \u00abesista solo una verit\u00e0 giudiziaria parziale, confusa e spesso contraddittoria\u00bb.\nAnni ottanta.\nLa fine degli \"anni di piombo\" viene comunemente fatta coincidere con la liberazione del generale statunitense James Lee Dozier, avvenuta a Padova il 28 gennaio 1982 con un'azione incruenta dei NOCS. In realt\u00e0, c'\u00e8 ancora da segnalare l'omicidio del senatore democristiano Roberto Ruffilli, commesso proprio nel 1988, decennale del rapimento di Aldo Moro, del quale Ruffilli \u00e8, secondo le BR, il continuatore politico.\nNel corso del decennio comunque gli episodi di violenza andarono scemando, anche a causa del crollo del sostegno alle Brigate Rosse a seguito dell'assassinio dell'operaio comunista Guido Rossa nel 1979.\nL'opinione che la lotta armata potesse mutare l'assetto costituzionale andava sempre pi\u00f9 indebolendosi e, secondo alcuni studiosi, cresceva parallelamente la reazione capitalistica che elevava produttivit\u00e0 e competizione economica a valori e ne faceva gli unici criteri di progresso.\nIl terrorismo politico successivo, soprattutto di matrice \"rossa\", limit\u00f2 quindi i suoi obiettivi, cercando di influire nei processi politici e sociali e mantenere una certa pressione sulle libert\u00e0 decisionali democratiche. Questo \"terzo ciclo\" del terrorismo politico, pur estremamente discontinuo e disomogeneo, arriva a mietere vittime fino all'inizio del XXI secolo.\nAnni novanta e 2000.\nA diversi anni di distanza dagli avvenimenti degli omicidi a sfondo politico, sul finire degli anni novanta ha iniziato a riaffacciarsi sullo sfondo extraparlamentare il cosiddetto \"terrorismo risorgente\" di matrice comunista che port\u00f2 alla ricostruzione di organi eversivi scioltisi con la fine degli anni di piombo, come le Nuove BR.\nIn questa ottica avvengono gli omicidi dei consulenti per il Ministero del lavoro Massimo D'Antona, il 20 maggio 1999 e Marco Biagi, il 19 marzo 2002, rivendicati da parte dei nuclei ricostituiti delle Brigate Rosse nel tentativo di influenzare lo scenario sociopolitico come accaduto durante gli anni di piombo.\nL'ultima vittima, Emanuele Petri, agente della Polfer, ucciso il 2 marzo 2003 nel corso di uno scontro a fuoco a bordo di un treno nel quale viaggiavano i capi della nuova organizzazione eversiva: Nadia Desdemona Lioce e Mario Galesi. Nel 2003 il gruppo viene ufficialmente sciolto dopo l'arresto della Lioce e la morte di Galesi e i conseguenti arresti degli altri membri. Nel 2005 la sentenza definitiva condanna all'ergastolo la Lioce.\nTerrorismo indipendentista e separatista.\nTerrorismo separatista in Alto Adige.\nLa stagione del terrorismo in Alto Adige di stampo irredentista inizi\u00f2 nella seconda met\u00e0 degli anni '50. Scopo dei terroristi era la rivendicazione dell'indipendenza dall'Italia o l'annessione all'Austria. I primi attentati sono riconducibili al Gruppo Stieler, ma la pi\u00f9 importante organizzazione clandestina fu il Comitato per la liberazione del Sudtirolo (\"Befreiungsausschuss S\u00fcdtirol\"). La sua prima grande azione fu la Notte dei fuochi (\"Feuernacht\") nel 1961, quando i terroristi fecero esplodere diversi tralicci dell'alta tensione mediante l'uso di 350 ordigni, anche per richiamare l'attenzione internazionale sulla questione altoatesina. Negli anni il movimento si radicalizz\u00f2 e prese di mira le forze dell'ordine italiane. L'azione pi\u00f9 cruenta fu la strage di Cima Vallona nel 1967. Tra i pi\u00f9 noti esponenti del terrorismo altoatesino vi sono il fondatore del \"Befreiungsausschuss\" Sepp Kerschbaumer e Georg Klotz, detto il martellatore della Val Passiria, la cui figlia Eva Klotz viene considerata l'attuale leader dell'indipendentismo sudtirolese.\nMentre gli anni '70 furono segnati da una relativa calma, negli anni '80 il terrorismo altoatesino ricomparve sulla scena nella forma di un'organizzazione terroristica di stampo neonazista, \"Ein Tirol\" (\"Un Tirolo\"), che comp\u00ec vari attentati dinamitardi.\nIl bilancio del terrorismo in Alto Adige dal 20 settembre del 1956 al 30 ottobre del 1988: 361 attentati con esplosivi, raffiche di mitra, mine; 21 morti, di cui 15 membri delle forze dell'ordine, due cittadini comuni e quattro terroristi, dilaniati dagli ordigni che stavano predisponendo; 57 feriti, 24 fra le forze dell'ordine, 33 privati cittadini.\nTerrorismo politico in Sardegna.\nLa stagione dell'eversione politica, attiva in Italia gi\u00e0 dai primi anni del dopoguerra, si espanse in Sardegna a met\u00e0 degli anni '60 e si concluse negli anni '80, fine degli \"anni di piombo\" anche nella penisola.\nI contatti tra i banditi locali dell'anonima sarda e i militanti di organizzazioni eversive di estrema sinistra e attive nel terrorismo rosso, quali Brigate Rosse e Nuclei Armati Proletari, furono in parte aiutate dalla detenzione di militanti estremisti di sinistra nei carceri di massima sicurezza dell'isola, in maniera similare ai soggiorni obbligati dei mafiosi meridionali nel Settentrione, che influenzarono la nascita della Mala del Brenta.\nI movimenti terroristici e paramilitari pi\u00f9 famosi, nati nell'isola, furono \"Barbagia Rossa\", \"Movimento Armato Sardo\" e \"Comitato di Solidariet\u00e0 con il Proletariato Prigioniero Sardo Deportato\", nella maggior parte di ideologia comunista e indipendentista, nell'arco di un decennio rivendicarono diversi attentati, omicidi e sequestri di persona.\nTra i principali sostenitori della causa indipendentista ed eversiva vi fu l'editore Giangiacomo Feltrinelli, che pi\u00f9 volte tent\u00f2 di prendere contatti con diverse organizzazioni con l'intento di rendere indipendente la Sardegna (con l'aiuto degli indipendentisti) e formare un governo comunista (con l'aiuto degli eversivi di sinistra) sul modello approcciato da Fidel Castro a Cuba.\nPrendendo in considerazione l'elezione di Graziano Mesina, il pi\u00f9 noto bandito della criminalit\u00e0 sarda, come capo delle truppe ribelli, idea che effettivamente fu opzionata sia dagli eversivi di sinistra come dimostrano i vari contatti avutisi che dai servizi segreti deviati.\nStoria recente \u00e8 il fallito attentato dinamitardo, a Porto Rotondo, nei confronti del presidente del Consiglio italiano Silvio Berlusconi, durante la visita del premier inglese Tony Blair in Sardegna, avvenuto nell'agosto 2004, rivendicato da un movimento indipendentista, denominato Organizzazione Indipendentista Rivoluzionaria (Oir) e dai Nuclei proletari per il comunismo (Npc).\nTerrorismo anarchico.\nVerso la fine degli anni novanta e per tutti gli anni 2000 si assister\u00e0 anche ad una continuata attivit\u00e0 eversiva relativa all'area dell'anarco-insurrezionalismo. Le azioni terroristiche di matrice anarchica in questi anni sono state caratterizzate dall'utilizzo di esplosivi. La sigla pi\u00f9 presente nelle rivendicazioni di tali attentati \u00e8 stata la FAI - Federazione Anarchica Informale.\nUna organizzazione anarchica nota come \"Solidariet\u00e0 Internazionale\" fu protagonista di una serie di eventi dal 1998 al 2000 nella citt\u00e0 di Milano. Nell'estate 1998 seguirono alla morte degli anarchici Maria Soledad Rosas e Edoardo Massari (conosciuti come \"Sole e Baleno\", furono vittime di quella che si rivel\u00f2 in seguito una montatura giudiziaria che li voleva responsabili di atti di ecoterrorismo, entrambi morirono suicidi in strutture di detenzione) una serie di lettere-bomba inviate a diversi politici, magistrati, giornalisti e carabinieri. Nell'ottobre 1998 un attentato alla stazione dei carabinieri. Nell'estate 1999 due bombe rivendicate dal gruppo vengono trovate e per un caso fortuito non esplodono. Il 28 giugno 2000 due bottiglie incendiarie lanciate dai membri del gruppo durante la cerimonia per la polizia penitenziaria nella basilica di Sant'Ambrogio non esplodono. Nel settembre 2001 le indagini di diverse 14 procure interregionali portarono a una maxi-retata nazionale con l'indagine su 60 persone legate all'organizzazione e accusate di \u00abassociazione a delinquere con finalit\u00e0 di terrorismo e di eversione dell'ordine democratico\u00bb. Le motivazioni del gruppo erano la lotta a favore dei detenuti anarchici in Spagna sottoposti a regime di carcere duro, e aveva diversi contatti con associazioni sovversive in Grecia e Inghilterra.\nIl 18 dicembre 2000 un lavoratore not\u00f2 la presenza di una borsa tra la terza e la quarta guglia del tetto del Duomo di Milano, disinnescata dopo l'intervento degli artificieri, l'ordigno era programmato per esplodere alle 3 della notte seguente e carico di oltre un kg di esplosivo.\nLa notte del 16 dicembre 2009 esplode parzialmente un ordigno rudimentale carico di 2\u00a0kg di dinamite negli interni dell'universit\u00e0 Bocconi di Milano. La bomba, piazzata per chiedere la chiusura dei Centri di identificazione ed espulsione, \u00e8 stata rivendicata dalla FAI in un volantino firmato \"Nucleo Maurizio Morales\" recapitato alla redazione del quotidiano Libero. A tal proposito si inserisce un comunicato della Federazione Anarchica Italiana, che denuncia l'uso infamante del medesimo acronimo.\nTerrorismo palestinese.\nDi terrorismo palestinese in Italia si parl\u00f2 nel corso degli anni di piombo, quando per la prima volta ag\u00ec nel Paese un commando di dell'organizzazione Settembre Nero, che, il 4 agosto 1972, colloc\u00f2 delle cariche esplosive nei pressi dei serbatoi petroliferi al terminale dell'Oleodotto Transalpino a San Dorligo della Valle (Trieste). Anche se non ci furono vittime, l'esplosione provoc\u00f2 alcuni feriti oltre a ingenti danni materiali ed ambientali.\nIl 17 dicembre 1973, un attentato di matrice palestinese presso l'aeroporto di Fiumicino caus\u00f2 la morte di 34 persone e il ferimento di altre 15.\nNel 1982 un commando di cinque terroristi di origine palestinese, facenti parte del Consiglio rivoluzionario di al-Fath di Abu Nidal caus\u00f2 la morte di Stefano Gaj Tach\u00e9 (2 anni) e il ferimento di altre 37 persone, alla sinagoga di Roma.\nNel 1985, la terza azione di un commando palestinese, di nuovo all'aeroporto Fiumicino, cost\u00f2 la vita a 13 persone. Contemporaneamente avveniva all'aeroporto Schwechat di Vienna un attacco della stessa cellula e con le stesse modalit\u00e0.\nTerrorismo religioso.\nTerrorismo islamista.\nNel 1998, dopo che si era scelta la Francia come nazione ospite dei campionati mondiali di calcio, le unit\u00e0 antiterroristiche dei diversi paesi europei lanciarono diversi allarmi riguardo al rischio di azioni sovversive da parte di sopravvissuti e nostalgici del Gruppo Islamico Armato algerino. In Italia la DIGOS effettu\u00f2 l'\"Operazione Al Shabka\", l'\"Operazione Venti Tranquilli\" e l'\"Operazione Ritorno\"; le quali portarono alla scoperta di reti logistiche islamiste in Lombardia, Emilia-Romagna e Veneto composte da tunisini, algerini e magrebini in parte reduci dal conflitto bosniaco, che sostenevano la latitanza di terroristi e il finanziamento di cellule terroristiche, argomenti identificati dal rapporto finale delle indagini come una \u00abagenzia di servizi a disposizione del terrorismo islamico in Europa\u00bb.\nSi riprese a parlare di terrorismo islamista dopo gli attentati dell'11 settembre 2001. Dai rapporti elaborati da agenzie di sicurezza italiane ed estere, \u00e8 emerso che l'Italia sia luogo di posizione per cellule islamiche pi\u00f9 o meno in contatto tra loro in attesa di richiami o compiti. Nel 2001 l'ambasciata statunitense di Roma chiuse sotto il periodo di Capodanno per timore di attentati.\nNei primi mesi del 2002, per la prima volta dopo gli attentati dell'11 settembre, in Italia veniva emesso un comunicato dei servizi segreti statunitensi nel quale si confermava la nascita di gruppi terroristici a livello embrionale di matrice islamica. Lo stesso rapporto indicava le citt\u00e0 di Firenze e Venezia come possibili obiettivi di attentatori suicidi, motivo per il quale nel periodo seguente la pubblicazione vennero intensificate le misure di sicurezza per prevenire possibili attacchi terroristici.\nPoco tempo dopo l'avviso di cautela emesso dagli Stati Uniti d'America, la polizia aveva ritrovato, in un appartamento affittato ad alcuni marocchini, delle piantine e possibili tracce della pianificazione di un attacco all'ambasciata inglese di Roma. Una settimana dopo i fatti, da un controllo delle autorit\u00e0 dell'ordine contro l'immigrazione clandestina, venne sgominata una banda di immigrati magrebini impegnata nella progettazione di un attentato all'ambasciata americana di Roma e in Via Veneto. Per la realizzazione del piano i quattro avevano formulato un composto con alte dosi di cianuro, aiutandosi con lo studio di una pianta con alcuni acquedotti capitolini, forse con l'intenzione di avvelenarli.\nNella notte tra il 10 e 11 dicembre 2003 un cittadino giordano di origine palestinese, nato in Kuwait, Al Khatib Muhannad Shafiq Ahma, in grave fase depressiva, si suicid\u00f2 facendo esplodere la propria auto alimentata a GPL di fronte alla sinagoga di Modena. L'esplosione non provoc\u00f2 vittime e danneggi\u00f2 i vetri della sinagoga e delle case circostanti.\nNel dicembre 2008 vengono arrestati a Giussano, nella Brianza, i cittadini marocchini Rachid Ilhami e Albdelkader Ghafir, con l'accusa di pianificare attentati ad alto potenziale stragista nella citt\u00e0 di residenza. I due avevano previsto tre attacchi con esplosivo in zone contigue a Giussano: supermercato Esselunga a Seregno, vasto parcheggio per auto nelle vicinanze del supermercato e caserma dei Carabinieri locale.\nIl 3 settembre 2009 viene arrestato a Roma un cittadino algerino di 44 anni, ma in possesso di un passaporto irlandese, legato al Gruppo Islamico Armato e ricercato a livello mondiale per un mandato di cattura internazionale emesso nei suoi confronti per i suoi legami con il terrorismo.\nIl 12 ottobre 2009 viene messo in atto, contro una caserma di Milano, da parte di un cittadino libico, quello che \u00e8 stato considerato il primo attacco suicida ad alto potenziale stragista in Italia. La quantit\u00e0 di esplosivo usata dall'attentatore non risult\u00f2 per\u00f2 cos\u00ec pesante da provocare ingenti danni, tanto che l'attentatore stesso ne usc\u00ec ferito insieme a un militare in procinto di fermarlo. In una relazione sull'accaduto del DIS al Parlamento, si accoglieva l'ipotesi di un atto isolato di una persona classificata come \u00abterrorista solitario\u00bb, smentendo nel frattempo i collegamenti tra l'azione e organizzazioni integraliste vere e proprie.\nIl terrorismo delle organizzazioni mafiose.\nCosa nostra.\nCosa nostra ha cercato di influire sugli avvenimenti politici e giudiziari anche ricorrendo alla violenza di matrice terroristica, attraverso l'uso di esplosivi per seminare il terrore: infatti, il \"boss\" Giuseppe Cal\u00f2 organizz\u00f2 insieme ad alcuni terroristi neri e camorristi la strage del Rapido 904 (23 dicembre 1984), che provoc\u00f2 17 morti e 267 feriti, al fine di distogliere l'attenzione delle autorit\u00e0 dalle indagini del pool antimafia e dalle dichiarazioni dei collaboratori di giustizia Tommaso Buscetta e Salvatore Contorno.\nNel biennio 1992-93 tale strategia terroristica di Cosa Nostra si ripropose in seguito alle numerose condanne all'ergastolo scaturite dal Maxiprocesso e ai nuovi provvedimenti antimafia varati dallo Stato: in due gravi attentati dinamitardi furono uccisi i giudici Giovanni Falcone (23 maggio 1992) e Paolo Borsellino (19 luglio), a cui seguirono alcune autobombe a Roma, Firenze e Milano (maggio-luglio 1993) che provocarono numerose vittime e feriti nonch\u00e9 danni al patrimonio artistico italiano.\nAspetti legali.\nNell'ordinamento italiano il terrorismo \u00e8 prevista come finalit\u00e0 aggravante ad esempio nell'art. 280 del codice penale, introdotto dalla legge Cossiga del 1980:\n\"Omissis\" e segreti di Stato.\nIl 7 novembre 1977 \u00e8 entrata in vigore la \"legge 801\" che imponeva la segretezza su \u00abatti, documenti, notizie, attivit\u00e0 e ogni altra cosa la cui diffusione sia idonea a recar danno all'integrit\u00e0 dello Stato democratico\u00bb.\nNell'aprile del 2008 un decreto governativo ha deciso che i documenti riservati non potranno restare segreti per pi\u00f9 di 30 anni sancendo di fatto l'accessibilit\u00e0 a documenti occultati pi\u00f9 di trent'anni fa. Il diritto di accesso a documenti coperti da segreto di Stato non si calcola per\u00f2 a partire dalla data in cui \u00e8 avvenuto il fatto, ma a decorrere dall'opposizione del vincolo o dalla conferma della sua opposizione. Per quanto riguarda la strage dell'Italicus del 1974, ad esempio, la comunicazione al Parlamento dell'apposizione del segreto di Stato da parte del Governo \u00e8 avvenuta il 2 settembre del 1982 e pertanto i 30 anni indicati sono scaduti nel 2012. La cessazione del vincolo del segreto di Stato \"non comporta l'automatica decadenza del regime della classifica e della vietata divulgazione\".\nTerroristi latitanti.\nIl ministro della giustizia Clemente Mastella e il ministro dell'interno Giuliano Amato, rispondendo a interrogazioni parlamentari, hanno divulgato all'inizio 2007 una lista di terroristi latitanti \"ricercati in campo internazionale per atti di associazione terroristica, banda armata o associazione sovversiva\" in cui risultano \"113 soggetti, di cui 59 appartenenti a gruppi terroristici considerati di estrema sinistra, 11 a gruppi considerati di estrema destra e 43 appartenenti a gruppi terroristici internazionali\". Negli ultimi anni il mandato di cattura europeo ha reso pi\u00f9 facile estradare e processare i terroristi residenti all'estero."}
{"id": "678769", "revid": "287204", "url": "https://it.wikipedia.org/wiki?curid=678769", "title": "Tridecagono", "text": "In geometria, un tridec\u00e1gono o triscaidecagono (dal greco \u03c4\u03c1\u03b5\u03b9\u03c3\u03ba\u03b1\u03af\u03b4\u03b5\u03ba\u03b1 / treiska\u00eddeka) \u00e8 un qualsiasi poligono con 13 lati ed altrettanti vertici ed angoli; il tridecagono regolare \u00e8 caratterizzato da angoli e lati tutti congruenti tra loro.\nPropriet\u00e0 geometriche.\nIl numero delle diagonali \"D\" di un tridecagono \u00e8 il risultato della seguente formula, dove \"l\" \u00e8 il numero dei suoi lati:\nmentre la somma dei suoi angoli interni, essendo pari a tanti angoli piatti quanti sono i suoi lati meno due, vale:\nTridecagono regolare.\nCiascun angolo interno, per quanto detto precedentemente, vale:\ninvece l'area \"A\" di un tridecagono regolare di lato \"a\" \u00e8 ricavabile dalla seguente formula:\nCostruzione.\nUn tridecagono regolare \"non\" pu\u00f2 essere costruito in modo esatto con riga e compasso. Qui sotto ne \u00e8 mostrata una costruzione che fornisce un'ottima approssimazione (circa due centesimi di grado sull'angolo al centro):"}
{"id": "678775", "revid": "1008732", "url": "https://it.wikipedia.org/wiki?curid=678775", "title": "Lista di osservatori astronomici", "text": "Elenco degli osservatori astronomici attivi nel mondo.\nGiappone.\nOsservatorio Astronomico Nazionale del Giappone"}
{"id": "678779", "revid": "1528507", "url": "https://it.wikipedia.org/wiki?curid=678779", "title": "HP Enterprise Services", "text": "HP Enterprise (precedentemente nota anche come \"HP Enterprise Services\" e poi \"Enterprise Services\") \u00e8 una multinazionale che si occupa dell'erogazione di servizi tecnologici e di business in esternalizzazione. Creata nel 1962 da Ross Perot con nome Electronic Data Systems (EDS), la sede principale \u00e8 a Plano in Texas. Nel 1984 \u00e8 stata acquisita dalla General Motors, ma nel 1996 \u00e8 tornata ad essere un'azienda indipendente. Nel 2006 impiega 117.000 persone in 60 nazioni ed ha un giro d'affari di 19,8 miliardi di dollari. La societ\u00e0 \u00e8 presente nella classifica Fortune 500 come una delle pi\u00f9 grandi aziende di servizi. Dal 03 aprile 2017 si unisce insieme a CSC (Computer Science Corporation) fondando DXC Technology, la pi\u00f9 grande azienda indipendente al mondo per i servizi IT end-to-end.\nDescrizione.\nNel 1979, subito prima della rivoluzione iraniana che port\u00f2 alla destituzione dello Sci\u00e0 dell'Iran, molti impiegati dell'azienda (all'epoca era la societ\u00e0 di IT che sviluppava il sistema informatico di previdenza sociale iraniano) furono detenuti dal governo di transizione iraniano; ci\u00f2 spinse Ross Perot a prendere misure clandestine straordinarie per liberare i propri dipendenti e portarli fuori dall'Iran. Questi eventi vengono raccontati nel libro di Ken Follett \"Sulle ali delle aquile\".\nNel 2006 EDS vende la propria societ\u00e0 di consulenza aziendale A.T. Kearney e mantiene interessi in 4 societ\u00e0:\nNel 2008 HP acquisisce il pacchetto azionario di controllo di EDS per 13,9 miliardi di dollari, con una delle maggiori operazioni di fusione nell'ambito delle tecnologie informazione, .\nA inizio 2010 EDS cambia nome in quello attuale.\nPresenza in Italia.\nLa societ\u00e0 \u00e8 presente con propri presidi in Italia dal 1985 per la distribuzione dei prodotti Unigraphics e per coadiuvare le attivit\u00e0 di General Motors dal lato informatico. Comunque \u00e8 solo dal 1993 che si realizza la prima acquisizione con l'acquisto della societ\u00e0 \u00abSystems &amp; Management\u00bb di Torino e nel 1994, contestualmente alla firma di un contratto decennale, acquista la societ\u00e0 Database (di cui aveva gi\u00e0 tentato l'acquisizione nel 1993) dall'INA (successivamente entrata a far parte del gruppo Generali). Nel 1996 insieme a Fondiaria crea la \u00abSistemi sanitari\u00bb, societ\u00e0 a maggioranza EDS che si occupa di gestione di polizze sanitarie e sinistri.\nNel 1997 vince il concorso appalto della durata di quattro anni, successivamente rinnovato e ancora in essere, indetto dal Ministero della pubblica istruzione per la gestione dei sistemi informativi mentre le 1998 firma con Banca di Roma (successivamente confluita in Capitalia) un contratto per l'outsourcing dei sistemi informativi divenendone contestualmente azionista di riferimento, il contratto, anche se alla fine entr\u00f2 in vigore, fu violentemente osteggiato dai dipendenti Banca di Roma oggetto della cessione. Nel 1999 \u00e8 la volta di ENI che cede a EDS la controllata Enidata e la gestione dell'infrastruttura informatica. Dallo stesso anno gestisce le infrastrutture tecnologiche italiane di Deutsche Bank ed ha vinto il contratto di fornitura dei servizi di Interoperabilit\u00e0 del Centro Tecnico per la Rete Unitaria della Pubblica Amministrazione - RUPA dell'AIPA. Nel 2000 la societ\u00e0 ha siglato un accordo di durata pluriennale con la Motorizzazione Civile per la gestione del centro elaborazione dati e per la gestione e la manutenzione dei sistemi applicativi del Cliente. Dal 2006 acquisisce la gestione IT di Credem.\nDal 1\u00ba febbraio 2007 \u00e8 operativa la joint-venture Fondiaria-SAI Servizi Tecnologici S.r.l. (FSST) costituita al 51% da Fondiaria-SAI e per il 49% da EDS con lo scopo di gestire l'architettura informatica della Fondiaria-SAI. Nello stesso anno per effetto, essendo la banca Antonveneta entrata a far parte del gruppo gi\u00e0 cliente EDS, acquisisce anche il settore informatico di questo istituto bancario. Attualmente ha sei sedi in Italia di cui due al sud: una a Pozzuoli ed un centro competenze a Bari; due al nord: Milano e Torino; due al centro: Roma (sede centrale) e Pomezia. I profitti nel 2004 sono stati di \u20ac 442 milioni e le persone attualmente impiegate sono 3300. Dal 1\u00ba maggio 2014, in seguito alla fusione tra Unipol e Fondiaria Sai che ha dato origine ad UnipolSai, FSST \u00e8 stata incorporata nel gruppo Unipol.\nClienti in Italia.\nAlcuni dei maggiori clienti in Italia:\nA gennaio 2010 sono stati svelati all'interesse pubblico molti dei contratti citati, fino a quel momento mai dichiarati (Credem, Capitalia e Antonveneta, per citarne alcuni). Dopo l'acquisizione a livello mondiale da parte di HP il numero dei dipendenti \u00e8 notevolmente ridotto, impattando a livello mondiale oltre 24000 dipendenti. In Italia l'intero gruppo ha visto una riduzione di circa 1000 dipendenti."}
{"id": "678785", "revid": "1372005", "url": "https://it.wikipedia.org/wiki?curid=678785", "title": "Fritz Busch", "text": "Diresse a teatro ad Aquisgrana, Stoccarda e Dresda. Nel 1933 fu rimosso dalla sua posizione a Dresda per via della sua opposizione al regime nazista. Si trasfer\u00ec e prese a dirigere in Sud America e Scandinavia prima di diventare il direttore d'orchestra del festival estivo di Glyndebourne in Inghilterra. Rimase a Glyndebourne fino allo scoppio della seconda guerra mondiale; successivamente concentr\u00f2 la sua attivit\u00e0 in Sud America e al Metropolitan Opera di New York. Memorabili le sue interpretazioni mozartiane a Glyndebourne: la trilogia Mozart/Da Ponte. Altre notevoli esecuzioni, testimoniate da registrazioni su disco, sono la Nona di Beethoven, il Lohengrin e il Tristan di Wagner, un Ballo in maschera di Verdi in tedesco, la seconda sinfonia di Brahms e l'italiana di Mendelssohn.\nEra fratello del violinista Adolf Busch."}
{"id": "678788", "revid": "135224", "url": "https://it.wikipedia.org/wiki?curid=678788", "title": "Obelisco di San Gennaro", "text": "L'obelisco di San Gennaro (o pi\u00f9 propriamente guglia di San Gennaro) \u00e8 un obelisco barocco di Napoli, situato in piazza Riario Sforza, tra la reale cappella del Tesoro di san Gennaro ed il Pio Monte della Misericordia.\nDelle tre grandi guglie di Napoli, quella di San Gennaro \u00e8 la pi\u00f9 antica della citt\u00e0.\nStoria e descrizione.\nL'obelisco fu eretto nel 1636 dai committenti della Deputazione del Tesoro in ringraziamento per lo scampato pericolo durante l'eruzione del Vesuvio del 1631. Il progetto fu affidato a Cosimo Fanzago che termin\u00f2 la costruzione nove anni dopo, anche se, per il sopraggiungere di vari contrasti, l'opera pot\u00e9 dirsi ultimata solo nel 1660.\nLa struttura \u00e8 composta da una sorta di colonna quadrangolare sulla quale sono collocate le grandi volute che terminano in un capitello ionico riccamente decorato. Alla sommit\u00e0 del monumento si innalza la statua in bronzo di San Gennaro, opera di Tommaso Montani; alla base invece la scultura della \"Sirena Partenope\" regge uno scudo recante parole di gratitudine della citt\u00e0 al santo."}
{"id": "678801", "revid": "1543377", "url": "https://it.wikipedia.org/wiki?curid=678801", "title": "Orion (HSK 1)", "text": "L'Orion era un incrociatore ausiliario della Kriegsmarine che trov\u00f2 impiego come nave corsara durante la seconda guerra mondiale. Conosciuta anche come HSK 1 (Hilfskreuzer 1 - incrociatore ausiliario 1), 'Schiff 36' e col codice \"A\", venne costruita nel 1930 come nave da carico \"Kurmark\" e poi convertita in corsara tra il 1939 e il 1940.\nNella sua lunga crociera durata ben 510 giorni, l\"'Orion\" affond\u00f2 ben 17 navi, di cui 4 accertate con mine, per un totale di 106.405 tonnellate, di cui 24.115 tonnellate a causa di mine.\nAl suo comando venne posto il capitano di vascello Kurt Weyher, il quale fece camuffare inizialmente la corsara come la olandese \"Beemterdijk\", poi come la russa \"Soviet\" e, all'inizio della navigazione nell'Atlantico, come nave greca \"Rocos\". Proprio con quest'ultimo camuffamento riusc\u00ec ad affondare, il 24 aprile 1940, la sua prima nave: la britannica \"Haxby\".\nL'\"Orion\" non venne mai catturato, affondando la sua ultima preda, prima di fare ritorno in Germania, nel luglio del 1941, dopo aver percorso ben 203.739\u00a0km nelle acque dell'Atlantico, dell'Oceano Indiano e del Oceano Pacifico.\nDa segnalare che l'Orion fu probabilmente l'unica nave da guerra tedesca ad imbarcare un velivolo giapponese. Infatti il 19 maggio 1941, la nave appoggio \"Emland\" proveniente dal Giappone imbarc\u00f2 sull'Orion, rimasto privo del suo aereo, un idrovolante giapponese Nakajima E8N, per l'occasione dipinto con le insegne britanniche.\nI gravi problemi ai motori, causati dalla lunga crociera e dai combattimenti, fecero prendere all'OKM la decisione di non mandarla al largo una seconda volta: armamento e parti del camuffamento furono destinati ad altri corsari. La nave torn\u00f2 ad essere un mercantile con il nome di \"Hektor\".\nVenne affondata il 4 maggio 1945 durante un bombardamento vicino alla costa di Swinem\u00fcnde."}
{"id": "678802", "revid": "834", "url": "https://it.wikipedia.org/wiki?curid=678802", "title": "Contee dello Utah", "text": "Elenco delle 29 contee dello Utah, Stati Uniti."}
{"id": "678813", "revid": "287204", "url": "https://it.wikipedia.org/wiki?curid=678813", "title": "Atlantis (HSK 2)", "text": "L'Atlantis era un incrociatore ausiliario della Kriegsmarine che trov\u00f2 impiego come nave corsara durante la seconda guerra mondiale. Conosciuta anche come HSK 2 (Hilfskreuzer 2 - incrociatore ausiliario 2) oppure \"Schiff 16\" presso la marina da guerra tedesca e come \"\u201cRaider-C\u201d\" presso l'Ammiragliato inglese. La medesima sorte la ebbe la sua gemella Pinguin, nata nave da carico Schiff 33 codice F e battezzata Kandelfels.\nDurante la seconda guerra mondiale venne impiegata nella guerra di corsa durante la quale affond\u00f2 o cattur\u00f2 22 navi per 144\u00a0384\u00a0t in una crociera durata circa 100\u00a0000 miglia. L\"Atlantis\" venne affondata il 22 novembre 1941 dall'incrociatore inglese .\nL'obiettivo principale di una nave corsara era attaccare il naviglio mercantile nemico: avvicinandosi il pi\u00f9 possibile all'avversario sotto mentite spoglie, si esponeva improvvisamente la bandiera da guerra e si scoprivano le armi nascoste per coglierlo di sorpresa e costringerlo alla resa. Combattimenti contro navi da guerra dovevano essere invece evitati in quanto la potenza di fuoco ma soprattutto le strutture della nave non erano adeguate. Un obiettivo secondario era il rifornimento in mare di naviglio militare alleato, sia di superficie sia subacqueo. \nIl successo della guerra di corsa si misura in tonnellaggio distrutto o catturato e nella durata della crociera stessa: l\u2019\"Atlantis\" fu seconda solo alla nave \"Pinguin\" in termini di tonnellaggio e detiene il record della pi\u00f9 lunga permanenza in mare di tutte le unit\u00e0 corsare tedesche in entrambe le guerre mondiali. Inoltre ebbe un effetto significativo sulle operazioni militari nell'estremo oriente, avendo intercettato importanti documenti segreti durante la cattura del piroscafo inglese SS \"Automedon\".\nImpiego prebellico.\nCostruita nel 1937 dai cantieri Bremer Vulkan di Brema come nave da carico, fu inizialmente impiegata con il nome di \"Goldenfels\" dalla compagnia di navigazione DDG Hansa. Nel tardo 1939 venne requisita dalla Kriegsmarine, convertita in una nave da guerra con l'aggiunta di armamenti che potevano essere celati dietro finte sovrastrutture e ribattezzata \"Atlantis\".\nDettagli tecnici.\nL\"Atlantis\" era lunga 155 metri, aveva un dislocamento di 17\u00a0600\u00a0t ed era manovrata da un equipaggio di 349 unit\u00e0 di cui 21 ufficiali e 328 marinai. Il suo apparato propulsivo era composto da due motori Diesel a 2 tempi che muovevano una singola elica e che le permettevano una velocit\u00e0 massima di 17,5 nodi ed un'autonomia di circa 60\u00a0000 miglia (a 10 nodi). Tale configurazione era ottimale per una nave corsara in quanto molto affidabile ed estremamente facile da esercire rispetto ad un impianto a vapore di uguale potenza. \nSuccessive modifiche ed armamento.\nDurante i lavori di conversione fu aggiunto il carico bellico, in particolare:\nFatta eccezione per due cannoni da 150\u00a0mm a poppa che erano nascosti da una gru e da un finto cassero, erano nascosti dietro finte murate mobili all'interno delle sovrastrutture e potevano essere rapidamente posti in azione per cogliere di sorpresa il naviglio nemico.\nVenne dotata di due idrovolanti Heinkel He-114C posti in una stiva, di cui uno pronto all'uso mentre l'altro doveva essere assemblato. Gli idrovolanti furono sostituiti nel corso della missione da due pi\u00f9 piccoli e performanti Arado Ar 196. \nNelle sue stive la nave portava anche una grande quantit\u00e0 di materiale per modificare la struttura e mimetizzarsi assumendo l'aspetto di navi di simili dimensioni ma battenti bandiera di paesi neutrali, in particolare:\nGrazie a questo materiale l\"Atlantis\" poteva adottare fino a 26 \"silhouette\" differenti per ingannare la caccia nemica.\nImpiego bellico.\nA dicembre del 1939 venne posta sotto il comando del Kapit\u00e4n zur See Bernhard Rogge ma, a causa del ghiaccio, non pot\u00e9 lasciare il porto di Brema fino al 31 marzo 1940, quando la corazzata \"Hessen\" venne inviata come rompighiaccio per aprire una via verso il mare aperto. \nL\"Atlantis\" navig\u00f2 attraverso i campi minati del Mare del Nord, tra Norvegia e Gran Bretagna, varc\u00f2 il Circolo Polare Artico ed entr\u00f2 nell'Oceano Atlantico attraverso il Canale di Danimarca, camuffata per assomigliare alla nave sovietica \"Krim\": batteva infatti la bandiera dell'Unione Sovietica (neutrale al tempo), era decorata con il simbolo della falce e martello e recava a poppa la scritta \u201cAttenzione all'elica\u201d in russo ed in inglese. \nIntorno al 25 aprile, pass\u00f2 l'Equatore e cambi\u00f2 livrea, assumendo quella del cargo giapponese \"Kasii Maru\": una grande K venne dipinta sul fumaiolo rosso per identificarla come una nave appartenente alla Kokusai Line; inoltre era decorata con simboli del sol levante e recava scritte in giapponese sulla poppa. \nAtlantico.\nIl 2 maggio il corsaro tedesco incontr\u00f2 una nave di linea inglese, la SS \"City of Exeter\", che tuttavia venne risparmiata poich\u00e9 il comandante Rogge temeva di provocare molte vittime tra i passeggeri civili. Mentre la nave inglese si allontanava, venne intercettata una segnalazione alla Royal Navy sull'attivit\u00e0 sospetta di un mercantile giapponese. \nIl 3 maggio l\"Atlantis\" fece la sua prima vittima, un cargo inglese chiamato \"Scientist\" che trasportava minerali di ferro e iuta. La nave tedesca si avvicin\u00f2, iss\u00f2 la bandiera da guerra della Kriegsmarine e segnal\u00f2 visivamente di fermare le macchine e non usare la radio, sparando anche un colpo di avvertimento. Tuttavia il comandante inglese inizi\u00f2 a trasmettere una richiesta di soccorso e tent\u00f2 di disimpegnarsi, ma una seconda salva da parte della nave tedesca colp\u00ec il locale caldaie, costringendolo alla resa. Tra i 78 membri dell'equipaggio vi fu una vittima, mentre gli altri 77 vennero imprigionati e la nave affondata. \nCapo Agulhas.\nContinuando a procedere verso sud, la nave corsara doppi\u00f2 il Capo di Buona Speranza e raggiunse il Capo Agulhas il 10 maggio. In questa zona pos\u00f2 con successo un campo minato esaurendo tutte le mine imbarcate. Tuttavia il campo minato fu rapidamente scoperto in seguito al comunicato radio della propaganda tedesca in cui si vantava l'affondamento di molte unit\u00e0 nemiche ad opera di un campo minato posato da un corsaro tedesco che operava nel giardino sul retro (lett. \u201c\"its own\" \"backyard\"\u201c) della Royal Navy. Successivamente fu intercettato un messaggio di allerta proveniente da Ceylon, basato sulla segnalazione della \"City of Exeter\", in cui si avvisava la presenza di un corsaro tedesco camuffato da nave giapponese.\nL\"Atlantis\" fece quindi rotta per l'Oceano Indiano, assumendo l'aspetto della nave mercantile olandese MV \"Abbekerk\". \nOceano Indiano.\nIl 10 giugno 1940 l\"Atlantis\" cattur\u00f2 la motonave norvegese \"Tirranna\" dopo un cannoneggiamento durato 3 ore. La nave risult\u00f2 essere carica di rifornimenti per le truppe australiane che combattevano nel Medio Oriente e venne quindi inviata in Francia come preda di guerra. \nL'11 luglio venne abbordata la nave di linea \"City of Baghdad\", a bordo della quale i marinai tedeschi trovarono documenti contenenti codici di comunicazioni per le navi mercantili alleate, oltre ad un report completo inviato dalla \"City of Exeter\" in cui l\"Atlantis\" era descritta in dettaglio, confermando che \u201cl'identit\u00e0 giapponese\u201d della nave non era stata efficace. Rapidamente il comandante Rogge fece modificare il profilo della nave, aggiungendo due nuovi picchi di carico. \nIl 13 luglio l\"Atlantis\" incontr\u00f2 la nave passeggeri \"Kemmendine\", diretta a Burma, il cui equipaggio apr\u00ec il fuoco con un cannone da 75 mm, ma fu rapidamente sopraffatta dalla corsara tedesca. Tutti i passeggeri e l'equipaggio furono presi prigionieri e la nave venne affondata. \nIn agosto l\"Atlantis\" affond\u00f2 la \"Talleyrand\", una gemella della \"Tirranna\". Successivamente incontr\u00f2 il cargo \"King City\" che trasportava carbone e che venne erroneamente scambiata per una \"Q-ship\" inglese a causa dei bruschi cambi di rotta. Successivamente si scopr\u00ec che tale andatura era dovuta a problemi tecnici agli organi di manovra. La nave venne duramente colpita da tre cannonate che causarono cinque morti. \nDurante il mese di settembre la corsara tedesca cattur\u00f2 le navi \"Athelking\", \"Benarty\" e \"Commissaire Ramel\", che vennero affondate successivamente al trasferimento di prigionieri, rifornimenti e documenti. In ottobre venne catturata la nave iugoslava \"Durmitor\", che trasportava un carico di sale. La Jugoslavia era neutrale al tempo, ma il comandante Rogge era pressato dalla necessit\u00e0 di liberarsi di un gran numero di prigionieri di guerra raccolti dalle precedenti catture: la nave venne catturata poich\u00e9 nel viaggio precedente aveva trasportato carbone per gli Alleati, da Cardiff ad Orano. Furono trasferiti 260 prigionieri ed i documenti delle navi catturate e, con un equipaggio tedesco di 14 uomini, venne inviata verso la Somalia, che era sotto il controllo italiano. La nave vi giunse dopo un viaggio, durato 5 settimane, in cui l'equipaggio dovette affrontare molti problemi, tra cui la mancanza di combustibile. \nNella prima met\u00e0 di novembre l\"Atlantis\", presentandosi come HMS \"Anthenor\", cattur\u00f2 due petroliere norvegesi, la \"Teddy\" e la \"Ole Jacob\". \nLa cattura della \"Automedon\" ed il suo carico segreto.\nL'11 novembre il corsaro tedesco entr\u00f2 in contatto con la nave da carico \"Automedon\" a circa 250 miglia a nordovest di Sumatra e cerc\u00f2 di fermarla sparando un colpo di avvertimento. Tuttavia il radio operatore inglese inizi\u00f2 a trasmettere di essere sotto attacco da parte di una nave corsara, forzando l'attaccante ad un pesante cannoneggiamento che distrusse il ponte di comando, le scialuppe e gli alloggi dell\"Automedon\", causando sei morti e dodici feriti. I tedeschi arrembarono la nave danneggiata e trovarono quindici sacchi di posta per il \"British Far East Command\", classificata \"Top Secret\", che comprendevano tabelle di decodificazione, report dell'intelligence della marina, ordini di flotta ed istruzioni di artiglieria. Trovarono inoltre una piccola borsa marcata come \u201cAltamente confidenziale\u201d contenente un report per il Comandante in Capo dell'Estremo Oriente, Robert Brooke Popham. La borsa doveva essere gettata fuori bordo se la nave fosse stata a rischio di cattura, ma i responsabili erano feriti o deceduti e non erano riusciti ad adempiere il loro dovere. Il report conteneva una valutazione della potenza militare dell'impero giapponese nell'estremo oriente, dettagli relativi agli squadroni della RAF, valutazioni di potenza navale e note sulle difese di Singapore. Il report dipingeva un quadro a tinte fosche sulle capacit\u00e0 militari marine e terrestri inglesi nell'estremo oriente e dichiarava che l'Inghilterra era troppo debole per rischiare la guerra con il Giappone.\nLa preda fu affondata ed il comandante Rogge realizz\u00f2 ben presto l'importanza del materiale catturato. Trasfer\u00ec il tutto sulla petroliera \"Ole Jacob\" precedentemente catturata e la pose al comando del tenente Paul Kamenz con l'ordine di fare rotta per K\u014dbe, dove arrivarono il 4 dicembre 1940 dopo un viaggio privo di eventi. \nLa documentazione arriv\u00f2 all'ambasciata tedesca in Tokyo il giorno seguente e l'attach\u00e9 navale Paul Wenneker ne sped\u00ec un sunto a Berlino via telegrafo, mentre l'originale venne portato a mano dallo stesso Kamenz attraverso la Ferrovia Transiberiana. Una copia venne data ai giapponesi, che ne trassero un grande profitto nella pianificazione delle ostilit\u00e0 contro le potenze occidentali. Per questa motivazione Rogge venne ricompensato con una spada Samurai finemente decorata, un dono di grande prestigio che venne elargito solamente a Hermann G\u00f6ring ed al feldmaresciallo Erwin Rommel. \nSuccessivamente alla lettura del rapporto catturato, il 7 dicembre 1941 l'ammiraglio giapponese Yamamoto scrisse al ministro della marina affermando che, se il Giappone avesse ridotto all'impotenza gli Stati Uniti d'America, le altre forze Alleate nel teatro del Pacifico sarebbero state troppo deboli per resistere. Si crede che tra le conseguenze della cattura dei report sull\"Automedon\" vi siano l'attacco a sorpresa di Pearl Harbor e la battaglia che port\u00f2 alla caduta di Singapore. \nIsole Kerguelen ed Africa.\nNel periodo di Natale del 1940 l\"Atlantis\" trov\u00f2 rifugio nell'arcipelago delle isole Kerguelen, al tempo disabitate, per effettuare lavori di manutenzione ed approvvigionarsi di acqua. La prima vittima di guerra della nave capit\u00f2 in questa occasione, quando il marinaio Bernhard Herrmann precipit\u00f2 dal fumaiolo mentre lo stava dipingendo. Venne quindi sepolto in quella che venne definita \"la pi\u00f9 meridionale sepoltura militare tedesca\" della seconda guerra mondiale. \nVerso la fine di gennaio del 1941, l\"Atlantis\" riprese la guerra di corsa ed affond\u00f2 la nave inglese \"Mandasor\" e cattur\u00f2 la \"Speybank\" al largo delle coste orientali dell'Africa. Successivamente, il 2 febbraio, venne catturata la petroliera norvegese \"Ketty Br\u00f8vig\", il cui carico venne utilizzato per rifornire la stessa \"Atlantis\". In seguito avvennero due incontri in alto mare con l'incrociatore tedesco \"Admiral Scheer\" ed il sommergibile italiano Perla. Il Perla era partito dal porto di Massaua al comando del tenente di vascello Bruno Napp e stava cercando di raggiungere la base BETASOM nei pressi di Bordeaux doppiando il Capo di Buona Speranza. Il comandante Rogge annot\u00f2 nelle sue memorie che, vedendo il piccolo sommergibile costiero ed il suo equipaggio emaciato, espresse le sue perplessit\u00e0 sulla missione, suggerendo di raggiungere il Brasile o l'Argentina ed arrendersi. Nel racconto del comandante tedesco, Napp declin\u00f2 con gentilezza il suggerimento, affermando che avrebbe fatto tutto il possibile per obbedire agli ordini, ottenendone grande ammirazione.\nRitorno in Atlantico.\nIn aprile la corsara tedesca ritorn\u00f2 nell'Oceano Atlantico, dove cattur\u00f2, il giorno 17, la nave egiziana \"Zamzam\", che per\u00f2 fu erroneamente scambiata per una \"Q-ship\" e cannoneggiata da grande distanza. Furono presi oltre 200 prigionieri di guerra, tra cui missionari ed autisti di ambulanza. Tra i prigionieri vi erano anche Charles J.V. Murphy, editore del giornale \"Fortune\", e David E. Scherman, un fotografo della rivista \"Life\". I tedeschi permisero a Scherman di fare fotografie e, nonostante fosse stato perquisito allo sbarco, riusc\u00ec fortunosamente a rientrare a New York portando con s\u00e9 quattro rullini. Le fotografie aiutarono in seguito l'ammiragliato inglese ad identificare ed affondare l\"Atlantis\".\nOceano Pacifico.\nCome conseguenza della caccia alla corazzata tedesca Bismarck da parte degli Alleati, il Nord Atlantico era affollato di navi da guerra, per cui il comandante tedesco abbandon\u00f2 il piano originale di ritornare in Germania e si diresse nell'Oceano Pacifico. In questo periodo affond\u00f2 le navi inglesi \"Rabaul\", \"Trafalgar\", \"Tottenham\" e \"Balzac\". Il 10 settembre, ad est della Nuova Zelanda, venne catturata la motonave norvegese \"Silvaplana\". \nSuccessivamente incroci\u00f2 nella Polinesia Francese, tra le isole Tubuai e l'arcipelago Tuamotu. All'insaputa delle autorit\u00e0 francesi, marinai tedeschi sbarcarono sull'isola di Vanavana e scambiarono beni con i suoi abitanti. La zona di caccia venne quindi spostata nell'area tra le isole Pitcairn ed Henderson, dove l'idrovolante della nave effettu\u00f2 numerosi voli di ricognizione senza avvistare alcuna nave. Il 19 ottobre l\"Atlantis\" fece rotta verso l'Oceano Atlantico, doppiando Capo Horn dieci giorni dopo.\nUltime azioni.\nA met\u00e0 ottobre venne ordinato all\"Atlantis\" di incontrarsi con il sommergibile U-68\u00a0500 miglia a sud di Sant\u2019Elena per rifornirlo e successivamente di procedere all'incontro con il sommergibile U-126 a nord dell'isola di Ascensione. L'incontro con il primo sommergibile avvenne il 13 novembre e con il secondo tra il 21 ed il 22 novembre. Le istruzioni inviate all'U-126 tuttavia furono intercettate e decifrate dal servizio di decrittazione alleato operante a Bletchley Park che ne inform\u00f2 l'ammiragliato inglese, il quale a sua volta ordin\u00f2 all'incrociatore pesante HMS \"Devonshire\" di intercettare il corsaro tedesco. \nAffondamento.\nAll'alba del 22 novembre 1941 l\"Atlantis\", mentre era impegnata nelle operazioni di rifornimento del sommergibile, avvist\u00f2 la nave da guerra inglese. L'U-126 si immerse, lasciando il proprio comandante a bordo della nave corsara, la quale si identific\u00f2 come la nave olandese \"Polyphemus\". Tuttavia, dopo meno di un'ora, l'incrociatore britannico ricevette la conferma della falsa identit\u00e0 fornita dalla nave ed attacc\u00f2 con i suoi cannoni da 200\u00a0mm da una distanza di circa 9 miglia, al di fuori della portata dei cannoni dell\"Atlantis\". La seconda e la terza bordata colpirono la nave tedesca, causando la morte di sette marinai. Il comandante Rogge diede ordine di abbandonare la nave che egli stesso lasci\u00f2 per ultimo. Successivamente le munizioni esplosero e la nave affond\u00f2 di prua. \nL'incrociatore inglese lasci\u00f2 l'area per timore di essere a sua volta attaccato dal sommergibile presente in zona, che effettivamente riemerse e prese a bordo tutti gli uomini possibili, mentre gli altri furono costretti sulle scialuppe che vennero prese a rimorchio. Il convoglio fece rotta per il Brasile, che era neutrale, e due giorni dopo si incontr\u00f2 con la nave rifornimento tedesca \"Python\". Il 1\u00ba dicembre, mentre la \"Python\" stava rifornendo due sommergibili, l'U-126 e l'U-A, avvist\u00f2 la , un altro incrociatore pesante inviato alla ricerca delle navi corsare tedesche. I sommergibili si immersero prontamente mentre l'equipaggio della \"Python\" autoaffondava la nave. La \"Dorsetshire\" lasci\u00f2 la zona e l'equipaggio fu recuperato al largo delle isole di Capo Verde dall'azione congiunta del sommergibile italiano , comandato da Carlo Fecia di Cossato, e di altri tre sommergibili italiani: il , al comando di De Giacomo, il , del comandante Olivieri, ed il , del comandante Giudice, oltre ai sommergibili tedeschi U-Boot 126, U-Boot 124 e U-Boot 129."}
{"id": "678825", "revid": "262457", "url": "https://it.wikipedia.org/wiki?curid=678825", "title": "Japa mala", "text": ""}
{"id": "678826", "revid": "57342", "url": "https://it.wikipedia.org/wiki?curid=678826", "title": "Robert Hope", "text": ""}
{"id": "678829", "revid": "1442080", "url": "https://it.wikipedia.org/wiki?curid=678829", "title": "Giovanni Ippolito", "text": "Biografia.\nComp\u00ec i primi studi nella citt\u00e0 natale e poi consegu\u00ec con il massimo dei voti il diploma di perito minerario. Ben presto raggiunse posti di responsabilit\u00e0. Ma, scoppiata la prima guerra mondiale, fu chiamato alle armi e inviato sul Carso, dove, in seguito al tracollo di un intero reggimento, si assunse il compito a capo di un battaglione di riconquistare le trincee perdute, riuscendoci in quattro giorni di aspri combattimenti. Ci\u00f2 gli valse la prima medaglia d'argento.\nPochi giorni dopo, il 6 giugno 1916, ne ottenne un'altra; e infine, sempre sul Carso, si merit\u00f2 la terza, ma alla memoria."}
{"id": "678831", "revid": "599013", "url": "https://it.wikipedia.org/wiki?curid=678831", "title": "Mir di Hunza", "text": "I Mir di Hunza sono i signori della regione di Hunza nell'area settentrionale del Pakistan.\nStoria.\nNella lingua Burushaski i Mir avevano il titolo di \"Tham\", poi cambiato in Mir. Nel 1974 lo Stato divenne parte dei Territori del Nord del Pakistan nell'ambito del Governo Federale del Paese. L'ultimo Mir di Hunza \u00e8 stato Muhammad Jamal Khan."}
{"id": "678834", "revid": "767487", "url": "https://it.wikipedia.org/wiki?curid=678834", "title": "Coronel (HSK 10)", "text": "La Coronel era un incrociatore ausiliario della Kriegsmarine che trov\u00f2 impiego come nave corsara durante la seconda guerra mondiale. Conosciuta anche come HSK 10 (Hilfskreuzer 10 - incrociatore ausiliario 10), \"Schiff 14\" e col nome in codice \"K\", era originariamente una nave da carico, col nome di \"Togo\", e venne costruita dalla \"Bremer Vulkan\".\nVarata nell'agosto del 1938 come nave mercantile \"Togo\" per la linea Woermann. Era la gemella dell'altra motonave \"Kamerun\".\nDopo lo scoppio della seconda guerra mondiale, la nave \"Togo\" riusciva a forzare il blocco marittimo britannico e a raggiungere il porto di Amburgo, dove veniva rilevata dalla Kriegsmarine nell'autunno del 1939.\nCos\u00ec il \"Togo\" veniva riconvertito e il 14 agosto 1940 veniva impiegato come \"Minen-schiff\" o \"nave posamine\".\nIn seguito, nel mese di dicembre del 1942, il \"Togo\" veniva nuovamente riconvertito in Hilfskreuzer e col numero \"10\" cambiava il nome in \"Coronel-schiff 14\".\nPoi, il 16 ottobre 1943, veniva di nuovo riconvertito in \"Nachtjagdleitschiff (NJLS)-Togo\", ovvero in \"nave guida per la caccia notturna\", non prima di essere stata impiegata come:\nCome \"NJLS\" operer\u00e0 sotto il controllo della Luftwaffe in varie parti del mar Baltico.\nPoi veniva posto nello stretto del Kattegat per eliminare il buco creatosi nella rete dei radar tedeschi di allerta.\nSuoi comandanti furono:"}
{"id": "678842", "revid": "104066", "url": "https://it.wikipedia.org/wiki?curid=678842", "title": "Punti di Lebesgue", "text": ""}
{"id": "678843", "revid": "1543377", "url": "https://it.wikipedia.org/wiki?curid=678843", "title": "Hansa (HSK 11)", "text": "La Hansa era un incrociatore ausiliario della Kriegsmarine che trov\u00f2 impiego come nave corsara durante la seconda guerra mondiale. Conosciuta anche come HSK 11 (Hilfskreuzer 11 - incrociatore ausiliario 11), Schiff 5 e col nome in codice di N/A, fu l'ultimo vascello a essere convertito corsaro come Hilfskreuzer XI.\nDescrizione.\nFu originariamente concepita come nave da carico col nome Glengarry. Mentre era in costruzione presso l'armatore danese Burmeister &amp; Wain di Copenaghen, la Danimarca fu invasa dalla Germania, che decise di riutilizzare la nave.\nVenne ridenominata Ziel-schiff-Meersburg e serv\u00ec come nave scudo per la 27\u00aa flottiglia degli U-Boot.\nDopo di che attracc\u00f2 al porto di Rotterdam e poi ad Amburgo dove venne convertita in nave corsara con la denominazione \"Hilfskreuzer Schiff 5\".\nSuoi comandanti furono:\nNel febbraio del 1944 divent\u00f2 \"Kadettenschulschiff\" (\"nave scuola per cadetti\")."}
{"id": "678844", "revid": "88740", "url": "https://it.wikipedia.org/wiki?curid=678844", "title": "Coronel", "text": "Coronel (\"colonnello\" in spagnolo e portoghese) pu\u00f2 riferirsi a:"}
{"id": "678845", "revid": "118374108", "url": "https://it.wikipedia.org/wiki?curid=678845", "title": "Angelo Brucculeri", "text": "I suoi principali scritti si concentrano sulle dottrine sociali, seguite alla Rerum Novarum, della chiesa cattolica, sulle rappresentanze dei lavoratori e significativamente sul e per il corporativismo di matrice otto/novecentesca.\nBiografia.\nDal punto di vista professionale il Brucculeri si interess\u00f2 fin dagli esordi alla \"questione sociale\", partecip\u00f2 alla quarta Settimana Sociale dei Cattolici Italiani svoltasi a Napoli nel 1910, dove conobbe Antonio Boggiano Pico, Agostino Gemelli, Mario Chiri, Giuseppe Toniolo, che lo influenzarono in parte sotto l'aspetto del pensiero sociale. Si spost\u00f2 poi verso l'Ordoliberalismo della Scuola di Friburgo di Walter Eucken, il solidarismo francese e le scuole legate al Codice di Malines, continuando in parte a subire gli influssi educativi di rappresentanti della Compagnia di Ges\u00f9 come Luigi Taparelli D'Azeglio e Matteo Liberatore.\nCappellano militare nella prima guerra mondiale, \u00e8 stato un autore rappresentativo della Compagnia di Ges\u00f9, giornalista de \"La Civilt\u00e0 Cattolica\", autore di saggi di sociologia tradotti in varie lingue. In particolare i suoi diciotto quaderni di \"Dottrine sociali del Cattolicesimo\" sono rivolti ai cattolici che, politicamente impegnati nei loro Stati, desiderano venire a conoscenza del pensiero sociale cristiano\nAttivit\u00e0.\nLa sua azione mir\u00f2, nella sua ottica e secondo la propria visione sociale, a difendere gli operai, i contadini, i salariati.\nAnticapitalista almeno in teoria e anti-liberale, auspicava l'assoggettamento dell'economia e di tutta la societ\u00e0 alla morale del cattolicesimo in pratica senza azioni legislative atte a controllare la libert\u00e0 del mercato, prima garanzia contro un centralismo statale. \nAnticomunista in particolare durante la guerra fredda, defin\u00ec il socialismo reale \"incarnazione di Satana nel mondo\".\nNell'ambito delle questioni razziali, durante il periodo delle leggi razziali fasciste difese i concetti esposti sul manifesto della razza cercando contatti e differenze dai concetti espressi nella dottrina nazista, evidenziando e difendendo l'originalit\u00e0 e le diverse particolarit\u00e0 del razzismo italiano cos\u00ec come propagandato da \"La difesa della razza\" ed attuato nei provvedimenti legislativi. Precedentemente, relativamente alla pubblicazione di \"Sul problema di Malthus\", nel 1928, era gi\u00e0 stato criticato, tra i tanti da Pietro Capasso, su \"Il pensiero Sanitario\" per non appoggiare sufficientemente l'eugenica, ma la politica demografica fascista poggiava appunto su basi differenti e tendenzialmente non eugenetiche, rispetto a quella della Germania.\nIn campo sindacale, tema d'interesse principe del Brucculeri, pur in una teorica ottica pluralista sia pure di tipo corporativo, sostenne dall'armistizio italiano del 1943 in poi, il \"tollerare provvisoriamente un'unit\u00e0 dei lavoratori in un solo organismo, con le relative clausole del rispetto ai nostri principi morali e religiosi\", premettendo \"che un tale organismo non si protrarr\u00e0 a lungo\", per il fatto che coabitassero nell'organizzazione, insieme ai cattolici, istituti di ispirazione socialista di estrazione marxista.\nNel dopoguerra critic\u00f2 sempre pi\u00f9 fortemente la coabitazione fra marxisti e cattolici nell'allora confederazione unitaria CGIL fino all'avvenuta scissione della stessa del 1948."}
{"id": "678846", "revid": "1728", "url": "https://it.wikipedia.org/wiki?curid=678846", "title": "Vincenzo Macaluso", "text": "Biografia.\nCapitano di artiglieria, nel 1848 nella guerra per l'indipendenza siciliana comand\u00f2 la batteria \"Trinacria\" e si distinse nell'assedio di Messina. Venuta meno la rivoluzione, rientrati i Borboni, fu esiliato.\nCon un atto di sfida inalber\u00f2 il 3 luglio 1859 il tricolore sul Monte La Pietra, \"una rocca isolata bianchissima sorgente a cavaliere tra Grotte e Comitini\", e diede cos\u00ec inizio a una rivolta che si espanse a macchia d'olio fino a Palermo. Per le sue ardite gesta patriottiche sub\u00ec tre condanne a morte da parte dei Borboni: dalle prime due lo salv\u00f2 l'intercessione dello zio Gioacchino La Lomia, ministro della Giustizia del re di Napoli; dalla terza lo liber\u00f2 Garibaldi, quando giunse a Palermo. Divenuto uomo di fiducia del generale, fu poi, per la sua integrit\u00e0 morale e l'ansia di giustizia, oltre che per le sue convinzioni repubblicane, contrastato dai luogotenenti piemontesi, che ne boicottarono sempre l'elezione al Parlamento.\nNel 1861 ad Agrigento fond\u00f2 il periodico \"La Pietra\". Nel 1885 diresse a Roma \"Le Forche Caudine\", giornale stampato in 130\u00a0000 copie."}
{"id": "678847", "revid": "2179318", "url": "https://it.wikipedia.org/wiki?curid=678847", "title": "Battaglia di Guadalajara", "text": "La battaglia di Guadalajara (8 - 23 marzo 1937) fu una delle pi\u00f9 propagandate battaglie della guerra civile spagnola. Fu combattuta tra le forze della Seconda Repubblica Spagnola e delle brigate internazionali da una parte, e i nazionalisti di Francisco Franco della Divis\u00econ Soria, affiancati al Corpo Truppe Volontarie (CTV), che sostenne il peso principale dello scontro, dall'altra. La battaglia si concluse con il successo difensivo dei repubblicani, che fermarono la branca settentrionale della manovra di accerchiamento di Madrid.\nLa battaglia inizi\u00f2 con un'offensiva italiana l'8 marzo che si spinse fino al borgo di Trijueque il giorno 13. Tra il 12 e il 14 le forze italiane si assestarono sulle posizioni raggiunte, respingendo i primi contrattacchi repubblicani, in attesa che la branca meridionale della manovra d'accerchiamento (fronte dello Jarama) si mettesse in moto. Il 15 marzo i repubblicani, forti dell'inattivit\u00e0 del fronte sud, riuscirono a far affluire forze fresche assieme a un'intera brigata di carri armati sovietici e pianificarono una controffensiva.\nIl 18 marzo grazie a una puntata in massa di carri T26-B contro le linee italiane i repubblicani forzarono il ripiegamento dello schieramento nazionalista, recuperando circa la met\u00e0 del terreno perso dall'inizio dell'offensiva. Sulle nuove posizioni i due schieramenti si affrontarono fino al 23 marzo senza pi\u00f9 modifiche di rilievo del fronte, quando il CTV venne avvicendato da truppe nazionaliste spagnole, poich\u00e9 di fronte all'inattivit\u00e0 delle forze di Franco sul fiume Jarama, il generale Roatta, comandante delle forze italiane, ritenne inutile proseguire l'offensiva dopo aver perduto il vantaggio numerico.\nLa battaglia venne cos\u00ec considerata dai fascisti una battuta d'arresto e dai repubblicani una vittoria, il cui valore simbolico e propagandistico super\u00f2 di gran lunga quello meramente strategico. Nella battaglia si affrontarono anche per la prima volta italiani fascisti del CTV e antifascisti del Battaglione Garibaldi inserito all'interno della XII Brigata internazionale in quella che fu definita \"una guerra civile nella guerra civile\".\nAttivit\u00e0 precedenti.\nDopo il fallimento della terza offensiva contro Madrid, il generale Franco decise di lanciarne una quarta allo scopo di chiudere la morsa sulla capitale. Le forze nazionaliste spagnole, reduci dalla battaglia del fiume Jarama, erano troppo stanche per proseguire le operazioni; perci\u00f2 si decise di affidare l'offensiva alle forze italiane, reduci dalla presa di Malaga, ritenendo che avrebbero potuto avere facilmente la meglio sui repubblicani, molto indeboliti dopo la battaglia sul Jarama. Mussolini, che avrebbe preferito un'azione contro i porti mediterranei, volta a isolare la Repubblica dalle sue basi d'approvvigionamento, approv\u00f2 comunque il piano e affid\u00f2 l'operazione al suo corpo di spedizione.\nSecondo i piani del comandante italiano, generale Mario Roatta, le forze italiane avrebbero dovuto circondare le difese di Madrid da nord-ovest. Dopo essersi riunite con i nazionalisti partiti dal fiume Jarama presso la cittadina di Alcal\u00e0, avrebbero ottenuto l'accerchiamento della capitale. Le truppe italiane avrebbero condotto l'attacco principale. La divisione spagnola \"Soria\" era presente per coprire l'ala destra dello schieramento, ma non prese parte ai primi cinque giorni di combattimenti, inviando successivamente solo una brigata in zona operativa. L'attacco inizi\u00f2 al passo di Guadalajara-Alcal\u00e1 de Henares, largo 25\u00a0km. Attraversata da cinque strade importanti, la zona era particolarmente adatta per un'avanzata; inoltre vi erano altre tre strade dirette verso Guadalajara, che permettevano la cattura anche di quest'ultima citt\u00e0. Le forze nazionaliste erano composte da 35.000 soldati, 222 cannoni, 108 carri leggeri CV33 e CV35, 32 autoblindo, 3.685 automezzi e 60 caccia Fiat C.R.32.\nMolto pi\u00f9 ridotte erano inizialmente le forze repubblicane: esse consistevano nella 12\u00aa divisione dell'Esercito Popolare Repubblicano, comandata dal colonnello Lacalle. Ai suoi ordini vi erano 10.000 soldati con soli 5.900 fucili, 85 mitragliatrici e 15 cannoni. Nell'area era stata inviata anche una compagnia di carri armati leggeri T-26 e Renault. Non erano state costruite opere difensive nella zona, poich\u00e9 si riteneva che l'offensiva fascista sarebbe arrivata da sud.\nForze impiegate.\nSebbene sulla carta gli italiani e i franchisti potessero contare su cinque divisioni (quattro italiane semi-motorizzate e una pesante spagnola) oltre a una brigata autonoma mista italo-spagnola, le forze effettivamente coinvolte nello scontro si ridussero a due divisioni italiane per volta (la 2a e la 3a fino al 13, avvicendate quindi da 1a e 4a a partire dal 14) e alla brigata \"XXIII Marzo\". La divisione \"Soria\" inoltre era schierata su un fronte che andava dai passi sulla Sierra di Guatarrama fino alla Strada di Francia, e di fatto impieg\u00f2 in zona d'operazioni la sola brigata comandata dal generale Marzo.\nI repubblicani, dal canto loro, poterono rapidamente triplicare il numero degli effettivi a disposizione, facendo affluire dal fronte dello Jarama e dalla capitale due divisioni (la 11a e la 14a) e una brigata carri armati. I repubblicani poterono inoltre contare sulla superiorit\u00e0 aerea grazie ai loro aeroporti meno funestati dal maltempo di quelli fascisti, che avevano piste in terra battuta inondate dal fango. Alla fine della battaglia risultarono schierati sul fronte di Guadalajara 52 battaglioni repubblicani, equivalente ad un numero di soldati che oscilla tra i 30.000 e i 35.000 uomini.\nOffensiva italiana.\n8 marzo.\nDopo 30 minuti di cannoneggiamenti e attacchi aerei sulle posizioni nemiche, gli italiani della 2\u00aa Divisione CC.NN. \"Fiamme Nere\" iniziarono ad avanzare verso la 50\u00aa brigata repubblicana. Grazie anche ai carri leggeri, riuscirono a spezzare le linee nemiche; tuttavia l'attacco fu rallentato da nebbia e nevischio, che ridussero sensibilmente la visibilit\u00e0 e la 3\u00aa Divisione CC.NN. \"Penne Nere\" motorizzata non riusc\u00ec a oltrepassare la sottile linea repubblicana e raggiungere Torija. Le forze italiane guadagnarono una decina di km di terreno, conquistando le cittadine di Mirabueno, Alaminos e Castej\u00f3n. In seguito alla ritirata, il comandante repubblicano chiese che gli fossero messi a disposizione i carri gi\u00e0 presenti nella regione, nonch\u00e9 dei rinforzi in termini di uomini. Le truppe italiane non avevano esperienza di combattimento e mostrarono una scarsa propensione all'attacco.\n9 marzo.\nLe truppe italiane proseguirono l'assalto alle posizioni repubblicane. L'attacco fu portato avanti con i carri armati, ma ebbe di nuovo scarso successo a causa della visibilit\u00e0, permettendo la ritirata della 50\u00aa brigata. Intorno a mezzogiorno, l'avanzata degli italiani fu interrotta dai battaglioni \"E. Andr\u00e9\", \"E. Thaelmann\" e \"Commune de Paris\" della XI Brigata internazionale. Tuttavia le truppe italiane erano riuscite ad avanzare di altri 15\u00a0km e a prendere Almadrones, Cogollor e Masegoso. Nella serata, le formazioni italiane raggiunsero i sobborghi di Brihuega, dove si fermarono per aspettare che si allargasse un varco tra le linee repubblicane. Questa sosta, sebbene incompatibile con la strategia di guerra-lampo che gli italiani stavano seguendo in precedenza, fu motivata dalla necessit\u00e0 di far riposare i soldati.\nIl 9 marzo le forze repubblicane consistevano nella XI Brigata internazionale, due batterie di artiglieria e due compagnie di fanteria provenienti dalla 49\u00aa brigata della 12\u00aa divisione dell'esercito regolare. In totale vi erano 1.850 soldati con 1.600 fucili, 34 mitragliatrici, 6 cannoni e 5 carri armati. Sul finire della giornata il colonnello Enrique Jurado ricevette l'ordine di schierare l'11\u00aa divisione di L\u00edster al centro, sulla strada Madrid\u2013Saragozza presso Torija, la 12\u00aa divisione sulla sinistra e la 14\u00aa sulla destra.\n10 marzo.\nI repubblicani ricevettero nuovi rinforzi: la XII Brigata internazionale (composta dal battaglione Jaros\u0142aw Dabrowski e dal battaglione italiano Garibaldi), tre batterie di artiglieria e un battaglione di carri. Le loro forze ammontavano cos\u00ec a 4.350 soldati, 8 mortai, 16 cannoni e 26 carri leggeri.\nNella giornata le truppe italiane effettuarono dei bombardamenti, sia aerei che con l'artiglieria pesante, e attaccarono la XI Brigata internazionale, senza successo. In quel momento le forze italiane erano composte da 26.000 soldati, 900 mitragliatrici, 130 carri armati e numerosi cannoni. I nazionalisti presero le cittadine di Miralr\u00edo e Brihuega, quest'ultima senza incontrare resistenza.\nNel pomeriggio gli italiani continuarono ad attaccare la XI e la XII Brigate internazionali, sempre con scarso successo. A Torija le truppe italiane del CTVI si scontrarono con il Battaglione Garibaldi, comandato temporaneamente da Ilio Barontini, essendo stato ferito in una precedente battaglia il comandante Pacciardi. Durante i combattimenti, gli uomini del Garibaldi colsero l'occasione per invitare i loro connazionali fascisti a passare nelle file repubblicane. Gli attacchi furono fermati verso sera, e i nazionalisti italiani prepararono delle postazioni difensive.\nSul finire del giorno, Lacalle present\u00f2 le dimissioni, ufficialmente per motivi di salute, ma probabilmente per risentimento, essendo stato scavalcato da Jurado. Il comando della 12\u00aa divisione fu affidato al comunista italiano Nino Nannetti.\n11 marzo.\nGli italiani riuscirono ad avanzare verso le posizioni delle Brigate internazionali XI e XII, che furono costrette a retrocedere sulla strada principale. L'avanguardia italiana fu fermata a circa 3\u00a0km da Torija. La divisione spagnola nazionalista \"Soria\" conquist\u00f2 Hita e Torre del Burgo.\nContrattacchi repubblicani.\n12 marzo.\nLe forze repubblicane agli ordini di L\u00edster si riorganizzarono e lanciarono un contrattacco a mezzogiorno. Quasi 100 caccia Chato e Rata (il soprannome in spagnolo dello I-16, \"Topo\") e due squadroni di bombardieri Tupolev SB (soprannominati dai sovietici \"Katiusha\") erano stati resi disponibili ad Albacete. I Fiat CR.32 dell'aviazione nazionalista erano invece bloccati in aeroporti allagati; i repubblicani non risentirono di questo problema poich\u00e9 l'aeroporto di Albacete aveva la pista asfaltata. Dopo un bombardamento sulle posizioni italiane, la fanteria repubblicana affiancata da carri leggeri T-26 e BT-5 attacc\u00f2 le linee nemiche. Molti carri italiani vennero persi quando il generale Roatta tent\u00f2 di cambiare lo schieramento delle sue unit\u00e0 motorizzate sul terreno fangoso; molti rimasero bloccati, diventando facile bersaglio per i caccia repubblicani. L'avanzata raggiunse Trijueque, mentre un contrattacco italiano non riusc\u00ec a recuperare il terreno perduto.\nA Palacio de Ibarra i fascisti italiani subirono una sconfitta da parte di volontari antifascisti italiani del Battaglione Garibaldi (inquadrato nella 12\u00aa Brigata Internazionale), guidati abilissimamente da Ilio Barontini e Luigi Longo quale Commissario Generale delle Brigate Internazionali.\n13 marzo.\nUn altro attacco repubblicano su Trijueque, Casa del Cobo e Palacio de Ibarra da parte del Battaglione Garibaldi ebbe eccezionale successo: le camicie nere della 'Bandera Indomita' vennero annientate. Il piano era di concentrare l'11\u00aa divisione di L\u00edster e tutte le unit\u00e0 corazzate sulla strada di Saragozza, mentre la 14\u00aa divisione di Mera attraversava il fiume Taju\u00f1a per attaccare Brihuega. Gli italiani furono avvertiti di questa possibilit\u00e0 dal capo delle operazioni spagnolo, colonnello Barroso, ma ignorarono l'allarme. Mera ebbe molte difficolt\u00e0 nell'attraversamento, ma membri locali del CNT gli consigliarono un posto adatto per posizionare un ponte galleggiante.\n14-17 marzo.\nIl 14 marzo le formazioni di fanteria repubblicane rimasero a riposo, mentre l'aviazione attaccava con successo i nemici. Le Brigate internazionali si stabilirono fermamente in Palacio de Ibarra e riconquistarono Brihuega dalle mani dei fascisti italiani. Nei giorni seguenti i repubblicani riorganizzarono e concentrarono ancora le forze.\nIn quel momento i repubblicani avevano circa 20.000 uomini, 17 mortai, 28 cannoni, 60 carri leggeri e 70 aerei.\nLe forze italiane e spagnole nazionaliste avevano invece circa 45.000 uomini, 70 mortai, 200 cannoni, 80 carri leggeri L3 e 50 aerei.\n18 marzo.\nAll'alba, Mera guid\u00f2 la 14\u00aa divisione oltre il ponte galleggiante sul fiume Taju\u00f1a. Il nevischio gli garant\u00ec una certa copertura, ma ritard\u00f2 anche le operazioni. Dopo mezzogiorno, il tempo era migliorato abbastanza da permettere all'aviazione repubblicana di attaccare. Intorno alle 13:30, Jurado diede l'ordine di attacco. L\u00edster, dopo un'iniziale avanzata su alcuni reparti italiani della 1\u00aa Divisione CC.NN. \"Dio lo Vuole\" coi carri della Brigata Pavlov, fu rallentato dalla divisione italiana \"Littorio\". Proprio mentre le truppe di L\u00ecster venivano costrette a ritirarsi (con il battaglione Thaelmann in prima linea con difficolt\u00e0 e il Nannetti fortemente ridotto di organici), il Generale di divisione Edmondo Rossi (soprannome Arnaldi) fu informato di essere stato accerchiato dai carri sovietici. Consapevole della inadeguatezza tecnica dei mezzi blindati italiani, ordin\u00f2 la ritirata immediata, scoprendo il fianco sinistro della \"Littorio\". Per le formazioni italiane si apr\u00ec la possibilit\u00e0 di un disastro completo che in effetti si produsse.\n19-23 marzo.\nLe truppe repubblicane impiegarono 24 ore a riorganizzarsi dalle perdite subite il 18 e a rendersi conto che gli italiani avevano ripiegato. Avanzarono riconquistando i borghi di Gajanejos e Villaviciosa de Taju\u00f1a. Il 20 e 21 tentarono nuovi assalti coi carri di Pavlov, fermati dalla divisione \"Littorio\". La controffensiva fu fermata definitivamente sulla linea Valdearenas\u2013Ledanca\u2013Hontanares.\nIl 23 marzo l'ultimo attacco repubblicano si arrest\u00f2, per esaurimento dello slancio, sulle linee italiane e inizi\u00f2 nei giorni successivi l'avvicendamento delle divisioni del CVT con truppe franchiste.\nSignificato.\nLa battaglia di Guadalajara, militarmente non decisiva, ebbe grande risonanza internazionale; il fascismo aveva infatti subito il primo chiaro arresto ad opera di forze popolari di cui erano parte anche volontari antifascisti italiani. L'evento assunse importanza politica e inferse un duro colpo al prestigio del fascismo e di Mussolini personalmente.\nSull'aria della nota canzonetta fascista \"Faccetta Nera\", molto diffusa tra i soldati di Mussolini, gli antifascisti spagnoli (ma anche i franchisti) cantarono sul ritornello:\n&lt;poem&gt;\n\"Guadalajara no es Abisinia!\"\n\"porque los rojos tiran las bombas de pi\u00f1as\",\n\"los italianos se van, se van!\"\n\"y de recuerdo un cadaver dejar\u00e0n!\"\n&lt;/poem&gt;\n(Guadalajara non \u00e8 l'Abissinia! perch\u00e9 i \"rossi\" tirano bombe ananas (a mano, a frammentazione), gli italiani se ne vanno, se ne vanno! e per ricordo un cadavere lasceranno).\nCome sottotitola Olao Conforti nel saggio \"Guadalajara\", la battaglia fu per la futura Resistenza italiana, la \u00abprima sconfitta del fascismo\u00bb.\nLa battaglia fu l'unica chiara vittoria repubblicana e venne ampiamente sfruttata dalla propaganda repubblicana e antifascista: tuttavia non si tramut\u00f2 nella svolta decisiva a favore della Repubblica anche se Herbert Matthews sul \"New York Times\", scrisse che Guadalajara era \"per il fascismo quello che la sconfitta di Bail\u00e9n era stata per Napoleone\". Sul piano strategico, la vittoria repubblicana evit\u00f2 l'accerchiamento di Madrid, mettendo fine alla speranza di Franco di schiacciare la Repubblica con un assalto decisivo alla sua capitale. Dietro consiglio dei tedeschi, Franco decise di adottare una nuova strategia, meno impetuosa di quella auspicata da Mussolini, conquistando pazientemente un territorio dopo l'altro, a partire dal nord. In tal senso alcuni storici ritengono che Franco non fu affatto contrariato dalla sconfitta che ridimension\u00f2 le velleit\u00e0 dell'ingombrante alleato.\nGuadalajara min\u00f2 il morale degli italiani del CTV e Mussolini che aveva personalmente orchestrato lo schieramento delle sue truppe, sperando di ricavare gloria in caso di successo, decise di sostituire il generale Roatta con il generale Ettore Bastico e soprattutto di rimanere in Spagna e di potenziare il suo corpo di spedizione per risollevare il suo prestigio e quello del fascismo italiano. La sconfitta quindi garant\u00ec anche che gli italiani avrebbero continuato a combattere, poich\u00e9 Mussolini avrebbe inseguito una vittoria in grado di bilanciare Guadalajara.. Dal punto di vista delle perdite, gli italiani ebbero circa 600 morti e 2.000 feriti, mentre maggiori furono le perdite dei repubblicani, circa 2.000 morti e 4.000 feriti; le perdite degli spagnoli nazionalisti furono marginali. L'esercito repubblicano cattur\u00f2 una grossa quantit\u00e0 di equipaggiamenti di cui aveva un grande bisogno, tra cui 35 pezzi di artiglieria, 85 mitragliatrici e 67 autoveicoli. Le prestazioni delle truppe italiane, fino ad allora ed in seguito molto buone, ebbero una battuta d'arresto nella battaglia di Guadalajara.\nLe lezioni tattiche della battaglia furono ambigue e male interpretate. Il fallimento dell'offensiva italiana fu inteso come una dimostrazione della vulnerabilit\u00e0 di attacchi portati avanti da unit\u00e0 corazzate in condizioni sfavorevoli e contro una difesa di fanteria ben organizzata. I comandi militari francesi conclusero che le truppe meccanizzate non fossero un elemento decisivo nella moderna arte della guerra e continuarono a elaborare la loro dottrina militare di conseguenza, con un'eccezione degna di nota in Charles de Gaulle. I tedeschi, invece, non commisero questo errore, ritenendo il fallimento di Guadalajara frutto di errori ed incompetenze da parte dei comandanti italiani.\nIn verit\u00e0, entrambi i punti di vista erano fondati: le forze motorizzate italiane, a causa delle carenze tecniche dei mezzi, erano vincolate alla rete stradale, specialmente in caso di condizioni meteorologiche avverse. Risultarono inoltre vulnerabili in assenza di un supporto aereo adeguato (gli strateghi italiani non considerarono queste variabili). Ma anche le valutazioni dei tedeschi sulle carenze delle forze italiane erano corrette. In particolare, i capi militari non avevano la determinazione necessaria per portare avanti le decise avanzate caratteristiche della guerra-lampo.\nProtagonisti della battaglia furono i volontari delle Brigate Internazionali, unitamente agli uomini delle unit\u00e0 repubblicane di Lister; in particolare si segnala la 12\u00aa Brigata - Battaglione Garibaldi formato dai volontari antifascisti italiani al comando di Randolfo Pacciardi (anche se quest'ultimo, ferito nella precedente battaglia del Jarama, intervenne a Guadalajara solo nelle fasi finali e il comando fu esercitato dal Vice Commissario politico Ilio Barontini)."}
{"id": "678848", "revid": "104458", "url": "https://it.wikipedia.org/wiki?curid=678848", "title": "Peter Wirnsberger", "text": "A volte viene identificato come Peter Wirnsberger I, per distinguerlo dall'omonimo sciatore Peter Wirnsberger II.\nBiografia.\ndiscesista puro, Wirnsberger in Coppa del Mondo esord\u00ec il 17 dicembre 1976 con il 7\u00ba posto ottenuto sul tracciato della Saslong in Val Gardena, ottenne il primo podio l'8 gennaio dell'anno seguente sulla Kandahar di Garmisch-Partenkirchen (3\u00ba) e la prima vittoria il 27 gennaio 1979 nella medesima localit\u00e0; in quella stagione 1978-1979 si piazz\u00f2 al 2\u00ba posto nella classifica della Coppa del Mondo di discesa libera, superato da Peter M\u00fcller di 20 punti.\n fu la sua unica partecipazione olimpica (in seguito non sarebbe pi\u00f9 riuscito a qualificarsi) e onor\u00f2 la convocazione vincendo la medaglia d'argento nella discesa libera, valida anche ai fini dei Mondiali; due anni dopo ai Mondiali Schladming 1982 fu 11\u00ba. Il 20 gennaio 1985 vinse la classica gara della Lauberhorn di Wengen; in quella stagione 1984-1985 si piazz\u00f2 al 3\u00ba posto nella classifica della Coppa del Mondo di discesa libera e ai Mondiali di Bormio 1985 fu 6\u00ba.\nNella stagione 1985-1986 vinse la Coppa del Mondo di discesa libera con 5 punti di vantaggio su M\u00fcller grazie anche a 7 podi, con 4 vittorie tra le quali le classiche gare della Saslong della Val Gardena (14 dicembre) e, due volte, della Streif di Kitzb\u00fchel (17 e 18 gennaio, suoi ultimi successi nel massimo circuito internazionale). Ai Mondiali di Vail 1989 si classific\u00f2 all'8\u00ba posto; l'8 dicembre 1990 ottenne a Val-d'Is\u00e8re l'ultimo podio in Coppa del Mondo (3\u00ba). Prese ancora parte ai Mondiali di Saalbach-Hinterglemm 1991 (10\u00ba) e nel 1992 si ritir\u00f2 dalle competizioni: la sua ultima gara fu la discesa libera di Coppa del Mondo disputata il 25 gennaio a Wengen (13\u00ba).\nBilancio della carriera.\nTra i grandi interpreti della discesa libera degli anni 1980, pur dovendo rivaleggiare con i forti colleghi di nazionale e con i \"Crazy Canucks\" Steve Podborski e Ken Read, riusc\u00ec a ottenere risultati di rilievo sia in Coppa del Mondo, sia ai Giochi olimpici. In particolare si aggiudic\u00f2 la Coppa del Mondo di specialit\u00e0 nel 1986 e otto vittorie, tutte in discesa libera; conquist\u00f2 anche la medaglia d'argento ai XIII Giochi olimpici invernali di , dietro al compagno di squadra Leonhard Stock.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nDH = discesa libera"}
{"id": "678849", "revid": "237256", "url": "https://it.wikipedia.org/wiki?curid=678849", "title": "Saltykov-Scedrin", "text": ""}
{"id": "678853", "revid": "1305772", "url": "https://it.wikipedia.org/wiki?curid=678853", "title": "Contea di Beaver (Utah)", "text": "La contea di Beaver, in inglese Beaver County, \u00e8 una contea dello Stato dello Utah, negli Stati Uniti. Ha una popolazione di 6005 abitanti (2000). Il capoluogo \u00e8 Beaver. La contea deve il proprio nome ai numerosi castori (in inglese, \"beaver\") che popolavano la regione.\nGeografia fisica.\nLa contea di Beaver \u00e8 posta nella parte sudoccidentale dello Stato dello Utah e ha una superficie di 6708 km\u00b2. Il territorio \u00e8 montuoso nella parte orientale, dove raggiunge un'elevazione di 3710 m con il Delano Peak, nella catena dei monti Tushar. La parte orientale della contea \u00e8 costituita da ampie vallate desertiche.\nStoria.\nIl territorio della contea fu attraversato nel 1776 dalla spedizione di Dominguez ed Escalante.\nLa contea fu creata nel 1856, anno in cui pionieri mormoni fondarono la citt\u00e0 di Beaver."}
{"id": "678854", "revid": "438678", "url": "https://it.wikipedia.org/wiki?curid=678854", "title": "Il migliore (film)", "text": "Il migliore (\"The Natural\") \u00e8 un film del 1984 diretto da Barry Levinson, tratto dal romanzo omonimo di Bernard Malamud.\nTrama.\nNel Nebraska del 1910, il giovane Roy Hobbs impara a giocare a baseball da suo padre, che subisce un infarto fatale nei pressi di una quercia. Quando un fulmine colpisce lo stesso albero, frantumandolo, Hobbs crea una mazza da baseball dal legno, bruciando un fulmine e il nome \"Wonderboy\" nella canna.\nPoi a 19 anni, Hobbs si reca a Chicago per un provino con i Chicago Cubs, lasciandosi alle spalle la sua ragazza, Iris. Durante il viaggio sul treno, incontra un leggendario giocatore di baseball detto \"Il Martello\" e lo scrittore sportivo Max Mercy. Durante una sosta ad un carnevale, Hobbs vince una scommessa per eliminare il Martello con tre strike. La prodezza attira l'attenzione di Harriet Bird, una donna misteriosa che viaggiava anche sul treno che in precedenza si era interessata su Whammer.\nA Chicago, Harriet invita Hobbs nella sua camera d'albergo. Lei chiede se l'affermazione di Hobbs secondo cui pu\u00f2 essere \"il migliore che ci sia mai stato\" \u00e8 vera, e lui lo afferma con sicurezza. Harriet punta una pistola contro Hobbs e gli spara all'addome. Si scopre che Harriet in precedenza aveva preso di mira altri atleti di spicco e che poi sarebbe morta suicida con la stessa arma con cui ha sparato al ragazzo.\nSedici anni dopo, nel 1939, Hobbs firma come battitore per i Knights, un club disastroso e molto in difficolt\u00e0, in fondo all'ultimo posto. L'allenatore Pop Fisher \u00e8 furioso che Hobbs sia stato ingaggiato, ritenendolo troppo vecchio. Inizialmente si rifiuta di far giocare a Hobbs ma alla fine cede. Al suo primo allenamento in battuta, Hobbs stupisce l'intera squadra con i suoi potenti colpi. Nella partita seguente, Pop mette in panchina l'esterno e star della squadra Bump Bailey dopo una giocata spericolata. Come sostituto chiama Hobbs, che alla battuta stacca letteralmente la copertura della palla. Poco dopo, Bailey muore tragicamente schiantandosi contro un muro di campo esterno, portando Hobbs a diventare lanciatore iniziale. Hobbs diventa l'attrazione e le fortune dei Knights girano. Mercy, che ha assistito, trova Hobbs familiare ma non riesce a riconoscerlo come il lanciatore che una volta colp\u00ec il Martello.\nL'assistente allenatore Red Blow dice a Hobbs che se quest'anno Pop non vince lo stendardo della National League, la sua quota di propriet\u00e0 dei Knights torner\u00e0 al proprietario di maggioranza della squadra, il Giudice, e Pop sar\u00e0 definitivamente fuori dallo sport. Hobbs incontra privatamente il Giudice che gli offre 5.000 dollari per passare la stagione, come aveva fatto Bump Bailey in precedenza. Hobbs, a differenza di Bailey, rifiuta la bustarella.\nMercy presenta Hobbs a Gus Sands, un allibratore che piazza grandi scommesse contro di lui. Incontra anche la nipote di Pop, Memo Paris, che era la ragazza di Bump. La loro relazione in erba si traduce in una distrazione del gioco di Hobbs. Pop avverte privatamente Hobbs di Memo, che sembra lavorare per il Giudice, anche se Hobbs respinge le sue preoccupazioni.\nLa crisi di Hobbs continua fino a quando una partita contro i Cubs a Wrigley Field, durante la quale una donna in bianco si alza in piedi nelle gradinate, catturando l'attenzione di Hobbs. Quindi colpisce la palla, facendo un fuoricampo, frantumando l'orologio sul tabellone. Si rende conto che la donna \u00e8 Iris, e in seguito i due si incontrano in una tavola calda. Discutono delle loro rispettive vite, anche se Hobbs evita di menzionare ci\u00f2 che gli \u00e8 successo. Quando si incontrano il giorno successivo, Hobbs dice a Iris la verit\u00e0. Iris, che non \u00e8 sposata e lavora a Chicago, condivide il fatto che ha un figlio il cui padre vive a New York City. La riunione ripristina l'abilit\u00e0 di colpire di Hobbs e i Knights salgono al primo posto. Durante una sessione di prove, Mercy osserva il lancio di Hobbs e improvvisamente lo ricorda.\nA una festa di gruppo Hobbs, avvelenato da Memo, si accascia per il dolore e si sveglia in un ospedale. Un proiettile d'argento rimosso dal suo stomaco ha causato danni a lungo termine che potrebbero rivelarsi fatali se Hobbs continua a giocare a baseball. Viene a sapere che da allora i Knights hanno perso tre partite di fila, il che porta ad una partita playoff contro i Pittsburgh Pirates. Memo visita Hobbs in ospedale e lo esorta ad accettare la bustarella del giudice, che \u00e8 stata quadruplicata, e ad andarsene. Il giudice dice a Hobbs di considerare la sua offerta e minaccia di esporre pubblicamente il passato di Hobbs e rivela che un altro membro del team viene corrotto. Hobbs respinge nuovamente l'offerta del giudice. Quando Iris visita Hobbs, gli assicura che non ha sprecato il suo potenziale ed \u00e8 un grande giocatore di baseball.\nHobbs, che si sta ancora riprendendo, ritorna nella squadra e vuole giocare. Pop dice a Hobbs che \u00e8 il miglior giocatore che abbia mai visto e gli dice di vestirsi. Mentre il gioco procede, Hobbs si rende conto che il lanciatore dei Knights Al Fowler \u00e8 il giocatore corrotto. Hobbs affronta Fowler sul campo, avvertendolo di non passare il gioco. Fowler inizia a lanciare in modo competitivo e i Knights rimangono in gioco. Guardando dalle tribune con suo figlio, Iris supplica un usciere di consegnare un biglietto a Hobbs nella piroga, in cui dice che ha portato il figlio (di cui Hobbs \u00e8 il vero padre) a vederlo giocare.\nNel nono inning, i Knights inseguono i Pirates quando questi ultimi schierano un giovane lanciatore che lancia molto forte. Questi, vedendo che Hobbs \u00e8 ostacolato dalla sua vecchia ferita, lancia allpinterno cercando di fargli del male. Hobbs colpisce un foul ma ha colpito la palla cos\u00ec forte che la sua mazza Wonderboy, si divide a met\u00e0. Hobbs chiede a Bobby Savoy, l'addetto alle mazze, di prenderne un'altra. Bobby gli porta la sua mazza, la \"Savoy Special\", costruita da lui con l'aiuto di Hobbs. Al suo ultimo strike, con la ferita sanguinante attraverso la sua maglia, Hobbs colpisce la palla, spedendola nei fari dello stadio, vincendo la partita e lo stendardo della National League. I Knights avanzano alle World Series, anche se il risultato non \u00e8 stato rivelato.\nLa vittoria assicura la quota di Pop della squadra e il suo posto su di essa. Alla fine, Hobbs viene visto giocare con suo figlio nello stesso campo in cui lui e suo padre hanno giocato molti anni prima, mentre Iris osserva.\nProduzione.\nIl film \u00e8 stato prodotto dalla TriStar Pictures, che l'ha anche presentato, e dalla Delphi II Productions. La colonna sonora \u00e8 stata composta dalla Warner Bros. Records, mentre i costumi sono stati forniti dalla Sportsrobe. Il budget per la realizzazione della pellicola ammonta a circa $ 28.000.000. Le scene sono state ambientate a Culver City (California), a New York City (New York), Stafford, South Dayton, Buffalo, e Fredonia, dal 1\u00ba agosto 1983 all'ottobre dello stesso anno.\nTagline.\nLe tagline per il film sono le seguenti:\nDistribuzione.\nIl film \u00e8 stato distribuito negli Stati Uniti l'11 maggio 1984; in Argentina il 28 giugno con il nome \"El mejor\"; in Giappone il 25 agosto; in Finlandia il 31 agosto come \"Voittajan paluu\"; in Francia \u00e8 stato presentato a settembre al Festival del cinema americano di Deauville e distribuito nelle sale cinematografiche il 19 settembre come \"Le meilleur\"; in Portogallo il 13 settembre come \"Um Homem Fora de S\u00e9rie\"; in Svezia (\"Den b\u00e4ste\") e in Uruguay (\"El mejor\") il 14 settembre; nelle Filippine il 15 settembre; in Australia e nei Paesi Bassi il 20 settembre; in Danimarca (\"Den bedste\") e in Germania Ovest (\"Der Unbeugsame\") il 12 ottobre; in Irlanda il 19 ottobre; in Brasile il 29 marzo 1985 come \"Um Homem Fora de S\u00e9rie\"; in Corea del Sud il 24 dicembre 1986.\nDivieto.\nIl film \u00e8 stato vietato ai minori di 6 anni in Germania Ovest; minori di 7 in Svezia; 12 in Norvegia e Portogallo; 14 in Brasile. In Australia, Singapore, Regno Unito, e Stati Uniti d'America la Motion Picture Association of America (MPAA), il film \u00e8 stato invece valutato \"PG\" (parents cautioned suggested), ovvero adatto a bambini di et\u00e0 da 10 anni in su per la visione non accompagnata, mentre i bambini minori di 10 anni richiedono l'accompagnamento dei genitori o tutori.\nAccoglienza.\nLa pellicola nel primo week-end di apertura in patria ha incassato $ 5.088.381, e l'incasso totale negli Stati Uniti \u00e8 ammontato a circa 48 milioni di dollari.\nIl film \u00e8 stato accolto positivamente dal pubblico: su IMDb ha un punteggio medio di 7.5/10, su MYmovies di 3/5, su Comingsoon di 4.1/5 e su FilmTV di 6.8/10."}
{"id": "678856", "revid": "830939", "url": "https://it.wikipedia.org/wiki?curid=678856", "title": "Calogero Angelo Sacheli", "text": "Biografia.\nNato a Canicatt\u00ec, in provincia di Girgenti, il 20 giugno 1890 da Vincenzo e Calogera Rinaldi, rimase orfano di padre a 13 anni, frequent\u00f2 le scuole primarie nella sua cittadina natale per poi trasferirsi a Caltanissetta, dove, ospite di uno zio materno, frequent\u00f2 il liceo.\nNel 1915 fu iniziato in Massoneria nella loggia \"Felice Cavallotti\" di Agrigento, e nel 1917 divenne Maestro massone.\nLaureato in filosofia all'Universit\u00e0 di Palermo nel 1922 - dove fu allievo di Giovanni Antonio Colozza e Cosmo Guastella - fu dapprima insegnante di scuola superiore a Bologna, Girgenti, Caltanissetta e Bressanone, e dal 1926 insegnante al Liceo ginnasio Andrea D'Oria di Genova. Nel capoluogo ligure, Sacheli inizi\u00f2 nel 1934 la sua carriera accademica come libero docente di pedagogia all'Universit\u00e0 di Genova. Successivamente insegn\u00f2 la stessa disciplina alle universit\u00e0 di Cagliari e di Messina, dove nel 1940 consegu\u00ec la docenza ordinaria.\nMor\u00ec a Taormina, in provincia di Messina, il 27 novembre 1946 all'et\u00e0 di 56 anni, dove si era stabilito per sfuggire ai violenti bombardamenti alleati che colpirono Messina nel 1943.\nCon i suoi saggi diede un apporto all'approfondimento della pedagogia e all'interpretazione della filosofia di Sant'Agostino, di San Tommaso e di Jean-Jacques Rousseau. Numerose sono le opere filosofiche e pedagogiche da lui composte. \"La carit\u00e0 del natio loco\" lo spinse anche a scrivere sulle tradizioni, i miti e le leggende di Canicatt\u00ec, collaborando con la rivista \"Sicania\" e pubblicando i risultati delle sue ricerche nelle \"Linee di folklore canicattinese\"."}
{"id": "678858", "revid": "124503427", "url": "https://it.wikipedia.org/wiki?curid=678858", "title": "Narnali", "text": "Narn\u00e0li \u00e8 una frazione di Prato, situata nella Circoscrizione Ovest del Comune.\nSi estende lungo via Pistoiese ed \u00e8 nata nel Basso Medioevo. Conserva lo \"Spedale di Santa Maria\", chiesa oggi sconsacrata che funzionava come rifugio per i pellegrini.\nHa subito un forte sviluppo urbanistico nel secondo dopoguerra, in concomitanza con la forte crescita dell'industria tessile cittadina e con l'arrivo in citt\u00e0 di molti immigrati dal sud Italia e dalle aree pi\u00f9 depresse della Toscana e del Veneto.\n\u00c8 stata sede per decenni dello storico lanificio di propriet\u00e0 della famiglia di Edoardo Nesi, noto scrittore e giornalista pratese. Vi ha vissuto dall'infanzia fino al successo nel mondo dello spettacolo l'attore e regista comico Francesco Nuti e il protagonista del suo film \"Il signor Quindicipalle\" (1998) ha avuto il nome di Francesco Di Narnali."}
{"id": "678861", "revid": "11694", "url": "https://it.wikipedia.org/wiki?curid=678861", "title": "Acerola", "text": ""}
{"id": "678864", "revid": "124672330", "url": "https://it.wikipedia.org/wiki?curid=678864", "title": "Personale amministrativo, tecnico e ausiliario", "text": "La discliplina generale \u00e8 contenuta nel d.lgs. 16 aprile 1994, n. 297. L'inquadramento e le mansioni, dopo la contrattualizzazione del pubblico impiego precedente l'avvio della privatizzazione del diritto del lavoro pubblico in Italia, sono state stabilite dal CCNL \"Istruzione e Ricerca\".\nRappresentanti del personale formano, insieme al dirigente scolastico, ai rappresentanti degli insegnanti, ai rappresentanti dei genitori e degli studenti (questi ultimi solo per le scuole secondarie di secondo grado), il Consiglio d'Istituto.\nCaratteristiche generali.\nCompiti e funzioni.\nI compiti del personale ATA possono essere riassunti dalle mansioni inerenti:\nInoltre il personale ATA - similmente a quello docente in Italia - pu\u00f2 essere titolare di incarichi di supplenze in caso di carenza del personale docente e comunque entro la data 31 dicembre dell'anno scolastico qualora non sia possibile provvedere alla copertura di tali incarichi e semprech\u00e8 essi non siano gi\u00e0 stati asseganti a personale gi\u00e0 di ruolo.\nProfili professionali.\nAi sensi del decreto del Ministro della Pubblica Istruzione 19 aprile 2001 n. 75 i profili professionali previsti sono quelli di:\nSelezione del personale.\nLa selezione del personale avviene tramite concorso pubblico per titoli e/o titoli ed esami, a seconda della qualifica per la quale si concorre, emanato del MiUR. In ciascuna scuola in Italia sono presenti delle graduatorie da utilizzare per gli incarichi conferibili al personale ATA.\nDal punto di vista provinciale, sono previste due tipologie di graduatorie:\nPresso ogni istituto scolastico sono poi le graduatorie d'istituto, divise a loro volta in tre fasce, che determinano l\u2019ordine secondo il quale sono convocati i candidati:\nI titoli di studio richiesti sono diversi per i vari profili a partire dal diploma scolastico e/o di formazione professionale fino alla laurea magistrale; per il profilo del \"\"Direttore dei Servizi Generali e Amministrativi \" (DSGA) \u00e8 richiesto il possesso di una laurea specialistica/magistrale in giurisprudenza; in scienze politiche sociali e amministrative; in economia e commercio o titoli equipollenti. Con il solo possesso del titolo di studio richiesto si pu\u00f2 chiedere di essere inclusi nelle graduatorie d'istituto di III fascia (tranne per i DSGA), che vengono utilizzate dalle scuole per l'assunzione dei supplenti in sostituzione del personale assente. Gli aggiornamenti sono triennali.\nLe assunzioni a tempo indeterminato (escluso i DSGA) avvengono dalle graduatorie permanenti (24 mesi) che si aggiornano/integrano di anno in anno con l'inclusione di coloro che hanno gi\u00e0 maturato almeno 24 mesi di servizio come ATA nella scuola statale. Per i DSGA esistono specifiche regole per le assunzioni a tempo determinato sui posti liberi che avvengono dalle precedenti graduatorie di concorso per responsabili amministrativi o utilizzando assistenti amministrativi gi\u00e0 in servizio. La sostituzione temporanea per assenze avviene, di norma, con un incarico ad un assistente amministrativo in servizio nella scuola. Le assunzioni a tempo indeterminato avvengono dalle graduatorie dei concorsi ordinari."}
{"id": "678865", "revid": "290948", "url": "https://it.wikipedia.org/wiki?curid=678865", "title": "Molecole organiche", "text": ""}
{"id": "678870", "revid": "287204", "url": "https://it.wikipedia.org/wiki?curid=678870", "title": "Some Velvet Morning", "text": "Some Velvet Morning \u00e8 una canzone scritta da Lee Hazlewood ed originariamente incisa (nel 1967) dallo stesso Hazlewood in coppia con Nancy Sinatra.\nSignificato.\nIl testo, come spesso accade nella musica psichedelica, \u00e8 abbastanza oscuro: rifacendosi a temi mitologici, viene descritta una donna misteriosa (\"Phaedra\") che educa all'amore il protagonista e narratore, il tutto in atmosfere eteree e immerse in una natura fantastica.\nUna possibile interpretazione del testo \u00e8 che le parti, femminile e maschile, siano la vera differenza fra uomo e donna. Di conseguenza la donna, anche nella sfera sessuale, ha conoscenze che le fanno portare il rispetto dell'uomo. Altre interpretazioni spiegano che le due parti rappresentino allegoricamente la natura e l'uomo."}
{"id": "678876", "revid": "117121819", "url": "https://it.wikipedia.org/wiki?curid=678876", "title": "Kormoran (HSK 8)", "text": "Il Kormoran era un incrociatore ausiliario della Kriegsmarine che trov\u00f2 impiego come nave corsara durante la seconda guerra mondiale. Conosciuta anche come HSK 8 (Hilfskreuzer 8 - incrociatore ausiliario 8), Schiff 41 e col codice G.\nIl suo successo \u00e8 comunemente attribuito alla sua capacit\u00e0 di avvicinamento alle navi utilizzando tecniche di camuffamento, sorprendendo rapidamente le navi nemiche, oltre all'accurato fuoco con cui le abbatteva.\nCostruzione.\nIl \"Kormoran\" fu il pi\u00f9 grande incursore mercantile convertito dalla Germania nazista durante la seconda guerra mondiale con le sue 9.400 tonnellate di stazza, lunga 164 metri, larga 20 e con un pescaggio di 8,5 metri. Venne costruita nel 1938 come nave da carico \"Steiermark\" e poi convertita come nave corsara nel 1940.\nIl \"Kormoran\" era armato con 6 cannoni da 155\u00a0mm, e altri di minor calibro, 6 tubi lanciasiluri e una catapulta per due aerei Arado Ar 196; inoltre trasportava 360 mine. La sua velocit\u00e0 massima era pari a 18 nodi con un'autonomia di 70.000 miglia marine a 10 nodi. Il suo equipaggio era formato da 420 marinai e 15 ufficiali.\nAttivit\u00e0 come corsara.\nAl comando del capitano di corvetta Theodor Detmers, che ne fu comandante fino al 19 dicembre 1941, inizi\u00f2 il 3 dicembre 1940 la sua crociera da corsa nell'Oceano Atlantico e nell'Oceano Indiano, per un totale di 352 giorni di navigazione ininterrotta. Durante il conflitto la nave salp\u00f2 dal porto di Gdynia (allora Gotenhafen) nei pressi di Danzica in Polonia, riuscendo a ingannare il blocco navale britannico nel mare del Nord grazie al mal tempo e passando per una via pericolosa nello stretto di Danimarca. La nave corsara inizialmente venne mascherata come una nave russa, la \"Viaceslav Molotov\", identit\u00e0 con cui percorse l'oceano Atlantico senza farsi scoprire; il 3 gennaio 1941 affond\u00f2 il piroscafo greco \"Antonis\". In seguito, il 18 gennaio, la petroliera \"British Union\", l'\"Eurylochus\", l'\"Agnita\" e la \"Canadolite\" da 10.300 tonnellate.\nNella sua crociera, affond\u00f2 un totale di 12 navi, di cui 8 nell'Atlantico e 4 nell'Indiano, per un totale di 75.375 tonnellate, e depose mine in fronte alle coste del Sudafrica, dell'India e dell'Australia. La sua ultima vittima fu l'incrociatore leggero australiano Sydney dal quale fu per\u00f2 colpita mortalmente subendo l'affondamento. Il Kormoran fu l'unica nave corsara mercantile tedesca delle due guerre mondiali che fu in grado di affondare una nave da guerra nemica.\nFine della sua carriera.\nIl \"Kormoran\", mascherato da mercantile olandese \"Straat Malacca\", concluse le sue scorribande alle ore 16:00 del 19 dicembre 1941 a sud dell'Australia, quando ingaggi\u00f2 nel tardo pomeriggio una breve battaglia con l'incrociatore australiano HMS \"Sidney\" di 7.000 tonnellate della classe Leander, armato con otto cannoni da 152\u00a0mm, che avendola intercettata si avvicin\u00f2 per controllarne l'identit\u00e0 del finto mercantile olandese. Dopo che la nave australiana si era incautamente avvicinata fino ad un paio di Km, fu improvvisamente attaccata con cannoni, mitragliere e siluri dal Kormoran dopo aver innalzato la bandiera di combattimento tedesca. I colpi del Kormoran danneggiarono gravemente la nave australiana che riusci per\u00f2 a sparare una salva con i suoi cannoni, salva che colp\u00ec a sua volta mortalmente il Kormoran, prima di allontanarsi alla deriva in preda ad incendi ed esplosioni.\nAlle ore 21:00 la nave australiana esplose in aria e si inabiss\u00f2 con tutti i suoi 644 marinai, senza aver potuto inviare alcun segnale radio. Il \"Kormoran\" invece sopravvisse fin verso alle 01:20 quando esplose dopo che l'incendio propagandosi arriv\u00f2 ai locali dove erano stivate le mine. A causa del tempo intercorso prima che gli incendi distruggessero la nave, la quasi totalit\u00e0 dei marinai del \"Kormoran\" si salvarono (eccetto circa 80 dati per dispersi) e nei giorni successivi vennero raccolti da diverse navi mercantili che passavano nella zona e internati in campi di prigionia sulla costa settentrionale dell'Australia, dai quali fecero ritorno in patria solamente nel 1950. La notizia della perdita del Sydney (inizialmente dato per disperso) e i dettagli sullo svolgimento dell'ultima battaglia emersero solo pi\u00f9 tardi a seguito dell'interrogatorio incrociato dei marinai tedeschi.\nRicerca della nave.\nLe ricerche delle due navi affondate vennero sospese il 29 novembre e la \"Sidney\" fu dichiarata dispersa. Dal suo affondamento di allora, non si \u00e8 mai pi\u00f9 saputo niente, ma il 12 marzo del 2008 il ricercatore David Mearns trov\u00f2 il relitto del \"Kormoran\" grazie a ricerche iniziate nel 2001 e al ROV SV \"Geosounder\" e al suo sonar a scansione laterale. Il relitto si trovava a circa 2560 metri di profondit\u00e0 e alle coordinate a ovest di Carnarvon.\nPochi giorni dopo, il 17 marzo, fu trovato il \"Sydney\" a 11,4 miglia nautiche a sud-est dalla \"Kormoran\" e precisamente alle coordinate . La scoperta del ritrovamento fu annunciata dal primo ministro australiano Kevin Rudd, la mattina del 17 marzo 2008. Subito entrambi i relitti furono posti sotto la protezione australiana, che persegue chiunque vada a turbare un relitto protetto."}
{"id": "678878", "revid": "35813", "url": "https://it.wikipedia.org/wiki?curid=678878", "title": "Anne Turgot", "text": ""}
{"id": "678879", "revid": "1718925", "url": "https://it.wikipedia.org/wiki?curid=678879", "title": "Legno strutturale", "text": "Per legno strutturale si intende il legno usato per la costruzione di edifici. Il legno \u00e8 il pi\u00f9 antico materiale da costruzione utilizzato dall'uomo per la propria casa, come testimonia anche l'archeologia sperimentale.\nEsempi significativi di edifici e costruzioni realizzate con questo prodotto della foresta e del bosco sono le terramare, i trabucchi, il Battistero lateranense, la cupola della Primaziale di Pisa, la Chiesa Madre Basilica di San Leone di Assoro, il Globe Theatre, la chiesa di Karlskrona, le case della Lessinia, di Bryggen e di Tomsk, il tetto a volta della Oude Kerk (Amsterdam), la Knochenhaueramtshaus di Hildesheim, il tetto del Castello di Donegal, lo stadio Lansdowne Road e il ponte di Giulianova.\nDescrizione.\nModerne realizzazioni italiane sono l'Auditorium Parco della Musica di Renzo Piano a Roma, il Modigliani Forum di Livorno, il Palasport della Spezia, il Nuovo Ponte Vecchio di Ponte San Giovanni (Perugia), la Nuova Fiera di Rimini, il nuovo stadio per l'atletica leggera Luigi Ridolfi di Firenze, il nuovo terminal crocieristico di Brindisi. Il legno \u00e8 stato utilizzato nelle costruzioni sin dall'epoca antica.\nUno dei pi\u00f9 antichi metodi di costruzione delle case \u00e8 quello definito blockbau, nel quale si sovrappongono orizzontalmente tronchi o travi fino a formare delle pareti. L'aggancio \u00e8 ottenuto agli angoli, dove vengono ricavate delle connessioni che permettono l'incasso e, allo stesso momento, un irrigidimento della struttura. La quantit\u00e0 di legno per realizzare questo tipo di abitazione \u00e8 elevata.\nL'uso del legno come materiale strutturale era prassi consolidata fino alla fine dell'Ottocento.\nLa stazione ferroviaria Milano Cadorna, inaugurata nel 1879, aveva una struttura iniziale in legno, dall'aspetto di chalet.\nL'introduzione dell'acciaio e del cemento armato ne hanno segnato il progressivo regresso alla fine del XIX secolo, limitandone l'impiego a pochi campi come l'ingegneria naturalistica o ad applicazioni leggere come la serra o come cassaforma.\nTale declino \u00e8 stato molto pi\u00f9 marcato in Italia che nelle altre nazioni europee, addirittura in Scandinavia non \u00e8 mai cessato, mentre nell'America settentrionale si \u00e8 continuato ad utilizzarlo in maniera estensiva, specialmente nell'edilizia civile, come ad esempio a Venice.\nSolo il recente sviluppo della progettazione architettonica e di nuove tecniche costruttive, nonch\u00e9 l'approfondimento dell'analisi strutturale e della resistenza alla combustione del legno, unitamente all'introduzione di nuovi prodotti preservanti dal degrado e dagli insetti sociali, ha consentito di riappropriarsi delle innumerevoli possibilit\u00e0 architettoniche, della straordinaria natura estetica e della totale compatibilit\u00e0 con i criteri dello sviluppo sostenibile che una struttura in legno pu\u00f2 offrire.\nOgni famoso architetto si \u00e8 sempre cimentato nell'uso del legno strutturale, da Renzo Piano a Frank Lloyd Wright, da Glenn Murcutt a Arne Jacobsen, da Peter Harrison a Arthur Erickson.\nDa sempre, l'ingegnere ne apprezza le particolari propriet\u00e0 meccaniche, come nell'Universeum di Gert Wing\u00e5rdh in Svezia. Walter Gropius nel 1921 progetta e costruisce a Dahlem (Berlino), nell'abito delle attivit\u00e0 didattiche del Bauhaus, Casa Sommerfeld con il fasciame di una vecchia nave donata dall'omonimo commerciante di legname. La casa in legno massiccio lo interessava particolarmente in quanto considerava il sistema blockbau essenza costruttiva di un materiale specifico, dove l'utilit\u00e0 costruttiva, la forma strutturale e l'architettura coincidono in un unico edificio.\nSecondo un recentissimo studio, tutte le aziende italiane del settore intervistate forniscono una stima positiva del mercato, con una crescita del 15%, sebbene in generale le costruzioni in Italia siano in rallentamento.\nProdotti in legno strutturale e loro utilizzo.\nI prodotti e gli elementi costruttivi derivati dal legno utilizzati nelle opere da costruzione possono essere di vario tipo ma derivano tutti dalla segagione, dalla sfogliatura e tranciatura, dalla sminuzzatura o dalla sfibratura del fusto di alberi di abete rosso, di pino, di larice o di castagno, che rappresentano le specie arboree pi\u00f9 utilizzate ai fini strutturali dell'arboricoltura italiana.\nDalla squadratura meccanica del fusto possono essere ricavati sia elementi monolitici con sezioni rettangolari aventi diversi rapporti di larghezza/altezza \"(con cuore o fuori cuore)\", sia elementi sottili come tavole, listelli o morali. Gli elementi sottili possono poi essere uniti fra loro con una specifica colla, con vite (meccanica) o con collegamenti realizzati in acciaio da carpenteria, per dar luogo ad un elemento monolitico ricomposto.\nIl pi\u00f9 utilizzato \u00e8 il \"Guerci\", legno molto pregiato e difficile da lavorare, difatti si pu\u00f2 notare per le sue modeste forme rotonde e a toccarlo si nota che \u00e8 molto levigato.\nCaratteristiche meccaniche.\nIl legno \u00e8 leggero, perch\u00e9 il suo peso specifico \u00e8 inferiore ai 500\u00a0kg/m\u00b3, contro, ad esempio, i 2.000-2.500 del cemento armato e i 7.800 dell'acciaio.\n\u00c8 resistente, perch\u00e9 l'efficienza prestazionale del legno ai fini strutturali ha qualit\u00e0 simili a quelle dell'acciaio. L'efficienza prestazionale pu\u00f2 essere definita come il rapporto tra il modulo di elasticit\u00e0 E e un parametro di resistenza f (es. resistenza a compressione (meccanica)).\n\u00c8 economico, perch\u00e9 il suo ciclo di produzione ottimizza l'uso di una risorsa naturale di per s\u00e9 povera ma rinnovabile, offrendo elementi altrimenti non utilizzabili in natura e limitati solo dalle dimensioni di trasporto.\nIl legno strutturale \u00e8 anche affidabile, innovativo e di aspetto gradevole.\n\u00c8 affidabile, perch\u00e9 l'intero processo produttivo segue una prassi normata e continuamente monitorata. Il risultato finale \u00e8 un prodotto dalle prestazioni definite e certificate.\n\u00c8 innovativo, perch\u00e9 le tecniche di progettazione, lavorazione, assemblaggio e giunzione sono in continua evoluzione e offrono sempre nuove possibilit\u00e0 sia in termini di fattibilit\u00e0 che di contenimento dei costi.\n\u00c8 di aspetto gradevole, perch\u00e9 il materiale viene selezionato anche sotto l'aspetto estetico per essere presentato, in tutta la sua naturalezza, compatto e privo di difetti.\nTra i suoi tanti vantaggi possiamo annoverare anche il fatto che sia\nUn'altra grande opportunit\u00e0 di impiego del legno nelle costruzioni \u00e8 oggi offerta dai centri di lavoro a controllo numerico. Tali tecnologie, veramente sofisticate e raffinate, proiettano il progetto col legno verso scenari finora nemmeno immaginabili. Con tali macchine la lavorazione del legno supera il condizionamento del tempo\u00a0\u2013 la lavorazione di taluni particolari costruttivi difficili e complicati viene eseguita in pochi secondi\u00a0\u2013 e si potr\u00e0 sempre pi\u00f9 eliminare la presenza dell'acciaio, spesso fonte di patologie in molti componenti lignei.\nComportamento sismico.\nLe prestazioni delle strutture in legno in caso di sisma sono particolarmente interessanti, legati alle caratteristiche meccaniche del materiale. Diversamente dalla strutture in laterizio o murature, il legno ha buone capacit\u00e0 di resistenza non solo alla compressione ma anche alla trazione, unito alla elasticit\u00e0, che permette una buona capacit\u00e0 di oscillazione, e alla leggerezza. Quest'ultima caratteristica rende gli edifici di minore massa complessiva, propriet\u00e0 che limita gli effetti delle onde sismiche.\nCaratteristiche ambientali.\nTra le peculiarit\u00e0 del legno vanno evidenziati alcuni aspetti legati all'ambiente e alla sua tutela. Il legno, infatti, \u00e8 un materiale naturale e una delle energie rinnovabili, richiede un basso contenuto di energia durante la fase di produzione ed \u00e8 biodegradabile oltre che facilmente inseribile nel processo di rigenerazione.La coltivazione della materia prima aiuta il pianeta Terra. Infatti, per uso industriale, il legname viene sottoposto a segagione solo in fase di invecchiamento, mentre sono le piante giovani quelle che trasformano pi\u00f9 anidride carbonica in ossigeno, attraverso la fotosintesi clorofilliana.\nA confronto con materiali metallici, plastici o cementizi, gli elementi strutturali in legno richiedono poca energia primaria per essere prodotti. Assumendo come unit\u00e0 di misura le MJ/ton: il valore per le strutture in legno \u00e8 1, per il cemento armato 4, per il laterizio 6, per il vetro 24, per l'acciaio 60, per l'alluminio 250, per il titanio 800 e per le fibre composite 4.000.Nel ciclo completo di vita di una costruzione, lo smaltimento e il relativo riciclaggio dei rifiuti di una struttura in legno costituisce un onere minore rispetto ad altre tecnologie costruttive, se non addirittura una risorsa, laddove \u00e8 possibile riutilizzarlo in altre forme.\nContenuto di umidit\u00e0 del legno.\nMentre, per motivi commerciali, le travi di legno massiccio non vengono pi\u00f9 trattate in essiccatoio, le tavole e gli sfogliati impiegati per realizzare il legno lamellare e i compensati devono obbligatoriamente essere soggette al controllo dell'umidit\u00e0 del legno.\nIl fenomeno pi\u00f9 difficile da gestire, da un punto di vista estetico, \u00e8 il punto di saturazione delle fibre legnose.\nCatena di custodia.\nEssendo da sempre elemento di commercio, il legname va accuratamente selezionato in funzione della provenienza, per evitare la distruzione delle foreste dell'Amazzonia o dell'Asia. Pertanto \u00e8 sempre bene controllare che sia soggetto a certificazioni di qualit\u00e0 PEFC o FSC \"(Forest Stewardship Council).\"\nEdilizia sostenibile.\nPer edilizia sostenibile si intende un'edilizia che soddisfi possibilmente ogni bisogno dell'attuale generazione senza limitare la capacit\u00e0 delle generazioni future di soddisfare le proprie. Si tratta di un processo che promuove lo sviluppo economico salvaguardando la salute dei singoli, della societ\u00e0 e dell'ecosistema, senza sprecare risorse. Identifica il progressivo adeguamento al principio di sostenibilit\u00e0 del modo di costruire e di trasformare il territorio.\nUtilizzare il legno come materiale strutturale diviene una scelta naturale per un'edilizia sostenibile. Infatti i principi generali su cui essa si basa sono:\nIl legno strutturale in edilizia \u00e8 dunque un prodotto valido sia per tecnica di produzione che per rispetto ambientale ed ecocompatibilit\u00e0.\nAspetti normativi.\nCome tutti gli altri materiali da costruzione, anche il legno strutturale \u00e8 soggetto al rispetto delle normative tecniche vigenti in Italia, siano esse determinate a livello nazionale o recepite dalla Comunit\u00e0 Europea.\nNormativa.\nNorme CEN riguardanti il legno strutturale:\nNorme gi\u00e0 recepite in Italia:\nMarcatura CE.\nCon l'entrata in vigore definitiva del Decreto Ministeriale recante le nuove Norme Tecniche per le Costruzioni, a partire da aprile 2007, ogni elemento costruttivo strutturale derivato dal legno, come tutti gli altri prodotti strutturali, dovr\u00e0 riportare un marchio CE \"(marcatura CE ai sensi della 89/106/CE)\" per poter essere immesso sul mercato italiano, ed europeo, e per poter essere accettato dal direttore dei lavori all'ingresso in cantiere.\nL'obbligo di marcatura CE non si pone per le travi giacenti in magazzino, purch\u00e9 rispondano ai requisiti previsti dalle specifiche norme. Comunque fino ad esaurimento scorte.\nNorme Tecniche per le Costruzioni.\nCol decreto del 14 settembre 2005 prima, rivisto poi dalle Norme Tecniche per le Costruzioni del 2008, finalmente si contempla anche il legno come materiale strutturale e si dettano le modalit\u00e0 di calcolo, esecuzione, collaudo, con particolare riguardo alla certificazione e controllo della qualit\u00e0. Finalmente dunque anche in Italia c'\u00e8 una norma che legittima il legno ed i prodotti derivati per l'uso costruttivo. Le norme tecniche contengono molte interessanti novit\u00e0 anche sul piano scientifico, soprattutto in materia sismica e nell'impostazione semiprobabilistica della sicurezza.\nControlli sul legno strutturale.\n\u00c8 il Direttore Lavori ad essere responsabile del controllo della veridicit\u00e0 della documentazione accompagnatoria. \nTale controllo deve avvenire in primo luogo attraverso appositi controlli in accettazione indicati al punto 4 della UNI/TR 11499. \u00c8 infatti il rapporto tecnico UNI/TR 11499 a fornire al Direttore Lavori i principi per procedere al controllo della conformit\u00e0 in fase di accettazione in cantiere del legno massiccio e dei prodotti a base di legno che contribuiscono alla sicurezza strutturale delle opere e che consentono all\u2019opera stessa di soddisfare in maniera prioritaria il requisito \u201cresistenza meccanica e stabilit\u00e0\u201d in riferimento alla legislazione vigente.\nBalloon frame.\nBalloon frame (letteralmente \"struttura a pallone\") \u00e8 una tecnica di costruzione inventata nei primi anni del Novecento (propriamente nel 19 secolo o nell'Ottocento in quanto questa \u00e8 la traduzione di \"in the 19th century\"), utilizzata per la realizzazione di edifici in legno prevalentemente in Scandinavia, Canada e negli USA. \u00c8 costituita da una serie di listelli in legno di dimensioni unificate, unite mediante chiodatura e ritmate da sequenze modulari. Tavole disposte diagonalmente ne assicurano il controventamento, mentre altre tavole disposte in orizzontale proteggono l'edificio dall'esterno formandone anche la facciata.\nSi differenzia delle tradizionali strutture in legno, per l'assenza di elementi principali e secondari.\nTale tecnica costruttiva permette di velocizzare la fase di costruzione in cantiere permettendo di svolgere la maggior parte delle lavorazioni in officina.\nLe aperture, porte e finestre, sono necessariamente multipli del modulo fondamentale.Da tale sistema costruttivo deriva l'attuale sistema di prefabbricazione di edifici in legno ampiamente diffuso nel mercato residenziale extra urbano degli USA.\nX-LAM (CrossLam).\nX-LAM o crosslam (cross laminated timber) \u00e8 l'ultima evoluzione della tecnologia del legno, impiegata per uso strutturale. Nata in Europa negli '90 ha permesso il ritorno di un utilizzo massiccio del legno nell'edilizia residenziale, garantendo la costruzione di edifici multipiano. \u00c8 costituita da pannelli realizzati da lamelle (o tavole) in legno incollate a strati incrociati di 90\u00b0 rispetto agli strati adiacenti.\n\u00c8 risaputo che il legno ha una migliore resistenza a flessione, trazione, compressione e taglio a seconda dell'angolo di incidenza della forza rispetto alla sua fibra naturale, andando quindi ad incollare le lamelle in strati incrociati si va a potenziare sensibilmente la resistenza dell'elemento strutturale.\nI pannelli X-LAM possono essere utilizzati sia come pareti, che come solai a seconda della necessit\u00e0. Vengono collegati tra loro e alla fondazione mediante collegamenti metallici a piastre e hold down.\nTerminologia.\n\u00c8 possibile consultare un glossario in lingua italiana dei termini riferibili al legno strutturale.\nEsiste un glossario pi\u00f9 completo, corredato da disegni esplicativi, in lingua inglese.\nPoich\u00e9 l'attuale cultura sul legno strutturale \u00e8 prevalentemente straniera, pu\u00f2 essere utile un traduttore dei termini tecnici.\nEsempi.\nProdotti:\ntrave in legno massiccio monolitica;\ntrave in legno massiccio giuntata;\ntrave realizzata con tavole incollate;\ntrave in legno lamellare;\ntrave di piallacci stratificati;\ncompensato di tavole;\ncompensato di piallacci.\nElementi costruttivi:\ncapriata, centina.\nOpere da costruzione:\nsolaio in legno strutturale, tetto in legno strutturale, copertura in legno strutturale,\ncasa in legno strutturale, casa passiva, ponte in legno strutturale."}
{"id": "678880", "revid": "414084", "url": "https://it.wikipedia.org/wiki?curid=678880", "title": "Renault 30", "text": "La Renault 30 \u00e8 una autovettura di fascia alta prodotta dalla Renault tra il 1975 ed il 1984.\nStoria.\nGenesi e debutto.\nCon il pensionamento, nel 1960, della Fr\u00e9gate la fascia delle vetture di segmento superiore della Renault rimase scoperto: la Renault 16 era andata a posizionarsi un gradino sotto la Fr\u00e9gate e non ne raccoglieva che in parte l'eredit\u00e0. Sarebbe stato necessario un secondo modello, con i costi per la progettazione e la realizzazione ex-novo piuttosto elevati. La soluzione fu la creazione di una joint-venture con i rivali della Peugeot fondando il 22 aprile 1966 la \"FM Mecanique\" con sede a Douvrin, finalizzata alla progettazione e alla realizzazione di motori in comune. Inizialmente i vertici Renault ipotizzarono l'utilizzo di un altro marchio per la nuova ammiraglia di casa, ad esempio il marchio Salmson, dal 1957 di propriet\u00e0 della casa e noto specialmente negli anni trenta per le sue vetture di fascia alta. Tra le altre soluzioni ipotizzate vi era anche il sistema di sospensioni idropneumatiche, in modo da creare una vettura che potesse confrontarsi ad armi pari con la Citro\u00ebn DS.\nNel 1967 Amedeo Gordini realizz\u00f2 un motore V8 da 3 litri e lo mostr\u00f2 alla dirigenza della R\u00e9gie. Questi ultimi, gi\u00e0 l'anno seguente fecero realizzare dagli addetti ai lavori un prototipo di una vettura denominato \"Proto H V8\". Si trattava di una grossa berlina a due volumi con portellone. Di l\u00ec a poco fu avviato il \"progetto R\", destinato a concretizzarsi con la nuova ammiraglia Renault. Sapendo di non poter competere in termini d'immagine con concorrenti come BMW 2500 e Mercedes-Benz 250 W114, la Renault decise di proporre qualcosa di diverso anche rispetto alle sue potenziali concorrenti pi\u00f9 dirette (tutte a tre volumi e con trazione posteriore), che si chiamavano Ford Granada, Opel Commodore e Triumph 2500. L'impostazione del nuovo modello doveva essere quella suggerita dal modello Proto H V8. Ben presto ci si rese conto che i costi per lo sviluppo e la produzione in serie di un motore V8 erano troppo alti, per cui si scelse di ripiegare verso un V6. Il V8 fu quindi accantonato insieme alla costosa soluzione delle sospensioni idropneumatiche. Il progetto, a questo punto, prese il nome di \"progetto 127\". Fu nel 1971 che l'accordo tra Renault e Peugeot prese forma e venne avviata la progettazione del nuovo V6, un motore che diverr\u00e0 noto con la sigla di PRV e che coinvolger\u00e0 anche la svedese Volvo (fu proprio la Volvo, con il modello 264 a far debuttare il nuovo V6).\nPresentata nel marzo 1975 al Salone dell'automobile di Ginevra, la vettura fu battezzata come \"Renault 30\": fu la prima Renault del dopoguerra a montare un motore con frazionamento superiore ai 4 cilindri.\nDesign esterno ed interno.\nEsteticamente la 30 si presentava come una trasposizione dei concetti espressi dalla 16 verso un segmento pi\u00f9 alto e vantava un aspetto abbastanza imponente, anche se come ingombri manteneva un certo distacco dai 4.68 metri delle Mercedes-Benz 280 W114. Il frontale, piuttosto semplice, era caratterizzato dai gruppi ottici a doppi proiettori circolari, mentre le luci di posizione era situate in basso, sotto il paraurti, accanto agli indicatori di direzione. Semplicit\u00e0 anche lungo la fiancata, che evidenziava la presenza di tre finestrini per lato. La linea di cintura non era molto alta in rapporto al disegno della fiancata e le maniglie porta erano sottolineate da una modanatura che creava un angolo tra la zona superiore della carrozzeria e quella inferiore, rendendo pi\u00f9 elegante la vista d'insieme grazie all'effetto di luce realizzato. La coda, caratterizzata dal robusto montante posteriore assai inclinato era caratterizzata da grandi fari rettangolari a sviluppo orizzontale.\nL'abitacolo era ampio e spazioso, con un bagagliaio che in configurazione standard aveva una capacit\u00e0 di 400 litri, ma che abbattendo lo schienale (che peraltro non si ribaltava, ma andava \"appeso\" al soffitto) poteva raggiungere una volumetria di 1200 litri. La vettura era proposta in un'unica versione ed in un solo allestimento denominato \"TS\". In generale, il livello di equipaggiamento era completo ed all'altezza delle principali concorrenti, e comprendeva tra l'altro: servosterzo, vetri elettrici anteriori e chiusura centralizzata. Il cruscotto era a quattro strumenti circolari ed oltre a tachimetro e contagiri comprendeva anche l'orologio, l'indicatore del livello carburante, della carica della batteria e della temperatura dell'olio, pi\u00f9 una serie di spie luminose comprendenti le luci di emergenza, l'indicatore della farfalla aperta, dell'azionamento delle frecce e dell'accidentale mal chiusura delle portiere. I sedili anteriori potevano essere completamente abbattuti all'indietro per poter ottenere due lettini. Per contro, uno degli aspetti che la penalizzavano rispetto ad almeno gran parte della concorrenza, stava nei materiali economici e nelle scarse finiture. Per ovviare a ci\u00f2, venne introdotto come optional il pacchetto dei sedili in pelle, che rendeva pi\u00f9 lussuoso l'ambiente interno.\nStruttura, meccanica e motori.\nDurante la progettazione si \u00e8 dato molto peso al fattore sicurezza, un aspetto profondamente studiato dalla Casa francese fino al 1974, quando fu presentato il veicolo sperimentale BRV, uno studio sulle soluzioni applicabili alla scocca per ottenere un alto livello di sicurezza passiva e quindi limitare la probabilit\u00e0 di seri danni agli occupanti in caso di impatto. Tra le soluzioni adottare dalla vettura, oltre ai nuovi longheroni e traverse in acciaio posti nella zona frontale ed in quella di coda, vanno segnalate le barre antintrusione sulle portiere anteriori e due elementi in acciaio situati proprio dietro i duomi degli ammortizzatori anteriori, una soluzione che in caso di impatto frontale impediva l'arretramento dei duomi stessi verso l'abitacolo. Per assicurare una maggior rigidit\u00e0 della scocca, tre piccole traverse in acciaio sono state saldate nel tetto.\nDal punto di vista della meccanica telaistica, montava sospensioni a ruote indipendenti sui due assi, ed in particolare di tipo MacPherson all'avantreno e con bracci oscillanti al retrotreno. Completavano il quadro le molle elicoidali, gli ammortizzatori idraulici telescopici e le barre antirollio su entrambi gli assi. L'impianto frenante era a quattro dischi con servocomando e ripartitore di frenata, mentre lo sterzo era a cremagliera, anch'esso servoassistito.\nAl suo debutto era prevista in un'unica motorizzazione, consistente nel V6 PRV da 2664 cm\u00b3, montato a sbalzo sull'asse anteriore ed alimentato con due carburatori, in particolare un doppio corpo e un monocorpo. La potenza massima era di 131 CV a 5500 giri/min. Il cambio era del tipo manuale a 4 marce, ma in alternativa era disponibile a richiesta con sovrapprezzo un cambio automatico a 3 rapporti. Tale cambio era interfacciato al motore mediante una frizione monodisco a secco.\nEvoluzione.\nLa carriera cominci\u00f2 tra mille difficolt\u00e0: la principale fu da ricondurre alla crisi petrolifera, nata nel 1973, ma che al momento del debutto dell'ammiraglia francese stava ancora facendo sentire chiaramente i suoi effetti nel mondo. Una vettura di grossa cilindrata come la Renault 30 non poteva avere vita facile in un periodo del genere. Inoltre, l'atipicit\u00e0 della carrozzeria due volumi a cinque porte applicata ad una vettura di segmento E era vista con perplessit\u00e0 da non pochi potenziali clienti. Andando avanti, le difficolt\u00e0 di progettazione del V6 PRV ed alcune ingenuit\u00e0 commesse durante lo sviluppo dello stesso hanno portato all'ottenimento di un motore non molto potente, neppure in rapporto all'epoca, con la conseguenza che le prestazioni velocistiche massime della vettura erano poco brillanti, a fronte di consumi esagerati. A velocit\u00e0 autostradali si potevano anche percorrere solo 5.5\u00a0km con un litro di benzina.\nNel 1976 dalla 30 deriv\u00f2 la pi\u00f9 economica Renault 20, destinata ad affiancare ed in seguito a sostituire la R16, con motori 4 cilindri e frontale semplificato (2 fari rettangolari anzich\u00e9 4 circolari, paraurti pi\u00f9 sottili e allestimenti interni meno raffinati).\nAll'inizio del 1977 la 30 sub\u00ec una rivisitazione al motore: venne eliminato il carburatore monocorpo, lasciando solo il doppio corpo. I consumi ebbero un leggero calo, ma solo in certe condizioni di utilizzo e per contro diminuiva anche la potenza massima che a questo punto si fermava a 125 CV.\nNel 1979 arriv\u00f2 la \"30 TX\", presentata gi\u00e0 al salone dell'automobile di Parigi nell'ottobre dell'anno precedente. La vettura era dotata di un equipaggiamento pi\u00f9 completo, comprendente nuovi cerchi in lega dal disegno specifico, tettuccio apribile elettrico e vetri elettrici su tutte e quattro le porte. Meccanicamente, il motore benefici\u00f2 dell'alimentazione ad iniezione Bosch \"K-Jetronic\" e la potenza massima crebbe fino a 142 CV. Venne anche montato un nuovo cambio a 5 marce (rimase in ogni caso disponibile l'automatico a 3 rapporti). La crisi petrolifera del 1973 fu a quel punto pi\u00f9 lontana rispetto a quando la prima 30 TS fece il suo debutto, ma nello stesso anno si verific\u00f2 la seconda crisi petrolifera degli anni settanta.\nNel luglio del 1981 vi fu l'introduzione della \"30 Turbo D\", dotata di propulsore a gasolio da 2.1 litri sovralimentato grazie ad un turbocompressore Garrett dotato di intercooler. Il cambio era lo stesso della TX. Il lancio di questa nuova versione fu anche l'occasione per rivisitare gli interni. Contemporaneamente venne tolta dai listini la 30 TS a carburatore.\nDa quel momento cominci\u00f2 la fine della carriera commerciale della Renault 30 e non si ebbero pi\u00f9 novit\u00e0 di sorta; fu cos\u00ec che alla fine del 1983 la produzione termin\u00f2 e nel 1984, con la presentazione della nuova Renault 25."}
{"id": "678886", "revid": "6066", "url": "https://it.wikipedia.org/wiki?curid=678886", "title": "Thomas Babbington Macaulay", "text": ""}
{"id": "678887", "revid": "834", "url": "https://it.wikipedia.org/wiki?curid=678887", "title": "Thomas Macaulay", "text": ""}
{"id": "678889", "revid": "36426", "url": "https://it.wikipedia.org/wiki?curid=678889", "title": "Anna Maria Ludovica de' Medici", "text": ""}
{"id": "678890", "revid": "547034", "url": "https://it.wikipedia.org/wiki?curid=678890", "title": "Campo per rifugiati", "text": "Il campo per rifugiati (o campo profughi) \u00e8 un luogo nel quale sono ospitati profughi. Il termine profugo \u00e8 in questo caso esteso e comprende sia i profughi politici creati da eventi come guerre civili, sia da discriminazioni etniche verso gruppi interi o anche profughi \"ambientali\", la cui fuga dipende da disastri naturali o emergenze che portano al pericolo di vita di gruppi di persone, per motivi che non dipendono in maniera strettamente diretta da azioni umane. \nL'organizzazione dei campi per rifugiati.\nA seconda del segmento di persone che lo abitano, un campo pu\u00f2 essere gestito da organizzazioni diverse, solitamente non governative o agenzie delle Nazioni Unite. Il campo ha sempre un obiettivo di durata temporanea, al fine di tenere unite le comunit\u00e0 colpite in attesa della soluzione del problema o del ripristino di condizioni sufficienti per ritornare a vivere nel luogo di provenienza. Pertanto i campi per rifugiati hanno come caratteristica temporale una relativamente breve durata. Talvolta l'eccezionalit\u00e0 delle cause porta i campi ad avere durate superiori alle decine di anni come i campi per rifugiati palestinesi dal 1948 o Saharawi dal 1975.\nIl primo intervento.\nIl campo per rifugiati, prevede abitazioni per i profughi o sfollati in tende e baracche con un livello sufficiente di infrastrutture per l'igiene personale e collettiva, strutture mediche, strutture di comunicazione e una logistica orientata a dare il sostentamento alimentare. Il tutto considerando una densit\u00e0 di popolazione elevata, e, rappresentando spesso un'isola di relativa tranquillit\u00e0, tende a salire nel tempo.\nLe agenzie delle Nazioni Unite.\nLa pi\u00f9 importante e storica agenzia delle Nazioni Unite \u00e8 L'UNHCR o ACNUR (\"Alto Commissariato delle Nazioni Unite per i Rifugiati\") che si serve anche di agenzie regionali che di volta in volta assumono nomi diversi. Per i campi di rifugiati palestinesi l'UNHAC si serve di un'agenzia regionale: l'UNRWA (\"United Nations Relief and Works Agency for Palestine Refugees in the Near East\"). L'insieme delle agenzie dell'Onu sostengono a vario titolo circa 21 milioni di persone.\nLe Organizzazioni non governative (ONG) sono nate dal bisogno di singoli che ritenevano di porsi in alternativa o come completamento alle organizzazioni nazionali o sovranazionali su attivit\u00e0 tematiche. Anche nel campo dei rifugiati e dell'organizzazione e gestione dei loro campi operano numerose ONG, che svolgono questo compito spesso come complemento necessario della loro attivit\u00e0 principale. L'organizzazione che pi\u00f9 di altre \u00e8 presente nella gestione o nel supporto dei campi \u00e8 Medici senza frontiere.\nLe emergenze speciali.\nOggi l'ACNUR evidenzia cinque emergenze speciali, tre di origine politica e frutto di guerre o conflitti striscianti, ovvero l'Afghanistan e la regione dei grandi laghi al nord del Congo ex Zaire dove si sono susseguite nel tempo le conseguenze di diversi conflitti e il Darfur dove fra rifugiati e sfollati sono seguiti due milioni di persone. Due di carattere ambientale: lo tsunami e il terremoto del Pakistan.\nLe due emergenze diventate di lunghissimo periodo.\nDue emergenze, con cause diverse, si sono trasformate quasi in croniche e sono state poi affrontate in maniera diversa: quella dei rifugiati palestinesi e dei rifugiati saharawi.\nI Campi per rifugiati palestinesi.\nL'ACNUR per gestire il problema ha creato un'agenzia speciale l'UNRWA. I campi sono localizzati nella Striscia di Gaza, in Cisgiordania, in Giordania, nel Libano e in Siria. La localizzazione delle prime due aree pu\u00f2 trarre in inganno, sono rifugiati in quanto ex residenti in territori che oggi appartengono allo Stato di Israele. Sono campi nati nel 1948 e, al contrario dei saharawi, hanno una labile speranza di poter rientrare nei luoghi di origine. Vista la loro et\u00e0 sono strutturati in forma non temporanea e le abitazioni sono diventate \"normali\".\nL'UNRWA ha uno staff di 27.000 persone, molte fra di loro sono rifugiati, e operano in comunit\u00e0 stabili come insegnanti, medici, infermieri e operatori sociali. I campi hanno sempre bisogno di un aiuto esterno, ma dopo una durata cos\u00ec lunga hanno una struttura sociale consolidata.\nI campi del Libano, per la loro attivit\u00e0, sono stati la causa principale della prima invasione dello Stato da parte di Israele nel 1982. Sabra e Chatila, luoghi dello storico massacro, sono tuttora campi per rifugiati palestinesi, pur potendo essere considerati quartieri degradati della capitale libanese. L'UNRWA stima in 4.300.000 i rifugiati palestinesi.\nI Campi per rifugiati saharawi.\nSono quattro, concentrati a sud est della citt\u00e0 di Tindouf in Algeria. Accolgono circa 175.000 persone su un altopiano desertico, l'Hammada dove si verificano escursioni termiche da -5 \u00b0C, nelle notti d'inverno a 60 \u00b0C, nei giorni d'estate. Diversamente da tutti gli altri, sono totalmente autogestiti ma, per la fortissima concentrazione di persone, dipendono quasi totalmente dall'esterno per il sostentamento. Sono nati dopo il 1975, in seguito all'esodo di una fortissima parte della popolazione del Sahara Occidentale, una stima dell'AFROL determina nel 60% i rifugiati nei campi di Tindouf rispetto al totale che comprende i residenti nella porzione del Sahara Occidentale conteso con il Marocco. A questi vanno aggiunti i rifugiati della diaspora. I campi sono autogestiti dalla Repubblica Democratica Araba dei Sahraui, che ha replicato nei quattro campi la struttura amministrativa del paese di origine. Ogni campo \u00e8 una \"wil\u0101ya\" (provincia) suddivisa in sei o sette \"d\u0101'ira\" (circoscrizioni) a loro volta suddivise in quartieri. L'Algeria ha concesso lo status di zone autonome e l'accesso \u00e8 simile a uno stato sovrano. A causa della particolare natura del terreno sono state mantenute le abitazioni in tende e i luoghi comuni in muratura. La maggior parte dei profughi provengono dall'Algeria, seguita da stati europei e dall'ACNUR. La particolarit\u00e0, rispetto ai campi palestinesi, \u00e8 la speranza legata all'esito positivo del referendum di autodeterminazione che permetterebbe il ritorno nel Sahara Occidentale.\nLa nascita dei campi per rifugiati moderni.\nDopo cinque anni dalla fine della seconda guerra mondiale, lo sconquasso creato dalla guerra, dalle modificazioni di geografia politica e i nuovi equilibri politici dell'Europa avevano lasciato un grande numero di rifugiati che non avevano ancora potuto scegliere riguardo al loro futuro ed erano costretti a vivere in campi a loro dedicati. La nascita dell'ACNUR e la Convenzione di Ginevra permise all'ONU di ultimare l'emergenza in Europa.\nI problemi erano complessi e consistevano in un ridimensionamento dei territori della Germania, con una non chiara visione di quello che poteva essere il futuro dello stato, lasciando terre storicamente o recentemente abitate dai tedeschi in zone acquisite da altri paesi con flussi in uscita di popolazioni tedesche; in un numero importante di ebrei sopravvissuti alla Shoah che non avevano ancora potuto o voluto scegliere dove andare, la creazione di un discreto numero di profughi in seguito alla nuova polarizzazione dell'Europa.\nCampi per rifugiati in Italia nella storia recente.\nIn Italia con la crisi umanitaria dovuta ai movimenti migratori recenti, sono stati istituiti centri con diverse denominazioni: Centri di accoglienza richiedenti asilo (CARA), Centro di prima accoglienza (CPA), Centri di permanenza temporanea (CPT), Centri di identificazione ed espulsione (CIE), Centri per il rimpatrio (CpR).\nLe fonti normative a cui si riferiscono i campi.\nSi pu\u00f2 affermare che le fonti normative hanno sempre inseguito le emergenze che si sono create dopo la seconda guerra mondiale. Prima della nascita dell'ACNUR si pu\u00f2 parlare quasi esclusivamente di diritti individuali a livello internazionale e addirittura fino al 1948 con l'approvazione della Dichiarazione universale dei diritti dell'uomo firmata il 10 dicembre a Parigi, o del Diritto di asilo si parte da diritti individuali per creare le \"reti di protezione\" per i gruppi che necessitano protezione e accoglimento temporaneo. \u00c8 del 1951, il 28 luglio la Convenzione sullo statuto dei rifugiati che definisce chiaramente che cosa si intende per rifugiato. Si affianca a questo il Protocollo relativo allo status di rifugiato del 31 gennaio 1967 di New York.In riferimento ai campi per rifugiati successivamente si \u00e8 esteso l'ospitalit\u00e0 del rifugiato, che per definizione varca un confine di stato, anche agli \"sfollati\". In pratica l'ACNUR, pragmaticamente, quando \u00e8 possibile organizza campi anche all'interno dei paesi di provenienza dei rifugiati. La complessit\u00e0 delle guerre e delle vicende umane ai nostri giorni non avrebbe permesso sempre lo \"status di rifugiato\" in caso di guerre civili o di emergenze ambientali o sanitarie. Oltre a ci\u00f2, all'ACNUR sono stati demandati compiti che non aveva al momento della sua costituzione e che non ricadono nelle competenze statutarie, per l'assenza di organismi sovranazionali che abbiano lo scopo a cui si \u00e8 allargato. Sempre riferendosi ai campi, ma non solo, l'ACNUR dai rifugiato ha ala sua azione agli sfollati, ai rimpatriati, agli apolidi (una stima recente li valuta in nove milioni di individui) e dei richiedenti asilo.\nL'ACNUR venne istituita nel dicembre 1950, con uno \"staff\" di 23 persone, dall'assemblea delle Nazioni Unite ed ebbe come primo scopo la gestione, per certi aspetti complessa, dei rifugiati in Europa dopo la seconda guerra mondiale.Sia la Convenzione di Ginevra del 1951 sia il Protocollo di New York del 1967 definiscono il \"rifugiato\", ma non determinano le procedure e le norme per riconoscerlo, pertanto viene lasciata a ogni stato discrezione sul riconoscimento. L'ACNUR si \u00e8 presa come compito una chiara definizione del rifugiato e delle figure allargate che segue e cerca di arrivare il pi\u00f9 possibile a definizioni e processi condivisi fra i paesi, con un'armonizzazione delle norme, possibilmente anche fra i paesi che non hanno mai subito emergenze al fine di evitare soluzioni improvvisate solo al nascere dei problemi stessi. ___________________________________________________________________________________________________________________________________________________________________"}
{"id": "678891", "revid": "1354930", "url": "https://it.wikipedia.org/wiki?curid=678891", "title": "Euskal Bizikleta 1997", "text": "La Euskal Bizikleta 1997, ventottesima edizione della corsa, si svolse in cinque tappe dal 21 maggio al 25 maggio 1997, per un percorso totale di 748,5\u00a0km. Fu vinta dallo spagnolo Abraham Olano che termin\u00f2 in 18h40'48\".\nSquadre e corridori partecipanti.\nLe 18 squadre partecipanti alla gara furono:"}
{"id": "678900", "revid": "1305772", "url": "https://it.wikipedia.org/wiki?curid=678900", "title": "Base di Gr\u00f6bner", "text": "In algebra commutativa, algebra computazionale e geometria algebrica, una base di Gr\u00f6bner \u00e8 un tipo particolare di sottoinsieme generativo di un ideale formula_1 in un anello polinomiale formula_2.\nLa teoria delle basi di Gr\u00f6bner per gli anelli polinomiali \u00e8 stata sviluppata da Bruno Buchberger nel 1965, che gli diede tale nome in onore del suo mentore Wolfgang Gr\u00f6bner. Un concetto analogo per gli anelli locali fu sviluppato indipendentemente da Heisuke Hironaka nel 1964, che diede loro il nome di Basi Standard (Standard Basis).\nUna base di Gr\u00f6bner pu\u00f2 essere vista come una generalizzazione multivariata non-lineare dell'algoritmo di Euclide per il calcolo del massimo comun divisore univariato, o dell'eliminazione di Gauss-Jordan per i sistemi lineari, o dei problemi di programmazione intera. Le basi di Gr\u00f6bner hanno il grande vantaggio di ridurre lo studio degli ideali polinomiali a quello degli ideali monomiali (vale a dire generati da monomi).\nDefinizione formale.\nDato un ordine monomiale formula_3 sull'anello polinomiale formula_2, un sottoinsieme formula_5 dell'ideale formula_6 \u00e8 detto una base di Gr\u00f6bner per formula_1 rispetto a formula_3 se soddisfa una delle seguenti propriet\u00e0:\nTutte queste propriet\u00e0 sono equivalenti; le ultime due propriet\u00e0 consentono di effettuare calcoli nell'anello formula_18 con la stessa facilit\u00e0 dell'aritmetica modulare. \u00c8 significativo che ogni ideale polinomiale abbia una base di Gr\u00f6bner, e che essa possa essere ottenuta per ogni ideale partendo con un sottoinsieme generatore.\nLa divisione multivariata richiede un ordine monomiale: la base dipende dall'ordinamento scelto, e ordinamenti differenti possono portare a basi di Gr\u00f6bner radicalmente differenti. Due dei pi\u00f9 comuni ordinamenti usati sono l'ordine lessicografico e l'ordinamento sul grado totale. Quest'ultimo ordinamento tipicamente fornisce la maggiore velocit\u00e0 di calcolo delle basi di Gr\u00f6bner; in questo ordine, i monomi sono inizialmente confrontati per grado totale, e in caso di valori uguali viene considerato il monomio pi\u00f9 piccolo rispetto all'ordinamento lessicografico.\nNella maggior parte dei casi le basi di Gr\u00f6bner esistono per qualsiasi ordinamento monomiale. Un metodo per calcolarle \u00e8 l'algoritmo di Buchberger. Un altro metodo, basato sulle stesse teorie matematiche dell'algoritmo di Buchberger, \u00e8 l'algoritmo di Faug\u00e8re F4. Ci sono anche due algoritmi per convertire una base di Gr\u00f6bner calcolata rispetto ad un ordinamento monomiale ad una calcolata rispetto ad un altro: l'algoritmo FGLM e l'algoritmo Gr\u00f6bner walk. Questi algoritmi sono spesso impiegati per calcolare Basi di Gr\u00f6bner lessicografiche (il cui calcolo \u00e8 solitamente difficile) a partire dal pi\u00f9 facile calcolo rispetto all'ordinamento del grado totale.\nUna base di Gr\u00f6bner \u00e8 detta \"ridotta\" se il coefficiente del monomio principale di ciascun elemento della base \u00e8 1 e in nessun elemento della base esiste un monomio che sia contenuto nell'ideale generato dai termini principali degli altri elementi della base.\nNel caso peggiore, il calcolo di una base di Gr\u00f6bner pu\u00f2 richiedere un tempo esponenziale rispetto al numero di soluzioni del sistema polinomiale. Malgrado i limiti derivanti da questa complessit\u00e0, le basi di Gr\u00f6bner, sia quelle standard che quelle ridotte, sono spesso effettivamente calcolabili, e la maggior parte dei sistemi di computer algebra contiene specifiche routine."}
{"id": "678901", "revid": "2121138", "url": "https://it.wikipedia.org/wiki?curid=678901", "title": "Aden", "text": "Aden (in arabo \u0639\u062f\u0646, \u02bfAdin/\u02bfAdan) \u00e8 una delle principali citt\u00e0 dello Yemen, capoluogo del governatorato di 'Adan. Eretta sul cratere di un vulcano spento, la citt\u00e0 \u00e8 costituita dall'assembramento di antichi villaggi e si affaccia sul porto naturale che si apre sull'omonimo golfo.\nStoria.\nMarco Polo la descrisse ne \"Il Milione\":\nDurante l'et\u00e0 moderna fu presa di mira dai portoghesi che per\u00f2 non riuscirono su terra a sconfiggere le forze ottomane (essi erano superiori nell'artiglieria navale), venendo respinti.\nOccupata dal Regno Unito a partire dal 1839 e amministrata come colonia di Aden, tra il 1963 e il 1967 la citt\u00e0 \u00e8 teatro del lungo conflitto di guerriglia tra britannici e nazionalisti locali, e in seguito diventata capitale dello stato della Repubblica Democratica Popolare dello Yemen nel 1970, rimanendo tale fino all'unificazione avvenuta nel 1990, nell'attuale Yemen, della Repubblica Democratica Popolare dello Yemen e della Repubblica Araba dello Yemen.\nMonumenti e luoghi d'interesse.\nAd Aden \u00e8 possibile visitare il \"Museo Nazionale\" dello Yemen e le cisterne di \"al-Tawila\"\nInfrastrutture e trasporti.\nLa citt\u00e0 \u00e8 servita da un aeroporto che la mette in collegamento con la capitale San'a con un volo di circa 45 minuti.\nEconomia.\nIl suo porto ha una grossa importanza strategica, affacciandosi sul Golfo di Aden, punto obbligato di passaggio per l'ingresso nel Mar Rosso, lungo la rotta per il canale di Suez."}
{"id": "678906", "revid": "21079", "url": "https://it.wikipedia.org/wiki?curid=678906", "title": "De Gaulle", "text": ""}
{"id": "678910", "revid": "599013", "url": "https://it.wikipedia.org/wiki?curid=678910", "title": "Navi corsare italiane", "text": "Le navi corsare italiane furono tre imbarcazioni attrezzate per la guerra di corsa utilizzate dalla Regia Marina nel corso della seconda guerra mondiale contro il naviglio mercantile degli alleati della seconda guerra mondiale. \nStoria.\nIl 6 settembre 1940, l\"'Ufficio Studi dello Stato Maggiore della Marina Militare Italiana\" compilava una prima lista di 3 moderne motonavi, appartenenti alla classe \"Monginevro\" (appartenenti alla Societ\u00e0 Anonima di Navigazione Alta Italia; \"Monviso\" e \"Monginevro\" erano gemelle, la \"Monreale\", invece, aveva dimensioni maggiori), in fase di costruzione presso i \"Cantieri Riuniti del Tirreno\" di Riva Trigoso, per essere trasformate in \"navi ausiliare atte per la guerra di corsa\".\nDovevano avere un medio tonnellaggio, una notevole autonomia, e dovevano essere adatte ad intercettare e distruggere il maggior numero possibile di naviglio mercantile britannico sui mari di tutto il mondo. Furono scelte la \"Monginevro\", il \"Monviso\" ed il \"Monreale\" quando ancora in stato di allestimento: rispettivamente al 99 %, al 96 % e al 92 %.\nLe tre unit\u00e0, in virt\u00f9 della loro modernit\u00e0, capienza e velocit\u00e0, furono adibite al trasporto lungo le vitali rotte di rifornimento per il Nord Africa, un compito per cui sin dal 1941 vi era una disperata necessit\u00e0 di navi moderne, visto che alla dichiarazione di guerra il grosso delle unit\u00e0 migliori della flotta mercantile italiana fu internato o catturato dagli alleati. Andarono tutte perdute in seguito ad eventi bellici. Nel 1942 il progetto verr\u00e0 abbandonato, poich\u00e9 si rivelarono quasi inutilizzabili nel contrasto alla Royal Navy nel Mediterraneo.\nLe unit\u00e0.\nMonginevro.\nCostruita nel 1940, stazzava 5324 tsl. Fu requisita il 30 settembre 1941. \nFu due volte danneggiata da attacchi aerei: la prima il 26 febbraio 1942, la seconda, a Biserta, il 14 dicembre dello stesso anno. \nAll'1.50 del 17 aprile 1943, mentre navigava da Biserta a Trapani, fu danneggiata dalle motosiluranti inglesi \"MTB 634\" e \"MTB 656\" a una decina di miglia da Zambretta; se ne tent\u00f2 il rimorchio, ma la nave affond\u00f2 verso le 7.20.\nMonviso.\nCostruita nel 1941, stazzava 5322 tsl. Fu requisita il 30 novembre 1941.\nAlle 15.20 del 3 agosto 1942, mentre navigava in rotta Brindisi-Navarino-Bengasi, fu colpita da due siluri del sommergibile britannico HMS \"Thorn\", affondando a circa 8 miglia da Sidi Sueicher.\nMonreale.\nCostruita nel 1941, stazzava 6989 tsl. Fu requisita il 7 febbraio 1942. Nella notte tra il 7 e l'8 agosto 1943, durante un pesante bombardamento aereo inglese su Genova, fu seriamente danneggiata.\nAll'armistizio era in riparazione a Genova, dove il 9 settembre 1943 fu catturata dai tedeschi. Ulteriormente danneggiata da bombe d'aereo nell'agosto 1944, fu affondata dai tedeschi il 20 agosto dello stesso anno, per bloccare il porto del capoluogo ligure. Recuperata nel 1946, fu rimessa in servizio.\nCaratteristiche.\nQueste tre motonavi avevano le seguenti caratteristiche:\nLa dotazione di nafta era di 1.730 tonnellate che permettevano un'autonomia di 40.000 miglia, pari a 5 mesi di navigazione ininterrotta nei mari.\nArmamento.\nLe navi potevano trasportare portare:\nEquipaggio.\nOgnuna delle tre navi aveva un equipaggio di:"}
{"id": "678913", "revid": "892776", "url": "https://it.wikipedia.org/wiki?curid=678913", "title": "Enrico Cecchetti", "text": "Cecchetti, il maestro di danza pi\u00f9 famoso del XX secolo, nacque in un camerino del Teatro Apollo di Roma. Era figlio d'arte: anche il padre Cesare e la madre Serafina Casagli erano danzatori cos\u00ec come la sorella Pia, il fratello Giuseppe, gli zii Maria, Raffaella e Antonio. Ballerini rinomati furono pure sua moglie Giuseppina De Maria, i figli Riccardo e Grazioso, il nipote Riccardo. Enrico a cinque anni esord\u00ec in un teatro a Genova. In seguito, con la famiglia, and\u00f2 in tourn\u00e9e negli Stati Uniti con una piccola compagnia, dove erano stati ingaggiati come membri della compagnia organizzata dal danzatore ed impresario D. Ronzani, e ball\u00f2 ne Il \"Birichino di Parigi\" alla Filadelfia Academy of Music.\nBiografia.\nIl padre avrebbe voluto un altro futuro per lui ma Enrico voleva studiare danza. Cos\u00ec il padre decise di iscriverlo nel 1864 all'Accademia di danza diretta da Giovanni Lepri a Firenze. Studi\u00f2 anche con altri due colleghi del padre: Cesare Coppini, che insegnava a La Scala a Milano, e Filippo Taglioni, padre della famosa ballerina, Maria Taglioni. Tutti gli insegnanti di Cecchetti erano stati allievi di Carlo Blasis, famoso maestro del Teatro alla Scala e questo contribu\u00ec a formare il metodo di insegnamento di Cecchetti che seguiva le teorie di Blasis contenute nel libro \"Trait\u00e9 \u00e9l\u00e9mentaire, th\u00e9orique et pratique de l'art de la danse\", pubblicato nel 1820. Dopo aver ballato con la sorella Pia al saggio annuale, debutt\u00f2 con lei nel 1866 al teatro Pagliano nel balletto del padre \"Niccol\u00f2 de' Lapi\".\nIl debutto vero e proprio avvenne a vent'anni nel 1870 al Teatro Nazionale di Torino e poi al Teatro alla Scala in \"La Dea del Valhalla\" di Pasquale Borri, un altro allievo di Blasis. In seguito danz\u00f2 nei Teatri pi\u00f9 importanti. Nel 1872 partecip\u00f2, con il padre e la sorella Pia, all'inaugurazione del Teatro Annibal Caro a Civitanova Marche, cittadina di origine della famiglia.\nNel 1885 fu tra gli interpreti delle repliche a Vienna e Londra del gran ballo \"Excelsior\" di Luigi Manzotti, del quale interpret\u00f2 anche \"Amor\" alla Scala nel 1886, e nel 1887 \u00e8 stato nominato primo ballerino dei Teatri Imperiali russi debuttando al Teatro Mariinskij di San Pietroburgo, in \"Il Tulipano di Harlem\" di Lev Ivanov. In tutti i teatri fece sensazione per la brillantezza delle sue batterie (salti battuti), per i salti sorprendenti e, soprattutto, le \"pirouettes\" vorticose e la sua abilit\u00e0 tecnica.\nDal 1888 al 1902 oltre che primo ballerino fu anche ma\u00eetre de ballet in seconda e dal 1892 al 1902 insegnante alla Scuola Imperiale di San Pietroburgo. Fu considerato il ballerino pi\u00f9 rigoroso e raffinato e il mimo pi\u00f9 convincente del suo tempo. Alla prima rappresentazione del balletto \"La Bella addormentata\" di Petipa nel 1890, come mimo cre\u00f2 e danz\u00f2 il ruolo en travesti della strega Carabosse e come ballerino virtuoso il ruolo dell'Uccellino Azzurro, dimostrando qualit\u00e0 eccezionali. Per il suo strepitoso virtuosismo venne chiamato il \"ciclone\".\nDal 1907 al 1913 fu maestro privato di Anna Pavlova.\nDal 1910 al 1918 fece parte della compagnia dei Ballets Russes di Sergej Djagilev come maestro di danza. Pare che nessuno dei ballerini che Djagilev aveva chiamato nella sua compagnia avrebbe mai accettato di rinunciare alle lezioni di Cecchetti, cos\u00ec Djagilev lo ha ingaggiato come maestro e interprete in ruoli di mimo..\nIl Metodo Cecchetti.\nIn seguito Cecchetti apr\u00ec una propria scuola a Londra frequentata dai pi\u00f9 grandi ballerini del momento e cre\u00f2 una tecnica di balletto che ora \u00e8 conosciuta come metodo Cecchetti. Decise di codificare il suo metodo, che fino ad allora era stato ampiamente sviluppato e tramandato oralmente, in un manuale di studio, con la collaborazione dello scrittore e storico della danza britannico Cyril W.Beaumont, Stanislas Idzikowski, ballerino polacco trapiantato a Londra e suo ex studente, Margaret Craske e Derra de Moroda\nDimostrazioni di posizioni di base ed esercitazioni furono fatte da Cecchetti e da Idzikowski, con commento, e poi disegnate da Randolph Schwabe e ridotte da Beaumont a un testo scritto. La collaborazione port\u00f2 alla co-paternit\u00e0 di Beaumont e Idzikowski di un manuale tecnico, completato nel 1922.\nNel 1922 fu pubblicato il manuale del metodo Cecchetti dal titolo \"A Manual of the Theory and Practice of Classical Theatrical Dancing\", in modo da poter essere usato dai maestri di balletto per perfezionare la tecnica dei ballerini. Il manuale promosse la formazione della Cecchetti Society confluita in seguito nella Imperial Society of Teachers of Dancing (ISTD). Questa tecnica \u00e8 popolare tra gli insegnanti di balletto passati e presenti, rimanendo fresca e contemporanea.\nCon il metodo Cecchetti, i ballerini seguono una routine rigorosa ed esercizi quotidiani che sviluppano abilit\u00e0 sotto ogni aspetto atti ad aiutare l'apprendimento e l'esecuzione di ogni tipo di danza. Questo metodo di allenamento \u00e8 utilizzato da molte compagnie di balletto in tutto il mondo, tra cui il National Ballet of Canada e la Mont Albert Ballet School di Melbourne, in Australia.\nTra gli studenti stranieri che hanno studiato con Cecchetti a Londra c'era la giovane ballerina americana Ruth Page nel 1920.\nRitorno in Italia.\nNel 1925 il Maestro fu chiamato da Arturo Toscanini a dirigere la scuola del Teatro alla Scala. Tornare in Italia ad insegnare era la realizzazione di un sogno e Cecchetti, bench\u00e9 gi\u00e0 vecchio e malato, accett\u00f2. Nel 1927 mor\u00ec la sua amata moglie e questo fu un durissimo colpo per lui. Fatma Enayet-Arfa, una delle sue ultime allieve, riferisce che egli era divenuto molto collerico e che a ogni errore, picchiava le gambe delle ragazze con uno dei due bastoni che usava durante le lezioni. Il 12 novembre 1928 si rec\u00f2 come al solito alla Scala alle nove di mattina per la lezione. Colto da malore durante la classe, perse conoscenza e mor\u00ec il giorno dopo, il 13 novembre. Le sue spoglie, per desiderio del nipote Prof. Giorgio Cecchetti, Presidente del locale Museo Etnografico e dello Strumento Musicale a fiato, riposano nel piccolo cimitero di Quarna Sotto localit\u00e0 posta sulle alture del Lago d'Orta in Provincia di Verbania, il paese noto per la costruzione degli strumenti a fiato.\nEredit\u00e0.\nFra i suoi allievi: oltre alla gi\u00e0 citata Anna Pavlova, Cia Fornaroli, Pierina Legnani, L\u00e9onide Massine, Attilia Radice, Vaslav Nijinsky, Tamara Karsavina, Dame Ninette de Valois, Dame Marie Rambert, Gisella Caccialanza, Vincenzo Celli, Luigi Albertieri, Dame Alicia Markova, Ol'ga Preobrajenskaja, Matil\u2019da K\u0161esinskaja, Serge Lifar, George Balanchine, Ruth Page.\nCome ballerino e coreografo, oltre ai ruoli gi\u00e0 citati, cre\u00f2 e danz\u00f2 il Grande Eunuco in \"Sh\u00e9h\u00e9razade\" (1910) di Michel Fokine, il mago Katschei ne \"L'uccello di fuoco\" (1910) e il Ciarlatano in \"Petrushka\" (1911).\nPressoch\u00e9 ignorato in Italia, il suo metodo \u00e8 molto seguito e studiato nei paesi anglosassoni.\nIl metodo \u00e8 strutturato in un programma ben preciso e comprende \"tabelle di marcia\" quotidiane stabilite. Famosi sono gli adagi (con un approfondito uso dell'equilibrio) e gli allegri. A lui dobbiamo l'introduzione delle cinque posizioni delle braccia anzich\u00e9 tre. Il metodo Balanchine trae le sue basi dall'insegnamento impartito a Balanchine stesso da Cecchetti alla scuola del Balletto Mariinskij."}
{"id": "678921", "revid": "2730", "url": "https://it.wikipedia.org/wiki?curid=678921", "title": "Claude Criquelion", "text": ""}
{"id": "678924", "revid": "66771", "url": "https://it.wikipedia.org/wiki?curid=678924", "title": "Augusto Vestris", "text": ""}
{"id": "678925", "revid": "66771", "url": "https://it.wikipedia.org/wiki?curid=678925", "title": "Marie Taglioni", "text": ""}
{"id": "678934", "revid": "36426", "url": "https://it.wikipedia.org/wiki?curid=678934", "title": "Buondelmonti e Amidei", "text": ""}
{"id": "678935", "revid": "1543377", "url": "https://it.wikipedia.org/wiki?curid=678935", "title": "Komet (HSK 7)", "text": "La Komet era un incrociatore ausiliario della Kriegsmarine che trov\u00f2 impiego come nave corsara durante la seconda guerra mondiale. Conosciuta anche come \"HSK 7\" (\"Hilfskreuzer 7\" - incrociatore ausiliario 7), \"Schiff 45\" (per la Kriegsmarine) e col codice \"B\" per la Royal Navy, l'unit\u00e0 \u00e8 celebre per la sua lunga crociera nelle acque del Pacifico, dove giunse dopo essere stata l'unica unit\u00e0 corsara tedesca ad aver attraversato le acque del Mar Glaciale Artico durante il conflitto.\nPrimo viaggio (3 luglio 1940 - 30 novembre 1941).\nLa traversata artica.\nOriginariamente costruita nel 1937 come nave da carico \"Ems\", la nave venne requisita dalla marina militare tedesca nel 1939 e presto convertita in un'unit\u00e0 destinata per la guerra corsara. I lavori di modifica della struttura dell'imbarcazione furono portati a termine presso Amburgo, e richiesero particolari accorgimenti. Essendo la pi\u00f9 piccola delle unit\u00e0 progettate per la guerra corsara infatti, la \"Komet\" venne fin da subito progettata per affrontare le difficili traversate artiche, il che rese necessario dotarla di una prua rinforzata adatta ad affrontare il viaggio fra i ghiacci.\nAffidata al comando del capitano di vascello Robert Eyssen, la \"Komet\" salp\u00f2 da Gotenhafen il 3 luglio del 1940 con un equipaggio di 270 uomini (251 marinai e 19 ufficiali). Originariamente sarebbe dovuta essere accompagnata dalla nave cisterna \"Esso\", cui sarebbe spettato il compito di rifornirla di acqua e carburante, ma la nave di supporto fu costretta dopo solo un giorno a tornare indietro. Dopo una breve tappa a Bergen il 9 luglio dunque, l'unit\u00e0 corsara riprese da sola la sua corsa verso i mari del nord.\nL'attraversamento delle acque territoriali sovietiche fu reso possibile dalla firma, nel 1939, del patto Molotov-Ribbentrop, che consent\u00ec alla \"Komet\" di transitare nel Mar Glaciale Artico, camuffata da rompighiaccio sovietica (la \"Semyon Dezhnev\"). Dopo circa due mesi di navigazione nelle acque della Siberia, durante i quali ricevette il supporto di unit\u00e0 navali della Flotta Rossa come le navi rompighiaccio \"Lenin\" e \"Stalin\" (per molti dei membri dell'equipaggio tedesco si trattava infatti della prima esperienza di navigazione nelle acque artiche), la \"Komet\" pass\u00f2 lo Stretto di Bering all'inizio di settembre, giungendo cos\u00ec nelle acque dell'Oceano Pacifico; dopo aver perso, il 2 ottobre, il proprio aereo da ricognizione a causa di un incidente, si diresse a quel punto verso le isole Caroline sotto controllo giapponese. Nel piccolo atollo di Lamotrek si incontr\u00f2 con la corsara \"Orion\" e la nave d'appoggio \"Kulmerland\", ed inizi\u00f2 la sua caccia al naviglio mercantile alleato transitante nell'area al largo della Nuova Guinea.\nPrime azioni nel Pacifico.\nIn squadra con le altre due unit\u00e0 e sotto le spoglie di mercantile neutrale giapponese (il \"Manyo Maru\"), la \"Komet\" affond\u00f2 il 25 novembre il cargo neozelandese \"Holmwood\" e, due giorni dopo (in collaborazione con la \"Orion\"), la nave passeggeri \"Rangitane\", impossessandosi del ricco carico di derrate alimentari che questa trasportava. Il 6 dicembre la squadra tedesca giunse nei pressi dell'isola australiana di Nauru, nelle cui vicinanze intercett\u00f2 casualmente ed affond\u00f2 nei giorni successivi cinque navi mercantili alleate, per 26.000 tonnellate complessive. Nello specifico, la \"Komet\" affond\u00f2 tre navi (la \"Triona\", la \"Vinni\" e la \"Komata\"). Vennero inoltre fatti prigionieri oltre 500 membri degli equipaggi dei navigli affondati, che furono sbarcati in seguito sull'isola di Emirau.\nL'attacco a Nauru.\nVerso la fine di dicembre il comandante Eyssen si diresse verso il porto di Rabaul col progetto di minarne l'ingresso, ma un guasto al motore della lancia adibita all'operazione lo costrinse a desistere. La \"Komet\" si diresse quindi verso l'isola di Nauru, che ospitava una serie di infrastrutture industriali per l'estrazione di fosfati. L'idea originale di Eyssen, un vero e proprio sbarco sull'isola, fu ben presto abbandonata a causa delle cattive condizioni meteorologiche. Il 27 dicembre, dopo avere preannunciato l'attacco alle autorit\u00e0 locali, la nave corsara apr\u00ec il fuoco danneggiando gravemente le piattaforme di carico del porto (che torneranno alla piena operativit\u00e0 solo dopo la fine della guerra) e causando la distruzione di 13.000 tonnellate di carburante. La produzione di fosfati sull'isola riprese a pieno ritmo solo alcuni anni dopo il termine del conflitto.\nDopo l'azione di Nauru (che si pu\u00f2 legittimamente considerare il maggior successo delle navi corsare tedesche nel teatro del Pacifico durante la guerra e che frutt\u00f2 a Eyssen il titolo di contrammiraglio, attribuitogli il 1 gennaio 1941), la \"Komet\" ricevette l'ordine di dirigersi verso l'Oceano Indiano puntando verso sud, alla ricerca di navi baleniere. Il successo nel nuovo teatro operativo fu per\u00f2 scarso (anche a causa delle crescenti precauzioni prese dall'ammiragliato britannico nei confronti dei propri mercantili, sempre pi\u00f9 spesso scortati da navi di supporto). La nave raggiunse le coste dell'Antartide il 16 febbraio, per poi fare scalo il 6 marzo 1941 alle isole Kerguelen, nei pressi delle quali ebbe modo di incontrare la \"Pinguin\", altra nave corsara che di li a poco sar\u00e0 affondata dalla marina britannica.\nOperazioni nell'Atlantico e nelle Galapagos.\nDopo alcuni mesi di caccia senza successo nei mari indiani, il comandante Eyssen fece rotta verso il canale di Panama, nella speranza di trovare nuove prede fra i convogli della zona di sicurezza panamericana, che il comando tedesco aveva da poco dichiarato violabile. Dopo essere stata rifornita il 14 di luglio dalla nave-cisterna \"Annaliese Essberger\" la corsara, ancora sotto le spoglie di mercantile giapponese, incroci\u00f2 ed affond\u00f2 nella data del 14 di agosto il cargo \"Australind\" al largo delle isole Gal\u00e1pagos. Tre giorni dopo fu la volta della nave olandese \"Kota Nopan\", che venne risparmiata dall'affondamento anche in ragione del suo prezioso carico di materie prime (pi\u00f9 di 2.000 tonnellate complessive di stagno e manganese). Nel mezzo delle operazioni di trasferimento, il 19 agosto la \"Komet\" venne scoperta dal mercantile \"Devon\", il cui carico venne considerato senza valore, e che venne pertanto affondato. Eccetto alcune vittime, i membri dell'equipaggio delle tre navi catturate vennero tratti in salvo dai marinai tedeschi e presi come prigionieri di guerra.\nOceano Pacifico e rientro.\nLe tre vittime fatte nel giro di pochi giorni suggerirono ad Eyssen di spostarsi, per paura di essere fatto oggetto di caccia da parte alleata. Portandosi dietro il \"Kota Nopan\" catturato, la \"Komet\" si diresse pertanto verso la Nuova Zelanda, al largo della quale si incontro, verso la fine di settembre, con la \"Atlantis\", cui cedette parte del proprio carico di merci e prigionieri. Ricevuto l'ordine di rientrare in Germania, la nave fece rotta verso Capo Horn, dirigendosi a velocit\u00e0 ridotta verso l'Atlantico settentrionale, camuffata questa volta da mercantile portoghese (il \"S. Thom\u00e9\").\nLiberatasi della \"Kopa Notan\" (che arriver\u00e0 come preda di guerra con il suo carico a Bordeaux il 17 novembre), la \"Komet\" venne avvistata al largo delle Azzorre da due \"U-Boote\", che la scortarono fino al rientro. Il 26 novembre entr\u00f2 nel porto di francese di Cherbourg (dopo aver preso le sembianze del cargo \"Sperrbrecher 52\"). Il giorno successivo fece brevemente sosta a Le Havre, da dove part\u00ec per l'ultimo tratto del suo lungo viaggio di ritorno verso la Germania. Scortata da diverse unit\u00e0, riusc\u00ec a sopravvivere agli attacchi di alcuni siluranti inglesi che pattugliavano il canale della Manica, subendo solo alcuni danni superficiali. Dopo aver sbarcato i prigionieri che aveva a bordo a Cuxhaven, il 30 novembre la nave corsara giunse finalmente nel porto di Amburgo, terminando cos\u00ec la sua prima crociera, dopo un totale di 516 giorni di navigazione e pi\u00f9 di 87.000 miglia nautiche percorse. Compresi gli affondamenti effettuati in coppia con la \"Orion\", il risultato del lungo viaggio fu di 41,568 tonnellate complessive di naviglio alleato distrutto o catturato.\nSecondo viaggio (7 - 14 ottobre 1942) ed affondamento.\nDopo 11 mesi di riparazione e messa a nuovo, nell'ottobre del 1942 la \"Komet\" venne destinata ad una seconda crociera. Solo due membri dell'equipaggio che avevano preso parte alla prima erano rimasti a bordo, ed il comando dell'unit\u00e0 venne questa volta assegnato al quarantaduenne capitano di vascello U. Brocksien.\nIl 7 ottobre 1942 la nave, camuffata da dragamine, salp\u00f2 per il suo secondo viaggio dal porto olandese di Flessinga, puntando verso l'Atlantico. Dopo una sosta a Dunquerque, il 12 ottobre l'unit\u00e0 riprese il viaggio verso Le Havre, ma venne intercettata da una squadriglia inglese, che attacc\u00f2 il convoglio di scorta della nave. Brocksien si rifiut\u00f2 di modificare la sua rotta per cercare riparo, e nella notte del 14 ottobre la \"Komet\" venne centrata da due siluri, che ne causarono l'affondamento e la morte di tutti i 251 membri dell'equipaggio.\nLa scoperta del relitto.\nNel 2006 il relitto della \"Komet\" fu individuato dopo una lunga ricerca nei pressi di Cap de l'Hague dall'archeologo nautico inglese Innes McCartney, che ne appur\u00f2 definitivamente le cause dell'affondamento."}
{"id": "678936", "revid": "38120", "url": "https://it.wikipedia.org/wiki?curid=678936", "title": "Shoj\u014d kakumei Utena", "text": ""}
{"id": "678940", "revid": "767487", "url": "https://it.wikipedia.org/wiki?curid=678940", "title": "Masters of Reality", "text": "I Masters of Reality sono un gruppo musicale stoner rock statunitense che prende il nome dall'omonimo album Master of Reality dei Black Sabbath. Il gruppo si forma nel 1981 grazie al chitarrista, cantante e produttore Chris Goss, ed a Tim Harrington, a Syracuse, New York, e fa parte della scena di Palm Desert, che include gruppi come, tra gli altri, i Kyuss ed i Queens of the Stone Age.\nBiografia.\nDopo che la prima formazione (che consisteva in Chris Goss, Tim Harrington, Vinnie Ludovico e Googe) si divise nel 1989, la formazione del gruppo si svilupp\u00f2 con alternanza di componenti. Tra gli altri, si un\u00ec al gruppo per la realizzazione del secondo album \"Sunrise on the Sufferbus\" del 1993 l'ex batterista dei Cream, Ginger Baker. Nonostante il gruppo fosse entrato nella top 10 delle classifiche statunitensi con il singolo \"She Got Me (When She Got Her Dress On)\", Baker lasci\u00f2 un anno dopo. Venne sostituito da Victor Indrizzo, che al tempo era batterista dei Circus of Power.\nLa connessione di Goss con i Queens of the Stone Age risulter\u00e0 nel CD realizzato in collaborazione con questi ultimi, \"Deep in the Hole\" del 2001, e due anni dopo, nella realizzazione dell'album del vivo \"Flak 'n' Flight\".\nLa musica dei Masters of Reality ha nel tempo spaziato dallo stoner rock/metal al rock progressivo, all'art rock fino alla musica pop.\nChris Goss.\nChris Goss, oltre ad essere il leader del gruppo, \u00e8 anche un importante produttore. Tra i gruppi da lui prodotti ricordiamo Kyuss, Soulwax, Melissa Auf der Maur, Queens of the Stone Age, Slo Burn ed altri ancora."}
{"id": "678954", "revid": "1372005", "url": "https://it.wikipedia.org/wiki?curid=678954", "title": "Max Eitingon", "text": "Biografia.\nDiscendente di una ricca famiglia di ebrei di Bielorussia, allora nell'Impero Russo, studi\u00f2 medicina all'Universit\u00e0 di Marburgo, laureandosi nel 1909.\nConobbe Sigmund Freud attraverso il suo insegnante universitario, Eugen Bleuler, e, appassionatosi delle ricerche del fondatore della psicoanalisi, entr\u00f2 a far parte del consiglio direttivo del movimento psicoanalitico.\nIn collaborazione con Karl Abraham fond\u00f2, nel 1920, il \"Policlinico di Berlino\", che diresse e finanzi\u00f2 col suo ingente patrimonio familiare.\nLa formazione di nuovi psicoanalisti rimase il fondamento dell'impegno di Eitingon, che si profuse nella ricerca di una standardizzazione dell'insegnamento didattico.\nCollabor\u00f2 con Freud nella gestione della casa editrice fondata da quest'ultimo, sovvenzionandola economicamente.\nA seguito dell'inasprirsi della politica antisemita del governo guidato da Adolf Hitler, Eitingon si trasfer\u00ec negli ultimi anni della sua vita in Palestina, allora territorio sotto mandato britannico, dove fond\u00f2 e sviluppo l\"'Istituto Psicoanalitico Ebraico\" di Gerusalemme, oggi in Israele. Mor\u00ec a Gerusalemme nel 1943."}
{"id": "678957", "revid": "834", "url": "https://it.wikipedia.org/wiki?curid=678957", "title": "Das (comune)", "text": ""}
{"id": "678958", "revid": "56620", "url": "https://it.wikipedia.org/wiki?curid=678958", "title": "Fase liquida", "text": ""}
{"id": "678959", "revid": "2075278", "url": "https://it.wikipedia.org/wiki?curid=678959", "title": "Easy listening", "text": "Leasy listening (a volte definito come musica d'atmosfera o mood music) \u00e8 un format radiofonico nonch\u00e9 un genere musicale principalmente strumentale, emerso negli anni cinquanta come evoluzione della musica delle grandi orchestre, che ebbe il suo apice di popolarit\u00e0 tra gli anni cinquanta e gli anni settanta.\nComprende i sottogeneri exotica, light music, lounge music, musica da ascensore e space age pop. In anni recenti il sottogenere della musica lounge ha incluso influenze musicali strumentali provenienti dal soft rock, modern electronica (con influenze dal chillout, nu-jazz e downtempo), mentre i suoi temi rimangono focalizzati su elementi culturali dalle tematiche retro-space-age.\nIl termine \"easy listening\" \u00e8 attestato in uso nella lingua italiana almeno fin dal 1982, cio\u00e8 abbondantemente prima del fenomeno del revival del genere diffuso negli anni novanta del XX secolo. Viene inoltre correlato al format middle of the road trasmesso dalle radio AM degli Stati Uniti.\nCaratteristiche.\nL'easy listening \u00e8 stato un importante formato radio principalmente strumentale delle stazioni radiofoniche statunitensi tra gli anni sessanta e ottanta. Viene spesso associato a varie terminologie quali \"lounge music\", \"doctor's office\", \"elevator music\" (o \"musica da ascensori\"), \"beautiful music\" (citato come un sottoinsieme del format radio middle of the road), e il denigratorio \"muzak\". Il genere \u00e8 assai ampio e pu\u00f2 essere suonato con arrangiamenti tipici della musica pop, composta per essere diffusa in centri commerciali, supermercati, grandi magazzini, segreterie telefoniche, navi da crociera, aeroporti, sale d'aspetto di studi medici e ascensori. \nQualche volta questo genere di musica pu\u00f2 essere usato come colonna sonora di film o sigla di trasmissioni televisive, anche se spesso tale genere viene prodotto indipendentemente, cio\u00e8 non legato ad un altro tipo di intrattenimento. Questo genere di produzioni possono venir eseguite da orchestre o arrangiate per piccole orchestre e strumenti molto simili a quelli utilizzati nel jazz o persino nel rock and roll, quali ad esempio l'Hammond, il Moog o la chitarra elettrica. L'easy listening destinata ai centri commerciali e agli ascensori \u00e8 tipicamente improntata su una melodia molto semplice \u00e8 finalizzata a far rilassare gli acquirenti, cos\u00ec da farli sentire pi\u00f9 a loro agio e a rimanere pi\u00f9 a lungo all'interno del complesso.\nStoria.\nIl primo tipo di musica lounge (o light music) apparve durante gli anni venti e trenta. Essa indicava anche il tipo di musica suonata negli alberghi (nel \"lounge\", da cui deriva il suo nome, cio\u00e8 la \"hall\" o in certi casi il bar), i casin\u00f2 e i piano bar.\nIl nome \"easy listening\" \u00e8 stato coniato nel 1965 da Claude Hall, direttore della rivista \"Billboard\", per descrivere il tipo di sonorit\u00e0 trasmesse dalla stazione radiofonica WPIX-FM. L'emittente divenne rapidamente la stazione radio FM pi\u00f9 ascoltata dell'area di New York e tra le prime cinque stazioni radio in assoluto fra il 1964 e il 1968. La musica stessa era gi\u00e0 comune prima che il nome venisse creato ed era il form pi\u00f9 popolare assieme ai cantanti pop, prima dell'avvento del \"rock 'n' roll\".\nL'originale format radiofonico \"easy Listening\" venne successivamente emulato da molti programmi in \"syndication\" e divenne il pi\u00f9 popolare format in tutte le radio FM nazionali. Pi\u00f9 tardi divenne noto come \"adult contemporary\", segnando la fine del contenuto strumentale del format. Nei tardi anni novanta, un tentativo di riportare in vita questo tipo di programmazione radiofonica non ha avuto successo a causa di problemi con la distribuzione.\nAll'inizio venivano trasmesse selezioni musicali \"soft\" e discrete, in una programmazione ben strutturata con poche interruzioni pubblicitarie. Veniva cos\u00ec sfruttata come musica di sottofondo in molti esercizi commerciali Questa pratica era conosciuta come \"storecasting\" ed era molto comune nelle radio FM degli anni quaranta e cinquanta.\nPopolarit\u00e0.\nLe riviste \"Billboard\" e \"Record World\" hanno dato rilievo a singoli di musica leggera in classifiche indipendenti. Generalmente oltre la quarantesima posizione, sono state trasmesse in stazioni come la WNEW di New York, la WWEZ di Cincinnati e la KMPC di Los Angeles. \"Record World\" ha iniziato a inserire i dischi in classifica il 29 gennaio 1967, terminando nei tardi anni settanta. Le classifiche easy listening di \"Billboard\" sono state trasformate nelle classifiche adult contemporary nel 1979 e continuano a tutt'oggi.\nIl genere beautiful music \u00e8 un sottofilone della musica easy listening fin da quando, come format radiofonico, ha avuto un rigido standard di strumentazione. Ad esempio pochi o per niente sassofoni e restrizioni su come i vari pezzi vocali poteva essere suonati in un'ora. Il format radiofonico easy listening \u00e8 stato in seguito generalmente, ma non completamente, sostituito dal format soft adult contemporary.\nCantanti easy listening.\nI cantanti easy listening/lounge hanno una lunga storia alle spalle, che parte fin dai primi decenni del XX secolo. Il genere pu\u00f2 infatti annoverare cantanti quali ad esempio Frank Sinatra, Barbra Streisand, Tony Bennett, Dionne Warwick, Bill Kenny, Astrud Gilberto, Matt Monro e molti altri. Il termine un po' derisorio \"lounge lizard\" (\"lucertola da lounge\") \u00e8 stato coniato allora e cantanti meno noti sono stati spesso canzonati quali dinosauri di epoche passate e parodiati per la loro melliflua esecuzione dei classici del genere. In ogni caso, questi cantanti lounge, anche se si esibivano in alberghi o cocktail bar, erano abitualmente accompagnati da almeno uno o due musicisti, e le loro cover favorite, canzoni composte da altri appartenenti soprattutto alla musica tradizionale.\nMolti strumentisti hanno anche registrato le loro composizioni nello stile \"easy listening\". Tra questi c'era il fisarmonicista John Serry che ha creato uno stato d'animo rilassante nel suo album \"Squeeze Play\" nel 1956."}
{"id": "678962", "revid": "585241", "url": "https://it.wikipedia.org/wiki?curid=678962", "title": "The Eagles", "text": ""}
{"id": "678966", "revid": "767487", "url": "https://it.wikipedia.org/wiki?curid=678966", "title": "Futuritmi", "text": "I Futuritmi sono stati un gruppo new wave italiano, formato a Pordenone nel 1983 sulle ceneri dei precedenti Gigolo Look e appartenente al movimento The Great Complotto.\nStoria.\nGigol\u00f2 Look.\nI Gigolo Look furono una band dall'estetica dandy fondata da Brian Casio, ex Andy Warhol Banana Technicolor, nel 1981, composta inoltre da ragazzi soprannominati \"Sorriso\", \"Glemmy\", \"Steven Delight\", \"Chris Montreaux\".\nRispetto ai precedenti gruppi nati in seno al Great Complotto, questi mostrarono di essere tecnicamente pi\u00f9 dotati, e segnarono una virata verso sonorit\u00e0 pi\u00f9 pop e dark wave che caratterizzarono molti i gruppi indie nati nella citt\u00e0 friulana negli anni successivi fino all'estinzione del movimento, avvenuta spontaneamente alla fine degli anni ottanta.\nIl Gruppo si sciolse nel 1983 dopo aver inserito due brani nel secondo volume che raccoglieva band del Great Complotto, intitolato \"IV3SCR\" uscito come LP per la Italian Records nello stesso anno. Oltre ai Gigolo Look nella compilazione comparivano i Sexy Angels, gli 0010110000010011 ed i Mess.\nFuturitmi.\nLa musica dei Futuritmi fu caratterizzata dalle stesse sonorit\u00e0 new wave tipiche del gruppo precedente. Divenne uno dei gruppi pi\u00f9 celebri del movimento pordenonese, ottenendo numerosi riscontri positivi di critica nei sette anni di attivit\u00e0 del gruppo.\nNel 1984 i futuritmi pubblicarono il primo 12\" intitolato \"Colour Of Fight / The End Of My Day\" e prodotto dalla Pink Music. La band partecip\u00f2 inizialmente anche a varie compilazioni: \"Pordenone / Taranto\" (Macchinario Retr\u00f3, 1984) che fu l'ultima raccolta di band naoniane in uno split condiviso con band tarantine, \"Safari Internacional\" (DRO, 1986), vincendo poi un concorso nazionale organizzato dall'etichetta Dischi Noi, che incluse un loro brano nella compilation \"The Italian Rock Invasion\" (1987) distribuita nel Regno Unito. Fu proprio questa compilazione che permise alla band di esibirsi anche all'estero, in cornici di prestigio come Hammersmith Odeon di Londra.\nNel 1989 la Dischi NOI pubblic\u00f2 \"Il bambino che baciava... e marameo alla morte\", cantato in italiana ed \u00e8 stato realizzato con il contributo di Nick Griffiths, produttore dello spettacolo \"The Wall\" dell'ex Pink Floyd Roger Waters. e del produttore esecutivo Mariano Schiavolini, ex membro del gruppo progressivo \"Celeste\". Il disco, che proponeva una elegante miscela di post-punk e pop-wave in un periodo in cui queste declinazioni non suscitavano pi\u00f9 l'interesse di qualche anno prima sul pubblico del rock indipendente nazionale. Inoltre la poca pubblicit\u00e0 e le scelte errate dei produttori, a partire dal titolo e della copertina dell'album, impedirono al gruppo di raggiungere una maggiore popolarit\u00e0.\nLa band ottenne comunque apparizioni televisive a di Renzo Arbore ed al Festival di San Remo. La band si sciolse di li a poco.\nDopo i Futuritmi.\nDietro agli pseudonimi di \"Sorriso\" e \"Glemmy\" si nascondevano i nomi di Davide Toffolo e Gian Maria Accusani, i quali raggiunsero il successo anni dopo fondando rispettivamente i Tre Allegri Ragazzi Morti e i Prozac+. Toffolo \u00e8 inoltre un apprezzato fumettista della scuola di Zio Feininger.\nDiscografia.\nPartecipazioni.\n1984 - AA.VV. \"Pordenone/Taranto\" con il brano \"Dubio\""}
{"id": "678968", "revid": "287204", "url": "https://it.wikipedia.org/wiki?curid=678968", "title": "Niels Kaj Jerne", "text": "Biografia.\nLaureatosi all'Universit\u00e0 di Copenaghen, diresse il \"Paul Ehlrich Institut\" di Francoforte dal 1966 al 1969 e successivamente ricopr\u00ec la stessa carica all'\"Istituto di immunologia di Basilea\", dal 1970 al 1980, ricoprendo il ruolo di docente all'Istituto Pasteur di Parigi.\nFu il primo immunologo che dimostr\u00f2 la presenza di anticorpi capaci di interagire diversamente con l'antigene specifico a seguito di continue immunizzazioni.\nNel 1984 ottenne il Premio Nobel per la medicina, con C\u00e9sar Milstein e Georges K\u00f6hler, per la teoria della selezione degli anticorpi, secondo la quale questi ultimi sono gi\u00e0 presenti all'introduzione dell'antigene, compiendo un atto di selezione, e per la \"teoria della rete\" che ipotizza un'autoregolazione del sistema immunitario, grazie al quale ogni antigene possiede un'immagine interna nelle cellule che presiedono alla formazione degli anticorpi."}
{"id": "678969", "revid": "486946", "url": "https://it.wikipedia.org/wiki?curid=678969", "title": "Il Grande Complotto", "text": ""}
{"id": "678971", "revid": "1543377", "url": "https://it.wikipedia.org/wiki?curid=678971", "title": "Steve Podborski", "text": "Agli inizi anni ottanta fu uno dei pochi discesisti in grado di inserirsi al vertice della classifica di specialit\u00e0 dominata dalla forte squadra austriaca, di cui faceva parte tra l'altro Franz Klammer. Fece parte assieme ai connazionali Dave Irwin, Ken Read e Dave Murray dei cosiddetti Crazy Canucks, specialisti della discesa libera celebri per la spregiudicatezza e il coraggio con il quale affrontavano le piste.\nIn carriera riusc\u00ec a ottenere otto successi in Coppa del Mondo; tra questi, due sulla Streif di Kitzb\u00fchel e tre sulla Kandahar di Garmisch-Partenkirchen. Si aggiudic\u00f2 anche una Coppa del Mondo di specialit\u00e0, nel 1982, e la medaglia di bronzo ai XIII Giochi olimpici invernali di .\nBiografia.\nCarriera sciistica.\nStagioni 1973-1979.\nDiscesista puro nato a Don Mills, sobborgo di Toronto, Steve Podborski entr\u00f2 nella nazionale canadese nel 1973 ed esord\u00ec in Coppa del Mondo l'anno seguente, diciassettenne.\nIl 1\u00ba febbraio 1975, a Meg\u00e8ve, ottenne il primo piazzamento di rilievo in Coppa (7\u00ba); tre stagioni dopo debutt\u00f2 ai Campionati mondiali: nella rassegna iridata di Garmisch-Partenkirchen 1978 si piazz\u00f2 al 7\u00ba posto. Il 6 gennaio 1979 a Morzine conquist\u00f2 la prima vittoria, nonch\u00e9 primo podio, in Coppa del Mondo.\nStagioni 1980-1984.\nA , suo esordio olimpico, Podborski vinse la medaglia di bronzo nella discesa libera, valida anche ai fini iridati; nelle successive stagioni collezion\u00f2 podi e vittorie in molti dei pi\u00f9 prestigiosi e impegnativi tracciati della Coppa del Mondo. Nel massimo circuito internazionale la sua migliore stagione fu quella 1981-1982, durante la quale vinse la Coppa del Mondo di discesa libera e si classific\u00f2 all'8\u00ba posto nella classifica generale.\nNello stesso anno partecip\u00f2 per l'ultima volta a una rassegna iridata, Schladming 1982 (9\u00ba), e due anni dopo alle sue ultime Olimpiadi, (8\u00ba). Si conged\u00f2 dalle competizioni al termine di quella stessa stagione.\nAltre attivit\u00e0.\nDopo il ritiro Podborski lavor\u00f2 nel settore del marketing e divenne commentatore sportivo per la rete televisiva statunitense CBS, seguendo tra l'altro tre edizioni dei Giochi olimpici invernali (dal 1998 al 2006).\nMembro del comitato organizzatore dei XXI Giochi olimpici invernali di , cur\u00f2 in particolare le relazioni internazionali, grazie anche alle sue qualit\u00e0 di simpatia e buonumore e alle sue competenze linguistiche; durante la cerimonia di apertura port\u00f2 la fiaccola olimpica.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nDH = discesa libera"}
{"id": "678974", "revid": "229617", "url": "https://it.wikipedia.org/wiki?curid=678974", "title": "Niels Jerne", "text": ""}
{"id": "678975", "revid": "123751601", "url": "https://it.wikipedia.org/wiki?curid=678975", "title": "Geremia Bonomelli", "text": "Biografia.\nL'infanzia, gli studi e l'ordinazione episcopale.\nNato in una famiglia contadina da Giacomo, originario di Parzanica e Antonia Lucia Zanola; egli stesso ricorder\u00e0 il padre come \u00abuomo di stampo antico, pieno di fede [...] amantissimo del lavoro manuale, coltiv\u00f2 sempre i suoi campi, n\u00e9 mai mut\u00f2 tenore di vita fino al 1883, in cui santamente mor\u00ec\u00bb.\nFrequent\u00f2 la scuola elementare a Nigoline e il liceo a Lovere; entr\u00f2 nel 1851 nel seminario vescovile di Brescia e fu ordinato sacerdote \nFu per breve tempo curato a Bossico.\nNello stesso anno inizi\u00f2 a studiare teologia alla Pontificia Universit\u00e0 Gregoriana di Roma e dal 1858 al 1870 insegn\u00f2 teologia nel seminario di Brescia, servendo contemporaneamente per due anni la parrocchia di Adro.\nVerso la met\u00e0 del 1866 \u00e8 nominato parroco a Lovere dove insegna anche nel locale collegio di S. Maria.\nIl 26 novembre 1871 fu consacrato vescovo di Cremona dal vescovo di Brescia Girolamo Verzeri.\nInizialmente si mantenne in un ambito di stretta osservanza con l'indirizzo conservatore seguito dalle autorit\u00e0 ecclesiastiche, come testimonia il suo scritto del 1874 \"Il giovane studente istruito e difeso nella dottrina cristiana\", ma lentamente matur\u00f2 la consapevolezza della necessit\u00e0 di un rinnovamento profondo nella Chiesa e nell'atteggiamento che questa avrebbe dovuto tenere nei confronti di una realt\u00e0 in rapido mutamento.\nLa \"questione romana\".\nIl 2 aprile 1887 scrisse al vescovo di Piacenza, Giovanni Battista Scalabrini, di voler disporre un saggio, intitolato \"Diciamo tutto francamente\", che egli stesso definisce \u00abbuono nelle condizioni attuali, ma d'una gravit\u00e0 eccezionale e che mette paura [...] se questa lotta si prolunga ancora, quali dolorose conseguenze, che potranno durare Dio sa quanto! Urge finirla, e presto, e io spero che il grande Leone XIII, conoscitore dei tempi, potr\u00e0 essere il Callisto II del secolo XIX\u00bb.\nPubblicato anonimo il 1\u00ba marzo 1889 nella \"Rassegna nazionale\" di Firenze con il titolo \"Roma e l'Italia e la realt\u00e0 delle cose; pensieri di un prelato italiano\", e poi ripubblicato con l'aggiunta \"Con la risposta d'un cattolico italiano alle critiche di alcuni periodici\", Bonomelli vi sostiene che la Questione romana produce danni tanto materiali che spirituali all'Italia, che la restaurazione del potere temporale \u00e8 impossibile e non \u00e8 nemmeno desiderata dalla grande maggioranza della popolazione e che \u00e8 necessaria la riconciliazione tra la Chiesa e lo Stato italiano.\nVi scrive che \u00abIl 20 settembre del 1870 si compiva uno dei fatti pi\u00f9 straordinari del secolo presente: uno di quei fatti che indubbiamente segnano il passaggio da un'epoca storica all'altra, la caduta della Signoria Temporale dei Papi! Ora su quella caduta sono passati pressoch\u00e9 19 anni che oggi, per le mutate condizioni dei tempi, degli uomini e delle cose, equivalgono a cent'anni, e diciamo poco\u00bb.\nRifiuta di dar credito ai presunti eventi sovrannaturali che si dicevano essere avvenuti alla caduta del potere temporale, quali lacrime della Madonna e minacce di santi: \u00abArrossisco a dirlo. Si parlava di miracoli, che sarebbero certamente avvenuti, e strepitosi, alla merc\u00e9 dei quali il Santo Padre avrebbe riacquistato i suoi domini; ai miracoli venivano in aiuto le profezie, e ce n'erano di ogni genere, per tutti i gusti, manoscritte e stampate [...] Come se Pio IX fosse da pi\u00f9 di Ges\u00f9 Cristo, del quale \u00e8 Vicario, che mor\u00ec in croce [...]. Pareva che di queste verit\u00e0 elementari sacrosante si fossero interamente dimenticati! [...] Pareva che dopo s\u00ec lungo tempo e con s\u00ec dure lezioni si dovesse conoscere la realt\u00e0 delle cose; pareva che si dovesse cominciare a ragionare con la propria testa, coi fatti alla mano, coi dati comuni della umana prudenza [...]. Ma no: il Potere Temporale doveva risorgere a ogni costo\u00bb\nRicorda come il potere temporale non sia un dogma: \u00abSe ci\u00f2 fosse, a noi sembra davvero che si rimpicciolirebbe d'assai l'importanza del Papato, vincolando il libero esercizio della sua pastorale dignit\u00e0 a quattro zolle di terra, anzich\u00e9 far risalire questa indipendenza all'origine sua, cio\u00e8 alle promesse di Cristo e all'essenza dell'autorit\u00e0 pontificia, intrinsecamente considerata\u00bb\nCritica il \"Non expedit\", la proibizione di papa Pio IX, ribadita anche da Leone XIII, ai cattolici di partecipare alla vita politica nazionale: \u00abIl Governo \u00e8 nemico della Chiesa! E chi ha detto il contrario? Di grazia per\u00f2 diteci: di chi \u00e8 la colpa? Perch\u00e9 si predica l'astensione? Perch\u00e9 si vuole il Non expedit? [...]. Per avere deputati cattolici ci vogliono elettori cattolici; quando questi se ne stanno a casa, quelli non possono riuscire, e la Massoneria trionfa [...]. I cattolici italiani saranno sempre impotenti, finch\u00e9 si asterranno e finch\u00e9, grazie a questa astensione, avranno la parvenza di nemici della patria\u00bb\nLa scomparsa del potere temporale non \u00e8 una disgrazia ma un fatto provvidenziale, che rende possibile un rinnovamento tanto della societ\u00e0 laica che di quella ecclesiastica sicch\u00e9 \u00e8 bene non essere legati \u00aba viete e cadenti idee che non reggono il minimo urto dei tempi nuovi, e, come gli otri vecchi di cui parla il Vangelo, non possono reggere al contatto del vino nuovo\u00bb\nLeone XIII defin\u00ec le posizioni del vescovo Bonomelli arroganti e insubordinate, volendo egli temerariamente \u00absuggerire consigli alla Sede Apostolica intorno a cose da fare e voler mostrare ci\u00f2 che sia meglio da fare\u00bb ribadendo che il Papa subiva una inaccettabile violenza ed era privato della sua libert\u00e0, \u00abper maniera che accettarla non mai, ma s\u00ec dobbiamo sofferirla costrettivi da necessit\u00e0 [...] dall'audacia delle sette perverse, le quali si sono congiurate per abbattere la Sacra Potest\u00e0, acciocch\u00e9, manomesso questa sorte di presidio, potessero rivolgere gli sforzi e impeti loro\u00bb.\nIl 21 aprile 1889, giorno di Pasqua, nella cattedrale di Cremona, Bonomelli ammise di essere l'autore del saggio e fece atto di sottomissione a Leone XIII.\nL'emigrazione.\nSi occup\u00f2 spesso del problema dell'emigrazione che, stante la grande miseria che attanagliava tutta l'Italia, paese essenzialmente agricolo, produceva da una parte una concentrazione di operai sottopagati nelle maggiori citt\u00e0 ove si stavano sviluppando attivit\u00e0 industriali, e soprattutto una forte emigrazione all'estero, in Francia e nel continente americano, con il conseguente abbandono delle campagne.\nA questo scopo nel 1896 Bonomelli promulg\u00f2 la pastorale \"L'Emigrazione\". Nel maggio 1900 fond\u00f2 l\"Opera di assistenza per gli italiani emigrati in Europa\", poi denominata \"Opera Bonomelli\", intesa a fornire agli emigrati italiani un'assistenza materiale e religiosa, svolta tanto da personale laico che missionario.\nUna tale iniziativa era da lui svolta seguendo un nuovo concetto della fede, che lo poneva ancora una volta in contrasto con i cattolici tradizionalisti. Sosteneva che come non si pu\u00f2 separare il cielo dalla terra, cos\u00ec non si pu\u00f2 separare il corpo dall'anima, i beni della vita presente da quelli di una vita futura, in quanto quelli sarebbero serviti a questi. Oltre a farsi sostenitore di riforme che alleviassero le condizioni dei contadini, teorizz\u00f2 un cattolicesimo moderno, invitando il clero a uscire \u00abdal tempio, dalle sagrestie\u00bb per andare fra il popolo \u00aba ricordagli i suoi doveri, senza tacere dei suoi diritti\u00bb.\nL'Opera Bonomelli venne soppressa nel 1928 dal regime fascista e celebrata nel 1964 con l'emissione di un francobollo da parte delle Poste Italiane.\nMonsignor Bonomelli e Antonio Fogazzaro.\nIl vescovo Geremia Bonomelli intrattenne un'amicizia sincera con Antonio Fogazzaro, che lo port\u00f2 ad essere richiamato pi\u00f9 volte dalle autorit\u00e0 papali per avere espresso giudizi positivi su alcune opere dello scrittore, questo anche se Bonomelli tent\u00f2 di tenere un po' a freno le teorie sulla evoluzione darwiniana che il Fogazzaro, in un certo periodo della sua vita, approvava.\nIl Fogazzaro scrisse nel 1901, su invito del vescovo che intendeva cos\u00ec favorire e incrementare lo spirito religioso dei marinai italiani, la Preghiera del marinaio.\nLa lettera pastorale del 1905.\nFu clamorosa la sua lettera pastorale del 1905 (\"La Chiesa e i tempi nuovi\"), in seguito alla legge anticlericale francese in cui si sanciva la separazione fra Stato e Chiesa: in contrasto con la Santa Sede, che a seguito della legge intervenne con diverse encicliche di condanna e ruppe i rapporti diplomatici con la Francia, Geremia Bonomelli sostenne che la Chiesa separata dallo Stato avrebbe goduto di una maggiore libert\u00e0. In seguito alla pubblicazione di questa lettera pastorale un visitatore apostolico accus\u00f2 il vescovo di favorire il modernismo nella propria diocesi. Bonomelli si giustific\u00f2 con dichiarazioni antimoderniste.\nDon Primo Mazzolari, suo discepolo, che rischi\u00f2 di pagare con la vita la sua intransigenza contro ogni sopraffazione, lo defin\u00ec \u00abuomo di grandezza insopportabile dai nostri tempi imbecilli [...] un vescovo del suo tempo, non si ferm\u00f2 a vedere passare le trasformazioni del suo tempo in cui visse, ma sal\u00ec arditamente sul convoglio\u00bb.\nMons. Geremia Bonomelli si spense il 3 agosto 1914. Riposa nella Cattedrale di Cremona in un sarcofago posto accanto all'altare maggiore.\nOpere.\nTradusse nel 1881 l\"Esposizione del dogma cattolico\" del Monsabr\u00e9, e scrisse \"I misteri cristiani\" e \"Seguiamo la ragione\" nel 1894, \"La scuola laica\" nel 1888, \"Tre mesi al di l\u00e0 delle Alpi\" nel 1901, \"Dal Piccolo San Bernardo al Brennero\" del 1903, \"Viaggiando in vari paesi e in vari tempi\" nel 1908.\nFra le lettere pastorali si ricordano \"Propriet\u00e0 e socialismo\", \"Capitale e lavoro\", \"La questione morale \u00e8 questione sociale\", \"La Chiesa e i tempi nuovi\" - condannata dalla Chiesa - \"Una parola amica a tutti gli operai\", \"L'emigrazione\".\nFurono criticati dalle autorit\u00e0 ecclesiastiche anche \"Un autunno in Oriente\" del 1891 e \"Un autunno in Occidente\" del 1897, ove il Bonomelli cerc\u00f2 di sottolineare i punti di comunione fra le confessioni cattoliche e ortodosse.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "678977", "revid": "1543377", "url": "https://it.wikipedia.org/wiki?curid=678977", "title": "Stier (HSK 6)", "text": "Lo Stier fu un incrociatore ausiliario della Kriegsmarine che oper\u00f2 come nave corsara durante la seconda guerra mondiale. Conosciuta anche come HSK 6 (da \"Hilfskreuzer 6\" - \"incrociatore ausiliario 6\"), \"Schiff 23\" e col codice \"I\", la nave venne costruita nel 1936 come nave da carico \"Cairo\", ma fu convertita in corsara tra il 1941 e il 1942.\nLo \"Stier\" salp\u00f2 per la sua prima e unica missione di guerra nel maggio 1942, e dopo aver forzato il passaggio del canale della Manica oper\u00f2 nell'oceano Atlantico centrale tra le coste del Sudamerica e quelle dell'Africa. Nel corso della sua carriera affond\u00f2 solo quattro navi nemiche (il pi\u00f9 basso risultato tra quelli ottenuti dalle navi corsare tedesche della seconda guerra mondiale), prima di cadere vittima della sua ultima preda: il 27 settembre 1942, infatti, lo \"Stier\" ingaggi\u00f2 con il mercantile statunitense \"Stephen Hopkins\" un combattimento che si concluse con l'affondamento reciproco di entrambe le unit\u00e0.\nStoria.\nCostruita nei cantieri della Germaniawerft di Kiel, la nave entr\u00f2 in servizio nel 1936 come mercantile \"Cairo\" per conto della ditta di trasporti tedesca Atlas Levant Line; dopo lo scoppio della seconda guerra mondiale, nel novembre 1939 la nave fu requisita dalla Kriegsmarine che la adib\u00ec a funzioni di posamine e nave da trasporto in previsione dell'operazione Leone marino; dopo che l'operazione fu cancellata, nell'aprile 1942 si decise di convertire l'unit\u00e0 in incrociatore ausiliario e nave corsara. Con il nuovo nome di \"Stier\", la nave fu dotata di un armamento composto da sei cannoni da 15 cm SK L/45, un impianto binato di mitragliere da 3,7 cm FlaK e quattro mitragliere singole da 2 cm FlaK antiaerei, armi tutte opportunamente nascoste e camuffate in modo da far apparire l'unit\u00e0 come un innocuo mercantile; vi erano anche due tubi lanciasiluri da 533 mm in posizione sotto la linea di galleggiamento, mentre le stive potevano ospitare due idrovolanti da ricognizione Arado Ar 231 calabili in acqua tramite gru.\nLo \"Stier\" lasci\u00f2 Kiel il 9 maggio 1942 agli ordini del \"Fregattenkapit\u00e4n\" Horst Gerlach, e dopo aver fatto tappa a Rotterdam il 14 maggio diresse sotto forte scorta per entrare in oceano Atlantico via canale della Manica; nel passaggio attraverso lo stretto di Dover la formazione tedesca fu attaccata da motosiluranti britanniche: lo \"Stier\" sfugg\u00ec indenne, ma le torpediniere \"Seeadler\" e \"Iltis\" che lo scortavano furono silurate e affondate, unitamente alla motosilurante britannica \"MTB 220\".\nDopo aver fatto sosta a Bordeaux, verso la fine di maggio lo \"Stier\" si inoltr\u00f2 nell'Atlantico centrale lungo la rotta Africa-Sudamerica e fece la sua prima vittima il 4 giugno, quando ferm\u00f2 e col\u00f2 a picco il mercantile britannico \"Gemstone\" al largo dell'arcipelago brasiliano di Fernando de Noronha. Il 6 giugno seguente, dopo un lungo inseguimento e un intenso scambio a fuoco, lo \"Stier\" riusc\u00ec a intercettare e colare a picco la petroliera \"Stanvac Calcutta\" battente bandiera panamense, ma nessun altro successo fu fatto registrare dalla corsara fino al 9 agosto seguente, quando affond\u00f2 il mercantile britannico \"Dalhousie\"; per breve tempo si affianc\u00f2 alla nave corsara connazionale \"Michel\", salvo tornare a operare in solitaria.\nIl 27 settembre 1942 lo \"Stier\" si incontr\u00f2 in pieno Atlantico con il rifornitore \"Tannenfels\" per fare il pieno di combustibile; poco dopo aver concluso le operazioni di rifornimento, la corsara avvist\u00f2 un mercantile nemico, lo statunitense \"Stephen Hopkins\" di classe Liberty, e mosse per attaccarlo. Bench\u00e9 fosse armato con un unico cannone da 102 mm, lo \"Stephen Hopkins\" reag\u00ec all'attacco ingaggiando un serrato duello di artiglieria: lo \"Stier\" riusc\u00ec infine a colare a picco il mercantile, ma i colpi incassati scatenarono un violento incendio a bordo che inizi\u00f2 ad avvicinarsi pericolosamente ai depositi di munizioni. Il comandante ordin\u00f2 l'abbandono della nave, e i naufraghi tedeschi furono raccolti dal vicino \"Tannenfels\"; poco dopo essere stato sgombrato dall'equipaggio, lo \"Stier\" salt\u00f2 in aria e affond\u00f2. Il \"Tannenfels\" rientr\u00f2 quindi a Bordeaux l'8 novembre seguente.\nNel corso della sua breve carriera di incrociatore ausiliario, lo \"Stier\" affond\u00f2 solo quattro navi per complessive 30 728 tonnellate di stazza, il risultato pi\u00f9 misero tra tutte le navi corsare tedesche della seconda guerra mondiale."}
{"id": "678978", "revid": "110157", "url": "https://it.wikipedia.org/wiki?curid=678978", "title": "Carnevalera", "text": "Carnevalera, nota anche come Carnevalera 1991-1997, \u00e8 la prima raccolta del gruppo musicale torinese dei Mau Mau, che contiene alcuni brani del periodo che va dal 1992 al 1997."}
{"id": "678979", "revid": "2039709", "url": "https://it.wikipedia.org/wiki?curid=678979", "title": "Immersione professionale", "text": "Una immersione professionale \u00e8 un tipo particolare di immersione subacquea svolta a fini lavorativi, dietro pagamento di compensi.\nNel novero di tali attivit\u00e0 rientrano:\nL'immersione professionale si differenzia da quella sportiva per il carattere lavorativo della stessa, l'impiego di diverse attrezzature per lo svolgimento delle immersioni e delle eventuali lavorazioni, l'obbligo di rispettare le normative in materia di salute e sicurezza del lavoro, con l'impiego di personale opportunamente formato.\nEquipaggiamento professionale.\nI sub professionisti usano diverse tipologie di equipaggiamento, in base a vari fattori tra cui principalmente la profondit\u00e0, la durata dell'immersione e le caratteristiche dell'ambiente di immersione stesso. Alcune immersioni richiedono ad esempio un'attrezzatura specifica, per via di eventuali costrizioni ambientali (immersioni in grotta, immersioni in ambienti contaminati).\nLa maggior parte dei professionisti utilizza una maschera integrale detta granfacciale, che copre l'intero volto e combina erogatore e maschera. La maschera integrale \u00e8 spesso dotata di sistemi per la comunicazione.\nSpesso viene utilizzato un casco da immersione, collegato con la superficie per l'aria, e a seconda della temperatura dell'acqua si indossa un tipo differente di muta subacquea (umida, semi-stagna o stagna), se non addirittura in climi particolarmente rigidi di un particolare tipo di muta (detta \"ad acqua calda\") che viene rifornita d'acqua calda direttamente dalla superficie.\nPer apportare i gas respirabili dalla superficie, in caso di utilizzo di granfacciale o casco, si utilizza un sistema di tubazioni e cavi (detto \"ombelicale\") il quale unisce il sommozzatore alla superficie. A seconda delle necessit\u00e0 operative, l'ombelicale pu\u00f2 portare aria o anche acqua calda, collegamenti per la comunicazione, illuminazione e video.\nPer immersioni meno profonde \u00e8 preferito l'uso della normale attrezzatura per immersioni, anche se in alcune localit\u00e0 \u00e8 richiesto che ci sia una comunicazione vocale obbligatoria col gruppo di supporto in superficie.\nSet SCUBA.\nUn set SCUBA pu\u00f2 fornire una quantit\u00e0 limitata di gas al subacqueo, e non c'\u00e8 nessun sistema pratico per cambiare una bombola vuota con una piena mentre ci si trova sott'acqua, cos\u00ec di solito le immersioni con questa attrezzatura hanno una durata limitata. Il tempo che un sub pu\u00f2 passare sott'acqua respirando da una bombola \u00e8 determinata dalla dimensione di questa, dalla profondit\u00e0 a cui dovr\u00e0 lavorare e dalla frequenza respiratoria.\nPu\u00f2 essere utilizzato come equipaggiamento principale o come sistema di emergenza per le immersioni supportate dalla superficie. Viene in entrambi i casi utilizzata la stessa attrezzatura, ma in particolare nel caso di immersioni brevi e pi\u00f9 semplici.\nImmersione coadiuvata dalla superficie.\nL'attrezzatura per l'immersione coadiuvata dalla superficie, collegata al subacqueo tramite l'ombelicale, viene utilizzata principalmente per immersioni lunghe e profonde. I vantaggi principali sono la gran quantit\u00e0 di gas respirabile disponibile per il sommozzatore, il collegamento (sebbene indiretto) del personale di superficie con il sommozzatore e la possibilit\u00e0 di diminuire il carico di lavoro della persona immersa grazie ad un controllo a \"quota zero\" della miscela di gas e delle comunicazioni fornite tramite l'ombelicale.\nTipologie d'immersione.\n\"Offshore diving\".\nLe immersioni \"lontano dalla costa\" (in inglese \"offshore diving\") di solito si effettuano in prossimit\u00e0 delle piattaforme petrolifere, per la manutenzione e la messa in opera delle piattaforme subacquee e delle condotte.\nImmersione in acque interne o costiere.\nLe immersioni in acque interne o costiere sono molto simili all\"offshore diving\" per quanto riguarda le strutture umane coinvolte; tipicamente si tratta di manutenzione di strutture portuali, controllo delle acque in prossimit\u00e0 di strutture industriali, ponti, ecc.\nDi solito viene utilizzata la stessa attrezzatura dell\"offshore diving\", a parte l'utilizzo pi\u00f9 frequente dell'attrezzatura per immersioni per via della maggior difficolt\u00e0 di un supporto dalla superficie in situazioni come, ad esempio, l'immersione in cisterne d'acqua.\nImmersione in ambiente radioattivo.\nLe immersioni in questo contesto sono una branca specializzata con pochi esperti autorizzati. Il grosso del lavoro interessa il mantenimento dei bacini di raffreddamento utilizzati per stoccare le scorie radioattive, e dal momento che questi sono realizzati in acciaio inossidabile richiedono una certa specializzazione per la manutenzione.\nL'immersione \u00e8 di solito sicura, con il maggior pericolo che risiede nelle radiazioni piuttosto che nelle imbarcazioni o nelle correnti che si possono incontrare in altri contesti; per via della radioattivit\u00e0 il subacqueo deve essere comunque opportunamente addestrato e attrezzato.\nIn particolare si usa unicamente un elmo metallico, in quanto di vetroresina assorbirebbe le radiazioni e sarebbe quindi pericoloso; questo problema non si verifica invece nel caso del metallo. Il sub inoltre indossa sempre una muta stagna in gomma, collegata ermeticamente con l'elmo in modo da non consentire alcuno scambio con l'ambiente esterno.\nIn alcuni casi il sommozzatore utilizza una particolare muta raffreddata per contrastare le alte temperature delle vasche. Inoltre il subacqueo \u00e8 sempre dotato di un dosimetro, utilizzato per determinare la lunghezza dell'immersione in base all'esposizione alle radiazioni.\nImmersione in ambienti contaminati.\nLe immersioni in ambienti contaminati (in inglese \"HAZMAT diving\", da \"HAZardous MATerial\") riguardano un'altra branca delle immersioni commerciali, forse la pi\u00f9 pericolosa, che richiede personale altamente specializzato.\nUn'attivit\u00e0 tipica \u00e8 l'immersione in liquami grezzi o contaminati chimicamente, come le acque di scolo; i subacquei devono essere vaccinati contro le eventuali malattie (come l'epatite e il tetano) e si deve disporre di appositi impianti di decontaminazione da utilizzarsi dopo una immersione o in caso di emergenza.\nLa riparazione di valvole sommerse, il controllo delle condotte o del livello di inquinamento, la risoluzione e l'analisi delle contaminazioni sono alcune delle mansioni pi\u00f9 comuni. A volte \u00e8 richiesta l'immersione in discariche per manutenere i sistemi di pompaggio, che prevengono i problemi di allagamento in caso di pioggia, oppure in fosse settiche e all'interno delle fognature.\nQuest'ultimo tipo di immersione \u00e8 spesso considerato il pi\u00f9 pericoloso per via dei liquami grezzi spesso mischiati a vetri e rifiuti taglienti che possono danneggiare la muta stagna e ferire il subacqueo, esponendolo a malattie e contaminazioni.\nLe persone che lavorano in questi ambienti indossano sempre mute stagne complete, con guanti, elmo e stivali ermeticamente collegati alla muta, che pu\u00f2 essere quindi pressurizzata in modo da evitare l'ingresso di liquido dall'esterno in caso di foratura. La muta inoltre \u00e8 realizzata con materiali resistenti all'ambiente avverso, normalmente con gomma vulcanizzata ma anche in neoprene o trilaminato. Oltre a queste protezioni spesso si indossano, sopra o sotto la muta, apposite protezioni in nylon o pelle assieme a tute in PVC."}
{"id": "678983", "revid": "767487", "url": "https://it.wikipedia.org/wiki?curid=678983", "title": "Anton Nuck", "text": "Studi\u00f2 a Leida dove ricevette il dottorato nel febbraio del 1677, con una tesi sul diabete. Ha continuato a praticare in Delft. Nel 1683 \u00e8 stato chiamato a L'Aia per insegnare anatomia al Collegium anatomicum chirurgicum. Torn\u00f2 poi a Leida dove ottenne una cattedra di medicina e anatomia. La sua fama attir\u00f2 molti studiosi nella cittadella.\nEra conosciuto anche come oculista, otorino, dentista. Importanti i suoi studi sui linfatici e le ghiandole salivari, di cui fu pioniere: invent\u00f2 infatti la prima scialografia, sia introducendo un mezzo di \"contrasto\" nei dotti salivari, sia nei vasi sanguigni, come tent\u00f2 Frederik Ruysch (1638-1731).\nStudi\u00f2 anche la genesi dell'umor acqueo. Il suo nome attualmente \u00e8 legato al dotto di Nuck e alle sue patologie."}
{"id": "678985", "revid": "60395", "url": "https://it.wikipedia.org/wiki?curid=678985", "title": "Clathrus cancellatus", "text": ""}
{"id": "678987", "revid": "1305772", "url": "https://it.wikipedia.org/wiki?curid=678987", "title": "Nuck", "text": ""}
{"id": "678990", "revid": "1543377", "url": "https://it.wikipedia.org/wiki?curid=678990", "title": "Velisti per caso", "text": "Velisti per caso \u00e8 stata una trasmissione di Syusy Blady e Patrizio Roversi per Rai 3.\nL'avventura di Adriatica.\nIl programma televisivo prende spunto dal viaggio intorno al mondo fatto con una barca a vela, chiamata Adriatica.\nLe varie tappe del viaggio ospitano sulla barca personaggi famosi (tra gli altri Cino Ricci, Giobbe Covatta, David Riondino, i L\u00f9napop, Giorgio Comaschi, Gerry Scotti, Vito, Natasha Stefanenko) e mostrano gli angoli pi\u00f9 belli del mondo.\nEpisodi trasmessi in TV.\nPrima Stagione.\nLa storia della formazione velistica di Patrizio e Syusy e della nascita della barca. Una storia lunga due anni: dal concepimento del sogno in Polinesia alla partenza per l'Atlantico. In mezzo c'\u00e8 la scelta della barca, ci sono la discussione su come rimetterla a posto, la ricerca dello sponsor e i dubbi sulla rotta da seguire. Infine il varo, la festa, la partenza.\nDalla partenza da Gibilterra, con il capitano d`eccezione Cino Ricci, che si ritrova a dover formare un equipaggio che per la met\u00e0 non \u00e8 mai stato in barca e con un sofferente Patrizio Roversi in preda al mal di mare, fino alle Canarie dove Syusy \u00e8 in attesa dell`arrivo della barca. Dopo una breve sosta alle Canarie l'Adriatica salpa per affrontare l'Oceano Atlantico. Dopo 16 giorni in mare finalmente l'arrivo ai Caraibi. Ad aspettare l'equipaggio di Adriatica ci sono Cesare Cremonini e Ballo dei L\u00f9napop. Cino Ricci, dopo la traversata e dopo aver impartito lezioni da vero marinaio alla ciurma, torna in Italia.\nSbarcata all`Avana Syusy inizia l'avventuroso attraversamento dell`isola. Adriatica con i L\u00f9napop a bordo lascia Antigua e visita le Isole Vergini. Lasciate le Isole Vergini, il viaggio prosegue verso Cuba, ma un'avaria costringe Adriatica a riparare ad Haiti. Dopo questa sosta, Adriatica salpa alla volta di Santiago de Cuba: qui la famiglia Roversi si riunisce, i L\u00f9napop tornano in Italia e il viaggio ricomincia con il nuovo equipaggio.\nMateriale inedito girato soprattutto durante le esplorazioni a terra di Syusy e Zoe dal nord al sud di Cuba, in attesa di incontrarsi con Patrizio, in arrivo da sud, con Adriatica, al Porto di Santiago de Cuba. Oltre all'Avana, vedremo quindi la Cuba meno conosciuta di Santiago, la Cuba rurale di Nueva Gerona e i Cayos (le isolette a sud-ovest dell'isola). Patrizio e Syusy vengono travolti dalla musica cubana e da innumerevoli stili tradizionali di ballo.\nVedremo le immersioni con Deborah Andollo, la campionessa cubana primatista del mondo di immersioni in apnea. Il prossimo a imbracciare il timone di Adriatica sar\u00e0 l'ammiraglio Giobbe Covatta, con tutta la famiglia a carico.\nDa Santiago de Cuba la barca dovr\u00e0 affrontare alcune miglia che la separano dal Messico dove, si trova Giobbe Covatta in vacanza con tutta la sua famiglia. Esplorano i templi Maya immersi nella foresta della penisola dello Yucat\u00e1n, la citt\u00e0 di M\u00e9rida, le note piramidi di Chich\u00e9n Itz\u00e1.\nNel frattempo, Pat, Syusy e Zoe, prima del volo di rientro, hanno modo di visitare l'Avana o meglio di ri-visitarla dopo 8 anni. Insieme alla famigliola, vedremo la casa destinata al comandante Ernesto Che Guevara, ma che egli rifiut\u00f2 per rimanere fedele alla sua causa rivoluzionaria. Vedremo dove lavorava e da dove partiva per pescare l'americano che per pi\u00f9 tempo visse, am\u00f2 e scrisse di Cuba, Hemingway. E poi una gradita sorpresa nostrana: Pat e Syusy vengono invitati alla Festa dell'amicizia italo-cubana, dove c'\u00e8 l'Orchestra Casadei, capitanata da Mirko, figlio di Raoul, ad animare la serata con mazurke cubane e salse romagnole!\nSuysy \u00e8 nel paradiso naturalistico delle Gal\u00e1pagos e attende Adriatica insieme al biologo Junio Fabrizio Borsani. Patrizio vi approda assieme a Davide Riondino.\nMentre Syusy \u00e8 in Ecuador, vedremo Patrizio e Davide Riondino approdare nell'isola di Fatu Hiva per ammirare i Tiki, imponenti monoliti che costellano l'isola. Approdato a Hiva Oa Pat si cimenta anche con lo sport nazionale della Polinesia, la piroga.\nAd Atouna Pat si imbuca ad una festa molto invitante, e coglie l'occasione per improvvisare un'intervista al commissario dei Territori Francesi d'Oltremare. Pat e Davide vengono poi raggiunti dal famoso artista Marcello Jori; Sempre ad Atouna i nostri tre amici non potevano certo lasciarsi sfuggire la tomba di Jacques Brel, il celebre cantautore belga che trascorse i suoi ultimi anni sull'isola. Il viaggio riserva un colpo di scena: al momento di lasciare la Baia delle Vergini Adriatica si ribella ed entra in avaria. Ma il valoroso equipaggio si mobilita e riesce a risolvere il problema.\nMentre Pat \u00e8 ancora alle Marchesi il giro del mondo di Adriatica prosegue in Polinesia. Assieme a Syusy, Orso e alla moglie Orsa esploreremo le isole Tuamotu alla ricerca della location ideale del film. Sono i luoghi di Folco Quilici, il celebre realizzatore di documentari che hanno fatto sognare ad occhi aperti una generazione intera.\nCon la scusa del film Syusy esplora l'isola in lungo e in largo, ma soprattutto si imbatte in persone davvero interessanti. Dopo aver conosciuto i ragazzi del collegio di Avatonu, a Tiput\u00e0 vive l'emozione dell'incontro con un ex attore di Quilici.\nPat, Syusy e Zoe proseguono il giro del mondo nelle isole Samoa, ma non sono soli: Adriatica viene infatti affiancata da Va' Pensiero, la barca guidata da Gigi e Irene. Come mai? Il motivo \u00e8 che sono arrivati due nuovi ospiti: Gerry Scotti e il figlio Edoardo!\nLa truppa \u00e8 alla scoperta delle Samoa occidentali, indipendenti dal 1962, rimaste quasi intatte soprattutto se paragonate alla parte governata dagli Stati Uniti.\nPat, Syusy e Zoe sono a Tonga, nelle isole Vava'u. I tre si dedicano all'esplorazione dell'isola guidati da Alfredo Carafa, un medico pugliese trasferitosi l\u00e0 da 15 anni e perfettamente integrato nella realt\u00e0 locale.\nLa ciurma di Adriatica si trasferisce poi sulla barca di Ongo, una guida locale che realizzer\u00e0 il sogno di Zoe: vedere le balene. Assisteremo infatti ad un emozionante t\u00eate-\u00e0-t\u00eate con una magattera e il suo \"piccolo\" di una tonnellata!\nAdriatica riprende la navigazione alla volta delle isole Figi, in Melanesia. Prima per\u00f2 fa tappa a Taveuni, isola caratterizzata da una forte presenza di immigrati indiani e da un bellissimo parco naturale. Il villaggio di Somo Somo sorprende invece per la straordinaria cordialit\u00e0 degli abitanti: la ciurma viene continuamente fermata per strada e invitata a scambiare due chiacchiere a casa dei locali!\nSeconda Stagione.\nSyusy \u00e8 in Australia, mentre Patrizio \u00e8 prima in Nuova Zelanda poi in Australia.\nPatrizio a Sydney e Byron Bay, Syusy a Coober Pedy e Ayers Rock.\nSyusy visita il Kakadoo Park, Pat risale la barriera corallina ed esplora le isole Whitsunday. Patrizio e a Brisbane poi alla Barriera Corallina.\nPatrizio \u00e8 a Bali e Syusy in Thailandia... Adriatica partecipa alla \"Regata del Re\"\nTerza Stagione.\nRitroviamo Patrizio prima a Bali e poi a Ho Chi Minh City. Mentre Syusy \u00e8 a Bangkok e in giro per la Thailandia.\nSyusy \u00e8 in Cambogia. Patrizio si sposta da Ho Chi Minh City ad Hanoi\nPatrizio e Syusy aspettano alle Maldive Adriatica che si sposta dalla Thailandia con a bordo Claudio Amendola e i suoi amici\nPatrizio insieme a David Riondino sono in Yemen, mentre Syusy \u00e8 in Egitto\nQuarta Stagione.\nIn questa puntata Patrizio (assieme a David Riondino) ha modo di raccontare la fine del suo viaggio in Yemen. Syusy invece naviga nell'alto Mar Rosso, tra Sharm el Sheikh e le coste del Sinai, in compagnia di Rolando Ravello e Valerio Mastandrea."}
{"id": "678992", "revid": "1543377", "url": "https://it.wikipedia.org/wiki?curid=678992", "title": "Widder (HSK 3)", "text": "La Widder era un incrociatore ausiliario della Kriegsmarine che trov\u00f2 impiego come nave corsara durante la seconda guerra mondiale. Conosciuta anche come HSK 3 (Hilfskreuzer 3 - incrociatore ausiliario 3), \"Schiff 21\" e col codice \"D\", fu originariamente costruita nel 1930 come nave da carico \"Neumark\".\nTra il 1939 e il 1940 venne convertita in corsara e, nel maggio del 1940, agli ordini del capitano di corvetta Hellmuth von Ruckteschell, un cinquantenne proveniente dalla riserva e che aveva gi\u00e0 servito nella Kaiserliche Marine del Kaiser Guglielmo II di Germania durante la prima guerra mondiale, intraprese la sua guerra di corsa nell'Atlantico centrale, affondando ben 10 navi per un totale di 58.644 tonnellate.\nNell'ottobre del 1940 venne costretta a interrompere la sua lunga navigazione per seri guasti alle macchine e ripar\u00f2 nel porto di Brest, dove venne privata del suo armamento bellico.\nDop la guerra entr\u00f2 nella Marina mercantile britannica con il nome \"Ulysses\", fu infine rivenduta alla Germania Ovest dove venne ribattezzata \"Eichenheim\".\nCollegamenti esterni.\nHilfskreuzer Widder"}
{"id": "678995", "revid": "767487", "url": "https://it.wikipedia.org/wiki?curid=678995", "title": "Dotto di Nuck", "text": "Il canale di Nuck, scoperto dal medico anatomista olandese Anton Nuck, \u00e8 l'equivalente femminile del dotto peritoneo vaginale, proprio del sesso maschile.\nDescrizione e funzione.\nCollega il peritoneo, sacco che contiene l'intestino, facilitando lo scivolamento delle anse tra loro, con il testicolo, che si origina in et\u00e0 embrionale a livello addominale, ma pian piano scende, trascinando il peritoneo nel sacco scrotale, posizione che viene raggiunta poche settimane dopo la nascita.\nIl dotto peritoneo vaginale si chiude successivamente.\nNella donna non avviene questo processo, ma permane la struttura anatomica, come vestigia fetale. La sua lunghezza \u00e8 variabile, potendo anche raggiungere le grandi labbra, equivalenti scrotali.\nQuesto dotto pu\u00f2 andare incontro a patologie cistiche, pi\u00f9 frequentemente diverticoli o idrocele."}
{"id": "678997", "revid": "113454849", "url": "https://it.wikipedia.org/wiki?curid=678997", "title": "Domenico Severin", "text": "La carriera e le opere.\nSeverin ha ottenuto il diploma di Organo e Composizione organistica al Conservatorio \"B. Marcello\" di Venezia e il diploma di Analisi Musicale al C.N.R. francese di Boulogne-Billancourt, diventando in seguito organista titolare della Cattedrale St. Etienne della citt\u00e0 francese di Meaux.\nLa sua attivit\u00e0 concertistica lo porta ad esibirsi in numerosi festival organistici sia in Europa, sia negli Stati Uniti d'America, oltre che, ad esempio, alla Cina, ad Hong Kong e in Sudafrica. Il suo repertorio comprende alcuni tra gli autori contemporanei pi\u00f9 significativi e si estende fino alle prime opere scritte per lo strumento, attingendo spesso alla scuola italiana organistica degli inizi del Novecento, come Oreste Ravanello, Marco Enrico Bossi, Manari, Filippo Capocci e Lorenzo Perosi.\n\u00c8 inoltre l'autore di un saggio sulla storia della registrazione organistica in Europa, edito dalla Euganea Edizioni Musicali di Padova."}
{"id": "678999", "revid": "599013", "url": "https://it.wikipedia.org/wiki?curid=678999", "title": "Euskal Bizikleta 1996", "text": "La Euskal Bizikleta 1996, ventisettesima edizione della corsa, si svolse in cinque tappe dal 22 maggio al 26 maggio 1996, per un percorso totale di 760,8\u00a0km. Fu vinta dallo spagnolo Miguel Indurain che termin\u00f2 in 19h41'20\"."}
{"id": "679006", "revid": "1632387", "url": "https://it.wikipedia.org/wiki?curid=679006", "title": "Sebastiano Ittar", "text": "Biografia.\nSebastiano era figlio dell'architetto Stefano Ittar (1740-1798) e nipote di Francesco Battaglia (1701-1788). Risiedette per un certo periodo a Malta, con il padre impegnato dal 1784 nella realizzazione della biblioteca dei Cavalieri di Malta. Alcuni anni dopo la morte del padre nel 1790, si rec\u00f2 a Roma nel 1799 insieme al fratello Benedetto, dove studi\u00f2 architettura e si dedic\u00f2 alla pittura e al disegno.\nA Roma conosce dei collaboratori di Lord Elgin, ambasciatore inglese a Costantinopoli, che lo ingaggiano per una spedizione in Grecia finalizzata a studiare le antichit\u00e0 classiche. Nel periodo 1800-1803 accompagn\u00f2 infatti Elgin ad Atene, dove esegu\u00ec numerosi rilievi dei monumenti dell'Acropoli dell'Hephaisteion e dei monumenti coregici di Trasillo e di Lisicrate ad Atene, degli scavi di Eleusi, di Corinto e in vari centri del Peloponneso.\nNel 1804 rientra a Catania, dedicandosi allo studio e al rilievo dei monumenti antichi e al disegno di piante urbane e territoriali e vedute poi incise su rame, tra cui un'importante planimetria di Catania per la cui realizzazione impieg\u00f2 pi\u00f9 di 25 anni, dal 1806 al 1832, fatta incidere durante un lungo soggiorno a Parigi, dove fu invitato da Jakob Ignaz Hittorff, famoso architetto parigino e suo amico, conosciuto nel 1823, durante il viaggio in Sicilia di quest'ultimo, anch'esso studioso di antichit\u00e0 classiche. A Parigi tienne una conferenza alla Soci\u00e9t\u00e9 nationale des beaux-arts per dare la sua testimonianza sulla allora dibattuta questione della policromia della scultura antica, che gli dette una certa fama.\nDal 1833 ricopre l'incarico di architetto del comune di Catania, elaborando molti interessanti e non realizzati progetti di valore urbanistico per una citt\u00e0 che viveva un grande sviluppo demografico e cresceva disordinatamente. Ad Acireale progetta il campanile nord, il rosone e le restanti decorazioni in stile neogotico del prospetto della cattedrale e la facciata neoclassica della Chiesa della Madonna dell'Indirizzo.\nNel 1837 \u00e8 eletto membro onorario del Royal Institute of British Architects di Londra, del quale fu socio fino alla sua morte."}
{"id": "679007", "revid": "35707", "url": "https://it.wikipedia.org/wiki?curid=679007", "title": "Steely dan", "text": ""}
{"id": "679038", "revid": "287204", "url": "https://it.wikipedia.org/wiki?curid=679038", "title": "Euskal Bizikleta 1995", "text": "La Euskal Bizikleta 1995, ventiseiesima edizione della corsa, si svolse in cinque tappe dal 7 all'11 giugno 1995, per un percorso totale di 734,7 km. Fu vinta dal russo Evgenij Berzin che termin\u00f2 in 18.21'58\".\nSquadre e corridori partecipanti.\nAlla corsa parteciparono 15 squadre:\nClassifiche finali.\nClassifica generale.\n "}
{"id": "679040", "revid": "287204", "url": "https://it.wikipedia.org/wiki?curid=679040", "title": "Gabriel Fernandez", "text": ""}
{"id": "679041", "revid": "288300", "url": "https://it.wikipedia.org/wiki?curid=679041", "title": "Gabriel Fern\u00e1ndez", "text": ""}
{"id": "679044", "revid": "5", "url": "https://it.wikipedia.org/wiki?curid=679044", "title": "Gernika", "text": ""}
{"id": "679046", "revid": "287204", "url": "https://it.wikipedia.org/wiki?curid=679046", "title": "Antonio Filocamo", "text": "Biografia.\nOper\u00f2 a Messina in una bottega insieme ai fratelli Paolo e Gaetano dove avvi\u00f2 una accademia d'arte. La sua pittura fu caratterizzata spesso dalla drammaticit\u00e0 delle figure rappresentate e da una certa influenza data dalla attivit\u00e0 di affrescatore. Pietro Paolo Vasta, noto artista nella ricostruzione dei primi decenni del Settecento del Val di Noto, fu il pi\u00f9 noto apprendista della bottega dei Filocamo.\nGran parte della produzione pittorica dei Filocamo che fu realizzata per la decorazione di monumenti a Messina \u00e8 andata perduta a causa delle distruzioni dei terremoti del 1783 e del 1908. Alcune delle loro opere sono oggi visibili ad Acireale, sia nella cattedrale (\"Assunzione della Vergine\" nell'abside e affreschi nella cappella di Santa Venera) che nella Pinacoteca Zelantea ed a Palermo nella chiesa di Santa Caterina e nella cattedrale.\nContagiato dalla peste, mor\u00ec tragicamente insieme ai fratelli durante l'epidemia del 1743."}
{"id": "679054", "revid": "919135", "url": "https://it.wikipedia.org/wiki?curid=679054", "title": "Sistema dinamico", "text": "In fisica, matematica e ingegneria, in particolare nella teoria dei sistemi, un sistema dinamico \u00e8 un modello matematico che rappresenta un oggetto (sistema) con un numero finito di gradi di libert\u00e0 che evolve nel tempo secondo una legge deterministica; tipicamente un sistema dinamico viene rappresentato analiticamente da un'equazione differenziale, espressa poi in vari formalismi, e identificato da un vettore nello spazio delle fasi, lo spazio degli stati del sistema, dove \"stato\" \u00e8 un termine che indica l'insieme delle grandezze fisiche, dette variabili di stato, i cui valori effettivi \"descrivono\" il sistema in un certo istante temporale.\nDescrizione.\nLo studio dei sistemi dinamici rappresenta uno dei pi\u00f9 antichi e importanti settori della matematica e della fisica; si tratta di un modello matematico utilizzato per descrivere i sistemi meccanici nell'ambito della meccanica classica e nella sua riformulazione sviluppata dalla meccanica lagrangiana e dalla meccanica hamiltoniana, e che \u00e8 presente in molti settori dell'ingegneria, come l'automatica e l'ingegneria dei sistemi. Le applicazioni sono molteplici, spaziando dai circuiti elettrici ai sistemi termodinamici.\nAlla fine del diciannovesimo secolo, poi, Henri Poincar\u00e9 osserva la possibilit\u00e0 di un comportamento fortemente irregolare di alcuni sistemi dinamici studiando il problema dei tre corpi: negli anni '50 del secolo successivo, in seguito agli esperimenti numerici del meteorologo Edward Lorenz, che studiando l'atmosfera terrestre rivel\u00f2 la dipendenza sensibile dalle condizioni iniziali, i risultati di Poincar\u00e9 vennero presi in grande considerazione dalla comunit\u00e0 scientifica e posero le basi alla teoria del caos. Il comportamento caotico dei sistemi dinamici, la cui controparte matematica pu\u00f2 raggiungere gradi di complessit\u00e0 che rendono vincolante l'utilizzo del calcolatore, \u00e8 stato riscontrato in molti e diversi ambiti dello studio della natura della civilt\u00e0 umana, tra cui la biologia e l'economia. Si pu\u00f2 definire sistema dinamico un sistema la cui modellizzazione matematica pu\u00f2 essere espressa da un'equazione differenziale (ordinaria o alle derivate parziali). A partire da questo esistono diversi formalismi matematici utili alla sua descrizione e studio sia in ambito fisico che ingegneristico (ingegneria dei sistemi e automatica).\nSi possono identificare due tipologie di sistema dinamico:\nDi particolare importanza sono i sistemi dinamici lineari, i pi\u00f9 semplici da analizzare in quanto le equazioni non lineari non sono solitamente risolvibili in modo esatto. Tra i sistemi lineari, i sistemi lineari tempo-invarianti (sistemi LTI) vengono ampiamente utilizzati nella teoria dei segnali e nella teoria del controllo. Una delle caratteristiche dei sistemi dinamici che viene studiata pi\u00f9 spesso \u00e8 la stabilit\u00e0. Per esempio, \u00e8 comune studiare la stabilit\u00e0 in termini di limitatezza delle uscite nei confronti di un ingresso limitato (stabilit\u00e0 esterna), oppure in termini di allontanamento da uno stato di equilibrio (stabilit\u00e0 interna). Per analizzare matematicamente il comportamento di un sistema dinamico si utilizzano soprattutto due tipologie di descrizione, la rappresentazione in spazio di stato e il formalismo del dominio della frequenza (si veda la funzione di trasferimento nel caso di sistemi stazionari).\nDefinizione.\nNello specifico, per ogni formula_1 si pu\u00f2 definire formula_2 tale che:\ndove:\nCi\u00f2 rispecchia il fatto che la legge di evoluzione formula_2 del sistema non cambia essa stessa nel tempo. Le funzioni formula_7 parametrizzate da formula_1, con la legge di composizione formula_9, formano un gruppo commutativo ad un parametro. Frequentemente nel caso discreto formula_10 coincide con formula_11, mentre nel caso continuo formula_10 coincide con formula_13.\nIl grafico di formula_2 \u00e8 la traiettoria del sistema nel tempo e l'insieme:\n\u00e8 l'orbita passante per formula_16 (ovvero l'immagine del flusso in formula_16).\nUn sottoinsieme formula_18 \u00e8 detto formula_2-invariante se:\nIn particolare, affinch\u00e9 formula_21 sia invariante si deve verificare formula_22 per tutti gli formula_23, ovvero il flusso lungo formula_24 deve essere definito per tutti i punti di formula_21 ad ogni tempo.\nAllora abbiamo la seguente definizione: sia formula_26 una variet\u00e0 differenziale formula_27-dimensionale, con formula_27 finito, e formula_29 un gruppo di diffeomorfismi di mappe regolari formula_30, allora la coppia formula_31 \u00e8 detta \"sistema dinamico regolare invertibile\" (\"continuo\" se formula_32 o \"discreto\" se formula_33 oppure formula_34).\nSistemi fisici.\nLa dinamica dei sistemi fisici pu\u00f2 essere caratterizzata dal fatto che il loro moto tra due punti di coordinate generalizzate formula_35 e formula_36 segue un cammino che rende stazionario, ovvero a variazione nulla, il funzionale azione:\nin accordo con il principio di minima azione (principio variazionale di Hamilton). L'azione \u00e8 l'integrale nel tempo della lagrangiana formula_38:\ndove formula_40. Si dimostra che formula_41 cos\u00ec definita soddisfa le equazioni di Eulero-Lagrange:\ndove formula_43 Rendere stazionaria l'azione corrisponde a minimizzare l'energia del sistema considerato, e solitamente si fa corrispondere all'energia totale del sistema una funzione formula_44, detta \"hamiltoniana\" e introdotta nel 1835 da William Rowan Hamilton, che dipende dalle coordinate generalizzate formula_45 e dai rispettivi momenti coniugati:\nL'hamiltoniana \u00e8 data dalla somma formula_47 dell'energia cinetica formula_10 e dell'energia potenziale formula_49 del sistema, ed \u00e8 la trasformata di Legendre della lagrangiana formula_50:\ndove formula_43. La formalizzazione di un problema dinamico tramite il principio di minima azione (valido per sistemi olonomi e monogenici) \u00e8 alla base della riformulazione della meccanica classica sviluppata dalla meccanica hamiltoniana e lagrangiana.\nIn particolare le equazioni di Hamilton:\nsono equivalenti alle equazioni del moto di Eulero-Lagrange, a loro volta equivalenti alle equazioni di Newton.\nIl principio di conservazione dell'energia viene poi espresso, in tale contesto, dicendo che formula_54 \u00e8 un integrale primo delle equazioni di Hamilton, oppure con il fatto che la lagrangiana non dipende esplicitamente dal tempo:\nPi\u00f9 in generale, per il teorema di Noether ad ogni simmetria della lagrangiana, ovvero ad ogni trasformazione infinitesima continua delle coordinate formula_56 che lascia inalterata formula_57, corrisponde una quantit\u00e0 conservata.\nEsempio.\nIn meccanica classica un esempio elementare di sistema dinamico \u00e8 fornito da un punto che si muove nello spazio. Il punto viene completamente caratterizzato dalla sua posizione formula_58 (un vettore dipendente da formula_59) e dalla sua velocit\u00e0 formula_60. Lo stato di tale sistema \u00e8 il vettore formula_61, dove formula_62 \u00e8 lo spazio degli stati utilizzato e i suoi elementi rappresentano tutti i possibili stati che il sistema pu\u00f2 assumere. Lo spazio degli stati viene anche detto \"spazio delle fasi\". L'evoluzione temporale del punto \u00e8 quindi data dalle due derivate:\ndove formula_64 \u00e8 l'accelerazione del punto (che dipende dalla somma delle forze a cui \u00e8 soggetto). Definendo:\nil moto del punto pu\u00f2 essere scritto con l'equazione ordinaria autonoma:\nScegliendo un punto e una velocit\u00e0 iniziali formula_67, ovvero ponendo formula_68, si ottiene l'evoluzione del sistema a partire da formula_16 (problema di cauchy per l'equazione differenziale).\nTutti i sistemi dinamici a tempo continuo vengono scritti in modo analogo, eventualmente con formula_70 che dipende esplicitamente dal tempo:\ndove formula_72 \u00e8 una funzione almeno differenziabile. Tale sistema pu\u00f2 essere ricondotto a quello autonomo (formula_73) con un cambio di variabili.\nLa soluzione formula_74 al variare di formula_1 \u00e8 la traiettoria (orbita) seguita dal sistema nello spazio delle fasi a partire da formula_16. Nell'impostare formalmente lo studio di un sistema dinamico si fa in modo che la funzione formula_70 sia sufficientemente regolare da fornire una soluzione unica (teorema di esistenza e unicit\u00e0), in accordo con il fatto che l'evoluzione del sistema a partire da un punto dato \u00e8 unica.\nIn generale, un sistema dinamico formula_78 \u00e8 definito da un gruppo (o un semigruppo) formula_10, che \u00e8 l'insieme dei valori del parametro tempo formula_1, e un insieme formula_81, detto lo spazio delle fasi o \"spazio degli stati\". La funzione di evoluzione temporale (flusso) formula_82 determina l'azione di formula_10 su formula_81. Nella teoria ergodica formula_81 \u00e8 uno spazio misurabile con misura di probabilit\u00e0 formula_86 e formula_2 \u00e8 una funzione misurabile che preserva formula_86, mentre nella cosiddetta \"topologia dinamica\" formula_81 \u00e8 uno spazio topologico completo e formula_2 \u00e8 una funzione continua (spesso anche invertibile).\nEsempi tipici di sistemi dinamici continui sono:\nEsempi di sistemi dinamici discreti sono:\nClassificazione.\nSistemi continui.\nData una variet\u00e0 formula_21, sia formula_92 un campo vettoriale differenziabile, cio\u00e8 che associa ad ogni punto formula_93 un vettore le cui coordinate sono legate alle coordinate di formula_94 (definite in un suo intorno rispetto a qualche base) tramite una funzione differenziabile. Un sistema dinamico \u00e8 definito dall'equazione autonoma (l'equazione del moto per sistemi meccanici):\nTrattandosi di un'equazione differenziale ordinaria, il relativo teorema di esistenza e unicit\u00e0 della soluzione stabilisce che preso un punto iniziale formula_96 esiste un intervallo formula_97, con formula_98, in cui il sistema dinamico ha una soluzione unica formula_99.\nSe la soluzione (traiettoria) esiste per tutti i tempi e per qualsiasi scelta del punto iniziale formula_96 si ha che il tempo pu\u00f2 scorrere nel verso contrario, ovvero \u00e8 possibile predire il passato conoscendo uno stato del sistema nel futuro. In particolare, si verifica che formula_101 e l'insieme delle formula_102 forma un gruppo continuo ad un parametro di diffeomorfismi su formula_21.\nLa struttura matematica che viene assegnata allo spazio delle fasi formula_81 dipende comunque dal contesto; solitamente \u00e8 uno spazio topologico, in cui ha senso parlare di continuit\u00e0 nell'evoluzione temporale dello stato. Uno spazio topologico in cui \u00e8 possibile l'utilizzo di strumenti metrici e differenziali \u00e8 ad esempio la variet\u00e0 differenziabile, una delle strutture pi\u00f9 utilizzate in quanto risulta particolarmente adatta per modellare i sistemi fisici. Per i sistemi nei quali allo stato viene associata una nozione di misura, ad esempio una probabilit\u00e0, si utilizza uno spazio misurabile. Si richiede inoltre che il flusso formula_2 sia compatibile con la struttura di formula_81: nel caso in cui formula_81 sia rispettivamente uno spazio topologico, uno spazio misurabile, una variet\u00e0 differenziabile o una variet\u00e0 complessa, formula_2 \u00e8 un omeomorfismo, una funzione misurabile, un diffeomorfismo o una funzione olomorfa.\nSistemi discreti.\nI sistemi dinamici discreti sono definiti da un'iterazione del tipo:\ndi una funzione formula_110, con formula_111. Pu\u00f2 essere vista come un'equazione alle differenze:\nche definendo formula_113 assume la stessa forma dell'equazione differenziale ordinaria del caso continuo.\nLe orbite di un sistema discreto sono una successione di stati formula_114. Il gruppo di trasformazioni \u00e8 quindi dato dall'insieme:\ndove l'espressione formula_116 indica la composizione di funzioni formula_117 di formula_70 con s\u00e9 stessa iterata formula_119 volte.\nClassificazione in base a ingressi e uscite.\nIn ambito ingegneristico i sistemi dinamici vengono classificati in base al numero di variabili d'ingresso e d'uscita, si hanno infatti:\ne meno frequentemente:\nSistemi lineari.\nUna classe molto importante di sistemi dinamici \u00e8 quella dei sistemi lineari, in cui il legame tra variabili di ingresso e l'uscita \u00e8 lineare. Sono utilizzati ad esempio nella teoria dei segnali o nella teoria dei circuiti, e spesso sono analizzati in frequenza tramite l'utilizzo di trasformate integrali, come la trasformata di Fourier o la trasformata di Laplace.\nUn sistema lineare di formula_27 stati formula_121, formula_122 input formula_123 e formula_124 uscite formula_125 viene descritto da un'equazione del tipo:\ndove formula_128, formula_129, formula_130 e formula_131 sono matrici (che nel caso stazionario non dipendono dal tempo).\nSistemi lineari e stazionari.\nUn sistema dinamico lineare e stazionario \u00e8 anche detto \"lineare tempo-invariante\", abbreviato spesso con la sigla LTI (dall'inglese \"Linear Time-Invariant\"). Nel caso di un sistema continuo, \u00e8 caratterizzato dal fatto che l'uscita formula_132 per un segnale in ingresso formula_133 \u00e8 descritta dalla convoluzione:\ndove formula_135 \u00e8 la risposta impulsiva, ovvero la risposta del sistema quando l'ingresso formula_133 \u00e8 una funzione a delta di Dirac. Se la funzione formula_137 \u00e8 nulla quando formula_138 allora formula_132 dipende soltanto dai valori assunti da formula_24 precedentemente al tempo formula_1, e il sistema \u00e8 detto \"causale\".\nUn sistema a tempo discreto trasforma la successione in ingresso formula_142 in un'altra successione formula_143, data dalla convoluzione discreta con la risposta formula_144 alla delta di Kronecker:\nGli elementi di formula_143 possono dipendere da ogni elemento di formula_142. Solitamente formula_148 dipende maggiormente dagli elementi in prossimit\u00e0 del tempo formula_27.\nI sistemi lineari stazionari sono spesso descritti nel dominio della frequenza (risposta in frequenza) attraverso la funzione di trasferimento, definita come la trasformata di Laplace della risposta all'impulso a delta.\nSistemi strettamente propri.\nUn ulteriore classificazione per i sistemi lineari li divide in \"strettamente propri\" (o \"puramente dinamici\") quando l'uscita dipende esclusivamente dagli stati del sistema, e in tal caso nella rappresentazione matriciale ci\u00f2 corrisponde a una matrice formula_150 nulla, mentre si parla di \"sistema improprio\" in tutti gli altri casi. Un caso particolare di sistema proprio si ha quando \u00e8 la matrice formula_151 ad azzerarsi, in tal caso il sistema \u00e8 detto \"non dinamico\" e non \u00e8 necessario ricorrere a variabili di stato per rappresentarlo, poich\u00e9 il legame fra ingresso e uscita \u00e8 istantaneo. \u00c8 possibile dimostrare che un sistema puramente dinamico ha funzione di trasferimento con grado del numeratore minore a quello del denominatore mentre un sistema non dinamico ha, ovviamente, funzione di trasferimento con grado zero.\nSistemi non lineari.\nIn matematica un sistema non lineare (talvolta nonlineare) \u00e8 un sistema di equazioni in cui almeno una di esse \u00e8 non lineare, cio\u00e8 non esprimibile come combinazione lineare delle incognite presenti e di una costante. Ad esempio potrebbe contenere equazioni algebriche con almeno un termine di grado maggiore di uno, o pi\u00f9 in generale dei termini non polinomiali (irrazionali o trascendenti). In pratica, ogni sistema di equazioni che non sia lineare \u00e8 detto non lineare.\nSistemi complessi.\nIn fisica moderna un \"sistema complesso\" \u00e8 un sistema dinamico a multicomponenti ossia composto da diversi sottosistemi che tipicamente interagiscono tra loro. Tali sistemi vengono studiati tipicamente attraverso apposite metodologie di indagine di tipo \"olistico\" ossia come computazione \"in toto\" (\"il tutto \u00e8 maggiore della somma delle singole parti\") dei comportamenti dei singoli sottosistemi assieme alle loro reciproche interazioni (eventualmente non-lineari), descrivibili analiticamente tramite modelli matematici, anzich\u00e9 in maniera \"riduzionistica\" (cio\u00e8 scomponendo e analizzando il sistema nei suoi componenti).\nAnalisi.\nL\"'analisi dei sistemi dinamici\" o \u00e8 lo studio del comportamento dei sistemi medesimi. Dal momento che la definizione di sistema dinamico \u00e8 molto generale, sono diverse le discipline che propongono un modello matematico di sistema dinamico in riferimento a contesti particolari.\nAd esempio, in meccanica classica le equazioni del moto di Newton sono state riformulate dalla meccanica lagrangiana e dalla meccanica hamiltoniana, mentre in ingegneria i sistemi dinamici - che possono essere ad esempio circuiti - hanno una uscita (\"output\") e un ingresso (\"input\"). Nel caso gli ingressi siano sottoposti ad un segnale aggiuntivo di controllo, si entra nell'ambito dell'analisi dei sistemi di controllo.\nIn tutti i casi, l'analisi dei sistemi dinamici viene effettuata impostando un sistema di una o pi\u00f9 equazioni differenziali per le quali si specificano dei dati iniziali.\nRappresentazione nel dominio del tempo e della frequenza.\nIn matematica, ingegneria, fisica, statistica, e altri ambiti delle scienze, l'analisi nel dominio della frequenza di una funzione del tempo (o segnale) ne indica la descrizione in termini dell'insieme (spettro) delle sue frequenze. Ad esempio, \u00e8 una pratica diffusa nell'ambito delle tecnologie audiovisive e nelle telecomunicazioni valutare quanto un segnale elettrico o elettromagnetico sia compreso in bande di frequenze di particolare interesse.\nRappresentazione nello spazio di stato.\nIn fisica matematica, in particolare in meccanica razionale e nella teoria dei sistemi dinamici, una \"'rappresentazione in spazio di stato\", nota anche come rappresentazione in spazio di fase, \u00e8 una descrizione di un sistema dinamico in cui si fa particolare riferimento alle variabili di stato del sistema, le quali formano uno spazio vettoriale in cui esso viene rappresentato. La dimensione del suddetto spazio vettoriale \u00e8 pari al doppio del numero di gradi di libert\u00e0 del sistema; viceversa, uno spazio vettoriale che abbia dimensione pari al numero di gradi di libert\u00e0 riuscir\u00e0 a tener conto soltanto dello stato del sistema in un singolo istante.\nRappresentazione grafica.\nTraiettorie di stato.\nSupponendo di perturbare un sistema e osservando la traiettoria di una grandezza di interesse, si verificano casi di particolare interesse quando l'evoluzione tender\u00e0 a stabilizzarsi in una posizione di equilibrio, ossia un punto fisso dell'evoluzione del sistema.\nGli equilibri di un sistema cambiano al variare di ingressi e disturbi (supposti costanti), ad esempio modificando la tensione ai capi di un motore varia la velocit\u00e0 raggiunta a regime. Lo studio degli equilibri di un sistema dinamico \u00e8 di estremo interesse, tipicamente i problemi di controllo possono essere interpretati come una modifica del punto di equilibrio di un dato sistema. Un esempio semplice \u00e8 dato dall'equilibrio termico di un appartamento, la cui temperatura interna \u00e8 l'equilibrio imposto dalle condizioni ambientali ed interne. L'utilizzo di un condizionatore d'aria (sistema di controllo) modificando la temperatura interna alla stanza non fa altro che modificare il punto di equilibrio del sistema.\nModello a scatole.\nNell'ingegneria dei sistemi un sistema pu\u00f2 essere modellizzato graficamente tramite una scomposizione in un insieme di sottosistemi collegati tra loro in vario modo (serie, parallelo, retroazione, ecc.), ciascuno dei quali \u00e8 identificato da uno \"scatolotto\" il cui funzionamento o comportamento \u00e8 descritto da una funzione di sottoprocesso che esso svolge all'interno del sistema generale. Lo schema risultante si dar\u00e0 schema a blocchi del sistema (si veda Modello black-box, Modello white-box e Modello grey-box).\nL'analisi di tali sistemi pu\u00f2 essere fatta tramite l'ottenimento della cosiddetta funzione di trasferimento ovvero il rapporto tra la trasformata di laplace dell'ingresso e la trasformata dell'uscita ossia tramite la cosiddetta risposta impulsiva, antitrasformata della funzione di trasferimento ossia risposta da un impulso semplice dove l'uscita viene computata nel dominio del tempo dalla convoluzione di tale risposta impulsiva con l'ingresso desiderato ossia con il prodotto della funzione di trasferimento per l'ingresso trasformato e poi il tutto antitrasformatato. Altro modo di rappresentazione analogo \u00e8 il modello autoregressivo ingresso-stato-uscita a media mobile (ARMA).\nStabilit\u00e0 e punti di equilibrio.\nSi possono definire diversi tipi di stabilit\u00e0 per un sistema dinamico, ad esempio la stabilit\u00e0 esterna, anche detta \"stabilit\u00e0 BIBO\" (da \"Bounded Input, Bounded Output\"), ovvero la propriet\u00e0 di avere un'uscita limitata se l'ingresso \u00e8 limitato, oppure la stabilit\u00e0 interna, che si riferisce alla capacit\u00e0 di tornare in una configurazione di equilibrio dopo una perturbazione dello stato di equilibrio stesso. La stabilit\u00e0 esterna viene generalmente utilizzata per analizzare il comportamento di sistemi lineari stazionari (per i quali si valutano i poli della funzione di trasferimento), mentre la stabilit\u00e0 interna sfrutta la rappresentazione in spazio di stato del sistema ed \u00e8 stata studiata in particolare da Aleksandr Michajlovi\u010d Ljapunov.\nL'analisi della stabilit\u00e0 di un sistema meccanico \u00e8 collegata con il fatto che il sistema, se lasciato libero di evolvere, tende spontaneamente a portarsi in una configurazione dove la sua energia potenziale \u00e8 minima: tale configurazione che corrisponde ad uno stato di equilibrio stabile (si veda il teorema di Lagrange-Dirichlet).\nStabilit\u00e0 interna.\nIn matematica, la \"stabilit\u00e0 interna\" o stabilit\u00e0 di Ljapunov di un sistema dinamico \u00e8 un modo per caratterizzare la stabilit\u00e0 delle traiettorie compiute dal sistema nello spazio delle fasi in seguito ad una sua perturbazione in prossimit\u00e0 di un punto di equilibrio. Un punto di equilibrio \u00e8 detto stabile (secondo Ljapunov) se ogni orbita del sistema che parte sufficientemente vicina al punto di equilibrio rimane nelle vicinanze del punto di equilibrio, ed \u00e8 detto asintoticamente stabile se l'orbita converge al punto al crescere infinito del tempo.\nStabilit\u00e0 esterna.\nUn sistema \u00e8 stabile esternamente (BIBO stabile) se ad un ingresso limitato corrisponde una uscita limitata. La limitatezza di una funzione scalare formula_70 \u00e8 generalmente definita in tale contesto dal fatto che esiste un formula_153 tale che:\nNel caso di sistemi dinamici lineari, un sistema lineare \u00e8 BIBO stabile se e solo se la risposta impulsiva formula_135 \u00e8 assolutamente integrabile, cio\u00e8 esiste un formula_156 tale che:\nStabilit\u00e0 strutturale.\nIn matematica, la \"stabilit\u00e0 strutturale\" \u00e8 una propriet\u00e0 fondamentale dei sistemi dinamici descrivibile qualitativamente come l'inalterabilit\u00e0 delle traiettorie a seguito di piccole perturbazioni di classe formula_158. Esempi di queste propriet\u00e0 qualitative sono il numero di punti fissi e di orbite periodiche (ma non i loro periodi). A differenza della stabilit\u00e0 secondo Lyapunov, che considera perturbazioni nelle condizioni iniziali di un certo sistema, la stabilit\u00e0 strutturale riguarda le perturbazioni del sistema stesso. Le varianti di questa nozione si applicano ai sistemi di equazioni differenziali ordinarie, ai campi vettoriali su variet\u00e0 regolari, i flussi da essi generati, e i diffeomorfismi.\nControllabilit\u00e0 e osservabilit\u00e0.\nI concetti di controllabilit\u00e0 e osservabilit\u00e0 di un sistema dinamico sono stati introdotti da Kalman nel 1960 e sono alla base della teoria del controllo. Informalmente, un sistema \u00e8 controllabile se \u00e8 possibile portarlo in qualsiasi configurazione finale agendo opportunamente sull'ingresso in un tempo finito; viceversa, \u00e8 osservabile se dall'uscita \u00e8 possibile risalire allo stato del sistema. Nei sistemi lineari controllabilit\u00e0 e osservabilit\u00e0 sono due propriet\u00e0 duali.\nSistemi lineari.\nDato un sistema dinamico lineare:\ndove formula_161 \u00e8 un vettore costante, si consideri la matrice:\nIl sistema \u00e8 completamente osservabile se il rango di formula_10 \u00e8 massimo.\nConsiderando invece la matrice:\nil sistema \u00e8 completamente controllabile se la matrice ha rango massimo.\nDefinendo il sistema duale:\nsi dimostra che il sistema di partenza \u00e8 completamente osservabile se e solo se il sistema duale \u00e8 completamente controllabile, ed \u00e8 completamente controllabile se e solo se il sistema duale \u00e8 completamente osservabile.\nSistemi non lineari.\nDato un sistema dinamico definito su una variet\u00e0 formula_167 di dimensione formula_122:\ncon formula_171 l'ingresso, formula_172 l'uscita e formula_173, i problemi di controllabilit\u00e0 si traducono nel verificare se lo spazio delle fasi formula_81 \u00e8 sufficientemente grande da contenere tutti gli stati possibili (altrimenti il sistema non \u00e8 osservabile) o se, al contrario, contiene stati che il sistema non pu\u00f2 raggiungere (il sistema non \u00e8 controllabile).\nUna descrizione matematica comunemente utilizzata considera l'algebra di Lie formula_175 di campi vettoriali sullo spazio delle fasi formula_81 generata dal campo vettoriale formula_177, con formula_178 un controllo costante: se la dimensione dell'algebra \u00e8 costante esiste un'unica sotto-variet\u00e0 formula_179 tangente lo stato iniziale formula_16 contenente tutte le orbite raggiungibili dal sistema (andando avanti o all'indietro nel tempo) passanti per formula_16. Se la dimensione di formula_182 \u00e8 formula_122 allora formula_184 e il sistema \u00e8 in qualche modo controllabile; in caso contrario, se la dimensione \u00e8 minore di formula_122 si considera solo l'insieme formula_186 in cui il sistema \u00e8 controllabile.\nSistemi ergodici.\nLa \"teoria ergodica\" (dal greco \u1f14\u03c1\u03b3\u03bf\u03bd \u00e9rgon, lavoro, energia e \u1f41\u03b4\u03cc\u03c2 hod\u00f3s \u00abvia, percorso\u00bb[1]) si occupa principalmente dello studio matematico del comportamento medio, a lungo termine, di sistemi dinamici.\nTeoria delle biforcazioni.\nLa \"teoria delle biforcazioni\" si occupa delle variazioni nella struttura delle orbite di un sistema dinamico al variare di un parametro del sistema, nel caso in cui tali variazioni non siano topologicamente equivalenti.\nCaos e attrattori.\nIn matematica la \"teoria del caos\" \u00e8 lo studio, attraverso modelli propri della fisica matematica, dei sistemi dinamici che esibiscono una sensibilit\u00e0 esponenziale rispetto alle condizioni iniziali.[1] I sistemi di questo tipo, pur governati da leggi deterministiche, sono in grado di esibire un'empirica casualit\u00e0 nell'evoluzione delle variabili dinamiche.[2] Questo comportamento casuale \u00e8 solo apparente, dato che si manifesta nel momento in cui si confronta l'andamento temporale asintotico di due sistemi con configurazioni iniziali arbitrariamente simili tra loro.[1]\nEsempio.\nPer introdurre l'analisi di un sistema dinamico possiamo fare riferimento al modello costituito da un serbatoio d'acqua forato. In tale modello fissiamo le variabili e le costanti del sistema che si \u00e8 creato. Abbiamo:\nSappiamo che, essendo un serbatoio un sistema dinamico, il suo stato al tempo formula_1 \u00e8 definito sia dalla variabile di ingresso, sia dalla variabile di uscita, sia dallo stato precedente del sistema formula_194\nPossiamo quindi definire la formula generale dei sistemi dinamici (del primo ordine: ossia quelli definiti da una sola variabile di uscita) per i quali:\nSe voglio sapere il livello di acqua nel serbatoio all'istante formula_1 posso ragionare sulle variabili del sistema:\nSe volessimo analizzare graficamente l'andamento dello stato del sistema potremmo, tramite foglio di calcolo, determinare l'avanzare del sistema in funzione di un intervallo di tempo formula_202 che viene scelto \"empiricamente\" tramite la formula formula_203 ossia formula_204 diviso il valore assoluto del coefficiente moltiplicante lo stato del sistema nella formula generale dei sistemi.\nGraficamente otterrei un iniziale andamento esponenziale del sistema seguito da un equilibrio dello stato del sistema. Tendenza dei sistemi dinamici \u00e8 infatti il raggiungimento di uno stato di equilibrio che si conservi nel tempo."}
{"id": "679055", "revid": "834", "url": "https://it.wikipedia.org/wiki?curid=679055", "title": "Gabriel Diego Fern\u00e1ndez", "text": ""}
{"id": "679061", "revid": "15756", "url": "https://it.wikipedia.org/wiki?curid=679061", "title": "Giuseppe Sciuti", "text": "Biografia.\nGiuseppe Sciuti nasce il 26 febbraio 1834 a Zafferana Etnea (CT) da Salvatore, farmacista, e Caterina dei baroni Costa di Acireale.\nSin da ragazzo dimostra una spiccata attitudine per il disegno e i colori, e viene affidato allo scenografo Giuseppe Distefano, passando poi alla scuola del pittore Giuseppe Rapisardi, dove studia ornato e prospettiva, e di Giuseppe Gandolfo, il quale gli consiglia di recarsi a Roma o a Firenze per affinare la sua tecnica.\nMa l'eruzione dell'Etna del 1852 distrugge i poderi paterni, notevole fonte di reddito, e ci\u00f2 gli impedisce di proseguire gli studi fuori dalla Sicilia e lo costringe a guadagnarsi da vivere presso un decoratore acese, Giuseppe Spina. \u00c8 in questi anni che comincia a dipingere le prime sue importanti opere, bench\u00e9 ancora stilisticamente immature; tra queste sono da ricordare \"L'eruzione dell'Etna\" (1852), conservato nel Museo Interdisciplinare Regionale di Catania, e \"San Giuseppe col Bambino\" (1854), pala d'altare della Chiesa madre di Zafferana.\nSciuti comincia a produrre lavori ben apprezzati, tanto da meritare dal Comune di Catania l'assegnazione di una borsa di studio, che gli permette di recarsi a Roma e a Firenze con la volont\u00e0 decisa di perfezionarsi e di affermarsi. In breve le sue tele acquistano un valore altissimo, prendendo nelle esposizioni d'arte un posto di rilievo e premi cospicui. Comincia cos\u00ec a viaggiare, fermandosi nelle citt\u00e0 pi\u00f9 importanti (Napoli, Sassari, Lugano, Londra), e ricevendo l'apprezzamento dei migliori artisti.\nNel 1888 espone a Londra, presso il Palazzo di Cristallo, molti quadri che attirano l'interesse degli inglesi e invogliano il colonnello F. T. North ad acquistarli tutti per un valore di diecimila sterline.\nNel 1896 torna a Catania per affrescare la volta e la cupola della Basilica Collegiata; nello stesso periodo produce moltissime altre opere, tra cui un grande dipinto, \"Il Benessere e le Arti\", custodito presso il Palazzo Municipale di Zafferana Etnea, e la \"Madonna dei Bambini\", opera molto delicata conservata presso la chiesa \"Sant'Agata la Vetere\" di Catania.\nNel 1902 gli vengono commissionati diversi lavori ad Acireale, dove affresca le volte del Palazzo Calanna, della cappella dei baroni Pennisi di Floristella e della cattedrale.\nMuore a Roma il 13 marzo 1911, nell'abitazione di Via de' Villini fuori porta Pia, a 77 anni compiuti.\nEgli, di bassa statura fisica (circa 1,50\u00a0m), am\u00f2 paradossalmente dipingere tele di vaste dimensioni, solitamente di 5 \u00d7 8\u00a0m; i suoi pi\u00f9 grandi dipinti furono per\u00f2 il telone del teatro massimo di Catania \"Il trionfo dei catanesi sui libici\" (12 \u00d7 14\u00a0m) e di quello di Palermo \"Uscita di Ruggero II dal Palazzo Reale\" (14\u00a0m di base).\nLa sua produzione fu numerosissima; non c'\u00e8 importante pinacoteca pubblica del mondo che non possegga un lavoro di Sciuti, come non c'\u00e8 prestigiosa collezione privata di quadri dell'Ottocento che non ne abbia qualcuno a sua firma.\nNell'ultimo periodo Giuseppe Sciuti predilesse la rappresentazione di grandi fatti storici e di battaglie celebri; fu sempre suo intento comporre larghe scene in cui l'emozione scaturisse dalla grandiosit\u00e0 della linea totale e dalla variet\u00e0 dei particolari. Ecco perch\u00e9 lo storico dell'arte Corrado Ricci, appresa la notizia della sua morte, dichiar\u00f2: \u00abPiango vivamente la morte dell'illustre artista vivificatore della storia\u00bb.\nVenne ragionevolmente considerato come il maggiore freschista siciliano dell'Ottocento.\nElenco completo delle opere.\nA meno delle opere sconosciute e non attribuite:"}
{"id": "679062", "revid": "7967", "url": "https://it.wikipedia.org/wiki?curid=679062", "title": "Giuseppe Sciuto", "text": ""}
{"id": "679072", "revid": "247222", "url": "https://it.wikipedia.org/wiki?curid=679072", "title": "Matteo Ragonisi", "text": "Biografia.\nTorna nella citt\u00e0 natale dopo un periodo di studio a Roma dove \u00e8 particolarmente influenzato dalla pittura di Carlo Maratta.\nIl suo stile si caratterizza per il gran numero di personaggi (strage degli innocenti, visioni mistiche derivate da Pietro Novelli o da Rubens) con forte componente espressionistica.\nAcireale, dove Ragonisi nacque e visse, gli ha dedicato una strada."}
{"id": "679087", "revid": "1543377", "url": "https://it.wikipedia.org/wiki?curid=679087", "title": "Lango", "text": "Il popolo Lango (plurale Langi) \u00e8 una popolazione che vive nella regione omonima nell'Uganda centrale, a nord del lago Kyoga. La provincia di Lango comprende i distretti di Lira e Apac.\nSecondo l'ultimo censo del 2002 la popolazione Lango \u00e8 composta da circa 1,5 milioni di persone.\nIl loro linguaggio, il \"Leb Lango\" o \"Luo\" \u00e8 simile al linguaggio Acholi e Kumam e fa parte del gruppo delle lingue Lua parlate in Uganda e Kenya.\nStoria.\nI Lango parlano in linguaggio \"Luo\" come i loro vicini a settentrione, ma condividono molte pi\u00f9 caratteristiche con i loro vicini Ateker. Alcuni antropologi sostengono che essi fanno parte di un gruppo migrato dall'Etiopia intorno al 1600 e divisisi in seguito in due rami. Un primo ramo si sarebbe spostato nel Kenya per formare i gruppi etnici Kalenjiin e Maasai. L'altro, chiamato Ateker, si spost\u00f2 verso occidente penetrando in Uganda da nord-est. Gli Ateker a loro volta si sarebbero suddivisi in quattro sottogruppi, i Karamojong, gli Iteso, i Kumam ed i Lango.\nI Lango migrarono ancora pi\u00f9 verso occidente scontrandosi con gli Acholi che costrinsero a spostarsi verso nord dalla sponda nord-occidentale del lago Kyoga. A causa del prolungato contatto con gli Acholi, i Lango hanno perso l'uso del linguaggio Ateker ed hanno assunto la lingua Luo parlata dai loro vicini.\nI Lango sono spesso stati vittime della tormentata politica ugandese. Il primo ministro ugandese e due volte presidente dell'Uganda, Milton Obote, era di origini Lango."}
{"id": "679088", "revid": "287204", "url": "https://it.wikipedia.org/wiki?curid=679088", "title": "Giovanni Francesco Boccaccini", "text": "Biografia.\nFra le sue opere figurano diverse realizzazioni compiute in Sicilia. Fra le maggiori, ad Acireale, quelle prestate al palazzo Pennisi di Floristella e alle decorazioni della meridiana della cattedrale cittadina."}
{"id": "679089", "revid": "767487", "url": "https://it.wikipedia.org/wiki?curid=679089", "title": "Matteo d'Acquasparta", "text": "Biografia.\nNacque da una delle grandi famiglie delle Terre Arnolfe, quella dei Bentivegna, feudatari di Acquasparta e Massa Martana, trasferitisi a Todi alla fine dell'XI secolo. Per alcuni era fratello del cardinale Bentivegna de' Bentivegni d'Acquasparta, Vescovo di Todi: altre ricerche mettono in dubbio il rapporto di parentela fra i due cardinali, ma l'uso da parte di entrambi del medesimo Stemma e predicato Nobiliare denunciano, per le ferree regole araldiche, l'appartenenza alla stessa famiglia. Lo stemma araldico \u00e8 ancora oggi visibile nella tomba di Matteo d'Acquasparta, nel Castello di Massa Martana, e negli \"Annali\" di Todi.\nEntr\u00f2 giovanissimo nell'ordine francescano e ben presto si dimostr\u00f2 molto dotto soprattutto in teologia, ottenendo il compimento degli studi in due delle pi\u00f9 grandi Universit\u00e0 d'Europa: Parigi e Bologna. La sua fama raggiunse Roma e divent\u00f2 dapprima \"lector Sacri Palatii\", sostituendo John Peckham, (divenuto nel frattempo arcivescovo di Canterbury), e poi, nel 1287, ministro generale dell'ordine francescano.\nNei conflitti sulla povert\u00e0 dell'Ordine, Matteo fu uno dei principali sostenitori della corrente maggioritaria dei Francescani (la cosiddetta \"Comunit\u00e0\", che si opponeva ai rigoristi del movimento degli Spirituali e difendeva un'interpretazione pi\u00f9 blanda della Regola in materia di povert\u00e0), e approv\u00f2 il possesso di beni \"in comune\" da parte dei frati. Dante lo nomina, biasimandolo, tramite le parole di San Bonaventura, nel Paradiso (XII, 124) in opposizione a Ubertino da Casale: \"\u00abma non fia da Casal n\u00e9 d'Acquasparta,/ l\u00e0 onde vegnon tali alla scrittura,/ ch' uno la fugge, e l'altro la coarta.\u00bb\"\nLa sua lungimiranza e sagacia politica lo portarono ben presto a salire nella gerarchia ecclesiastica. Nel 1288, eletto al papato, con il nome di Niccol\u00f2 IV, il francescano Girolamo Masci di Ascoli, religioso vicino alla grande famiglia romana dei Colonna, Matteo venne creato quasi subito cardinale prete con il titolo di San Lorenzo in Damaso (16 maggio 1288). Al suo posto, il capitolo francescano del 1289 scelse come ministro generale Raymond de Gaufredi, uno Spirituale di primo piano che, nonostante appartenesse alla corrente avversaria rispetto a quella di Matteo d'Acquasparta, fu tuttavia eletto alla guida dell'Ordine, anche per le pressioni politiche della Casa d'Angi\u00f2, con la quale lo stesso Raymond aveva un rapporto personale molto stretto.\nA partire dal suo ingresso nel collegio cardinalizio, Matteo cominci\u00f2 ad accumulare gratificazioni e incarichi. Quando venne eletto al soglio pontificio l'eremita Pietro da Morrone, con il nome di Celestino V, Matteo continu\u00f2 ad esercitare di fatto il generalato con molta astuzia politico-ecclesiastica.\nDopo le dimissioni improvvise di Celestino V, divenne una pedina determinante nel conclave di Natale del 1294, che port\u00f2 all'elezione di Benedetto Caetani, papa Bonifacio VIII, del quale fu uno dei pochissimi amici fidati, e per il quale assunse incarichi di grande prestigio, e talora molto delicati, prima come responsabile della cosiddetta \"crociata\" contro i Colonna, poi come ambasciatore in Lombardia, Firenze e quindi in Romagna.\nNel 1300, il papa lo invi\u00f2 a Firenze come legato apostolico, nel tentativo di pacificare le fazioni guelfe dei Cerchi e Donati, soprattutto quando giunse all'orecchio del pontefice la notizia che i Cerchi, pi\u00f9 numerosi, si erano alleati con citt\u00e0 ghibelline come Pisa e Arezzo.\nIl cardinale arriv\u00f2 in citt\u00e0 a giugno, ma se ne ripart\u00ec presto perch\u00e9 le fazioni non gli conferirono alcuna delega per prendere decisioni. Recatosi a Lucca, quando i Donati fecero una congiura rientrando in Firenze alla spicciolata dall'esilio cui erano stati condannati (come disposto in modo equanime per i capi delle due fazioni, e per il quale esilio erano gi\u00e0 partiti i Cerchi), egli marci\u00f2 con un esercito di lucchesi su Firenze, palesando la sua volont\u00e0 di favorire i guelfi neri. Bloccato alle porte del territorio fiorentino, arriv\u00f2 comunque in citt\u00e0, dove regnava ormai il malcontento da entrambe le parti sulla sua figura. Una freccia fu lanciata verso la sua finestra nel Palazzo vescovile, obbligandolo a traslocare per timore nel Palazzo dei Mozzi. I Signori della citt\u00e0, dispiaciuti per l'accaduto, gli offrirono spontaneamente un risarcimento pecuniario, ma egli \u2013 dopo qualche perplessit\u00e0 \u2013 lo rifiut\u00f2. La scena, con il cardinale che guarda i soldi indeciso se prenderli o meno, \u00e8 vividamente descritta da Dino Compagni nella sua \"Cronica\", essendo egli stesso presente in quanto deputato alla consegna:\nSubito dopo se ne and\u00f2 dalla citt\u00e0. Fu vescovo di Porto e Santa Rufina e sub-decano del Sacro Collegio. Fedele fino all'ultimo a papa Caetani, mor\u00ec a Roma agli inizi di novembre del 1302, e fu sepolto nella Basilica di Santa Maria in Aracoeli, in un grandioso monumento funebre in stile gotico, ancora oggi visibile."}
{"id": "679090", "revid": "36426", "url": "https://it.wikipedia.org/wiki?curid=679090", "title": "Palazzo arcivescovile (Firenze)", "text": ""}
{"id": "679091", "revid": "1632387", "url": "https://it.wikipedia.org/wiki?curid=679091", "title": "Sphyrna mokarran", "text": "Il pesce martello maggiore (Sphyrna mokarran) \u00e8 un grande squalo appartenente alla famiglia degli \"Sphyrnidae\".\nDistribuzione e habitat.\nLa specie \u00e8 distribuita in quasi tutti i mari caldi temperati e tropicali e frequenta le zone costiere su piattaforme di continenti e isole e le acque adiacenti fino a 80\u00a0m di profondit\u00e0. \u00c8 possibile osservare \"Sphyrna mokarran\" nelle acque basse in prossimit\u00e0 della costa, specie in corrispondenza dei dislivelli delle formazioni coralline e negli adiacenti habitat sabbiosi.\nAll'avvicinarsi della stagione estiva intraprende lunghe migrazioni verso luoghi pi\u00f9 freddi.\n\u00c8 riportata solo una cattura in acque italiane, a Camogli.\nDescrizione.\nSi distingue per il capo ampio e spesso, con il profilo anteriore quasi rettilineo ad eccezione di una breve rientranza centrale. \u00c8 un grande squalo dal corpo robusto, con una colorazione grigio-bruna sul dorso, digradante verso toni pi\u00f9 chiari sul ventre. La prima pinna dorsale \u00e8 molto alta e appuntita, con il margine posteriore arcuato. La pinna anale ha una base molto pi\u00f9 ampia di quella della seconda dorsale. Per quanto riguarda le dimensioni, pu\u00f2 raggiungere la massima lunghezza di 6 metri e pesare fino a 450 chili, anche se tendenzialmente ha taglie pi\u00f9 piccole.\nBiologia.\nVorace predatore.\nIl pesce martello maggiore ha un odorato estremamente sensibile ed \u00e8 un eccellente predatore. Si nutre di pesci in movimento che vivono a mezz'acqua, come sardine, aringhe, tarponi e suri, e di specie bentoniche, quali cernie, pleuronettidi e scienidi. Ma \u00e8 noto soprattutto per la sua preferenza per gli elasmobranchi, poich\u00e9 cattura dasiatidi, rajdi e anche squali. Nel suo vorace e peculiare comportamento predatorio nei confronti delle pastinache utilizza il grande capo per bloccare la preda sul fondale, lo ruota poi sul fianco e con un potente morso distacca un grosso lembo della pinna e procede in cerchio consumando a poco a poco la preda ormai inerme.\nRiproduzione.\nLa femmina raggiunge la maturit\u00e0 sessuale alla lunghezza di 3 metri circa e mette al mondo 20-40 piccoli, lunghi 70\u00a0cm, alla volta.\nRapporti con l'uomo.\nA causa della sua imponente mole e della sua temibile aggressivit\u00e0, \u00e8 probabilmente lo squalo pi\u00f9 pericoloso della famiglia degli squali martello, sebbene siano molto pochi gli attacchi registrati sull'uomo da questa specie. Date le sue grandi dimensioni e i suoi denti molto affilati, \u00e8 comunque in grado di infliggere ferite mortali ad un essere umano e bisogna pertanto prestare attenzione ad avvicinarsi con cautela. Diversi subacquei hanno riferito che i pesci martello maggiori tendono ad essere timidi e poco reattivi con gli esseri umani.\nA partire dal 2009, l'International Shark Attack File ha elencato in totale trentaquattro attacchi attribuibili agli squali martello del genere \"Sphyrna\": undici attacchi provocati, diciassette non provocati, uno avvenuto dopo un incidente aereo e cinque per altre cause. Fra questi, solo un attacco \u00e8 risultato mortale.\nA causa della difficolt\u00e0 di identificare la specie in questione, non si sa di preciso quanti siano gli attacchi causati dal pesce martello maggiore. Questo squalo \u00e8 stato confermato responsabile di un solo attacco provocato, oltre a quelli gi\u00e0 sopracitati."}
{"id": "679092", "revid": "1439131", "url": "https://it.wikipedia.org/wiki?curid=679092", "title": "Renault 20", "text": "La Renault 20 \u00e8 una berlina di classe medio superiore prodotta dalla Renault tra il 1975 e il 1984.\nStoria.\nDebutto.\nLe origini della \"Renault 20\" vanno fatte risalire al progetto \"127\" avviato nel 1970 per realizzare la futura ammiraglia di casa Renault, ossia la Renault 30. Tale grande berlina fu destinata a montare motori di grossa cilindrata, in particolare il V6 PRV da 2.7 litri, realizzato in collaborazione con Peugeot e Volvo. Sfortunatamente, l'avvento della crisi petrolifera nel 1973 mise in difficolt\u00e0 i vertici Renault sullo stesso prosieguo del progetto \"127\", poich\u00e9 prevedevano vita dura per la \"Renault 30\" data l'enorme impennata dei prezzi dei carburanti. Ma gli investimenti stanziati per il progetto \"127\" furono tanti e tali da rendere opportuno il proseguimento dello sviluppo della \"Renault 30\". Fu invece su un altro fronte che si decise di compensare le enormi spese sostenute: quello dell'erede della Renault 16, una vettura innovativa all'epoca del debutto, ma che nel 1974 era gi\u00e0 anziana e necessitava di un'erede che ne raccogliesse il testimone. Data la similitudine tra la \"R16\" e la \"30\" nell'impostazione della carrozzeria (berlina due volumi con quattro porte pi\u00f9 portellone), si decise che l'erede della \"R16\" sarebbe stata derivata proprio dalla \"30\", di cui avrebbe conservato la carrozzeria, ma avrebbe montato motorizzazioni di fascia inferiore. La presentazione della nuova vettura, denominata \"20\", avvenne al Salone di Parigi nell'autunno del 1975, ma la commercializzazione fu avviata solo all'inizio dell'anno seguente.\nDesign.\nLa 20 era una variante semplificata della 30: manteneva gli stessi ingombri e lo stesso corpo vettura dell'ammiraglia il cui disegno fu opera dell'allora responsabile del design Gaston Juchet. La Renault 20 andava a inserirsi tra la R30 stessa e la \"R16\", di cui riprende anche la meccanica nella versione base, ma in seguito sarebbe stata proprio una delle due sostitute della \"R16\" (l'altra sarebbe stata invece la Renault 18). In sostanza era una vettura fatta per chi voleva una vettura spaziosa e confortevole come la R30, ma pi\u00f9 agevole nei costi di esercizio, al pari di una R16. Rispetto alla R30, le differenze estetiche erano poche, ma evidenti: in primo luogo il muso era caratterizzato da fari singoli rettangolari (anzich\u00e9 circolari sdoppiati). Inoltre i paraurti erano pi\u00f9 sottili e privi di protezione in gomma, mentre le portiere avevano le cornici in tinta anzich\u00e9 cromate. I cerchi erano da 13 pollici con tre fori anzich\u00e9 da 14 pollici con 4 fori. Anche gli interni erano semplificati e l'equipaggiamento era pi\u00f9 scarno: anche il servosterzo era assente. In compenso l'abitabilit\u00e0 era pari a quella della \"sorella maggiore\", e cos\u00ec pure la capacit\u00e0 del bagagliaio. E a proposito del bagagliaio, per ampliarlo, il sistema di ribaltamento del sedile posteriore non era del tutto indovinato in quanto lo schienale del divano, molto stranamente, non era ribaltabile, ma andava \"appeso\" al soffitto dell'abitacolo, il che riduceva non di poco la massima capacit\u00e0 di carico.\nMeccanica e motori.\nLa struttura della \"Renault 20\" era anch'essa ripresa pari pari da quella della \"30\", e cos\u00ec anche la \"20\" faceva tesoro dei contenuti in tema di sicurezza passiva proposti nel prototipo BRV del 1974. Tra queste soluzioni vanno senz'altro ricordate la barre antintrusione nelle portiere anteriori e inoltre va ricordato l'irrigidimento della scocca mediante l'ausilio di longheroni e traverse aggiuntivi, sia nella zona frontale che in quella del tetto. Meccanicamente la \"Renault 20\" riprende invece quasi per intero le soluzioni introdotte dalla \"30\", e perci\u00f2 ecco che si ritrovano l'avantreno di tipo MacPherson e il retrotreno a bracci oscillanti. Sui due assi erano presenti anche in questo caso le molle elicoidali e gli ammortizzatori idraulici telescopici. Una delle poche differenze rispetto alla Renault 30 stava nell'impianto frenante, non a quattro dischi ma di tipo misto, cio\u00e8 con tamburi al retrotreno. Inoltre, i dischi erano di minor diametro.\nAl suo debutto, la \"Renault 20\" era prevista in un'unica motorizzazione, consistente in un 4 cilindri da 1647 cm\u00b3, lo stesso montato in quel periodo sulla \"16 TX\". Tale motore, della potenza massima di 90 CV, risultava meno brillante a causa dello sfavorevole rapporto CV/kg. Anche per questo, inizialmente, la \"Renault 20\" non sostitu\u00ec la \"R16\" ma semplicemente le si affianc\u00f2.\nIl cambio montato dalla \"Renault 20\" era di tipo manuale a 4 marce, ma era possibile optare a richiesta per un cambio automatico a 3 rapporti.\nEvoluzione.\nAl momento del lancio erano disponibili le versioni \"L\", \"TL\" e \"GTL\": quest'ultima, la pi\u00f9 ricca, montava il servosterzo, la chiusura centralizzata, i sedili reclinabili, i poggiatesta sui sedili e l'alzacristalli elettrico. Si dimostr\u00f2 essere la pi\u00f9 venduta tra le versioni di \"Renault 20\". In Italia, per\u00f2, venne commercializzata solo la \"TL\", ma con allestimento pi\u00f9 ricco e uguale alle \"GTL\" vendute nel resto d'Europa; solo all'inizio del 1978 furono vendute in Italia le L e GTL.\nNel settembre 1977 venne introdotta la \"20 TS\", equipaggiata con un nuovo motore da 2 litri di cilindrata e cambio sempre a 4 marce. In questo modo si ridusse il gap tra le versioni con motore 1.6 e la \"Renault 30\" con motore V6 da 2.7 litri. La potenza erogata dal nuovo propulsore (progettato in collaborazione con Peugeot e montato anche sulla 505 e sulla Citro\u00ebn CX) era di 109\u00a0CV.\nNel 1978 il motore da 1.6 litri sub\u00ec un leggero incremento di potenza, passando da 90 a 96\u00a0CV, in modo da rendere pi\u00f9 brillante la motorizzazione di base. La versione \"TS\", con le sue prestazioni brillanti, aveva infatti oscurato le altre versioni, per cui la Casa francese aveva ritenuto opportuno rendere pi\u00f9 appetibili anche le \"20\" di base.\nNel 1979 vi furono non poche novit\u00e0: un cambio manuale a 5 marce divenne disponibile come optional, mentre dalla gamma europea viene tolta la \"20 L\" a causa del suo scarso successo commerciale. La pi\u00f9 significativa tra queste novit\u00e0 si ebbe per\u00f2 nella seconda met\u00e0 dell'anno, con il debutto della \"20 TD\", prima Renault in assoluto a montare un motore diesel. In questo caso l'unit\u00e0 motrice era un motore da 2068\u00a0cm\u00b3 aspirato (a scanso di equivoci, la sigla \"TD\" non stava a significare \"turbodiesel\", ma era una sorta di contrazione tra la sigla \"TL\" e l'indicazione della presenza di un motore diesel) in grado di erogare una potenza massima di 64\u00a0CV. Lo stesso motore sarebbe stato montato poco pi\u00f9 avanti anche sulla \"30\", ma in versione sovralimentata. La \"20\" a gasolio fu proposta subito anche nel pi\u00f9 ricco allestimento \"GTD\", analogo all'allestimento \"GTL\" previsto per la 1.6 a benzina.\nNel 1980 venne introdotta invece \"20 LS\", dotata di meccanica della \"TS\" ed equipaggiamento della \"TL\". Tale versione and\u00f2 a sostituire le versioni \"TL\" e \"GTL\", che quindi scomparvero dai listini (ma non in Italia, dove la \"GTL\" continu\u00f2 la sua carriera). Sia la \"LS\" che la \"TS\" videro inoltre la potenza del loro 2 litri scendere a 104 CV: la \"TS\", dal canto suo, pot\u00e9 per\u00f2 beneficiare del cambio a 5 marce previsto nella dotazione di serie. Fu inoltre introdotta la \"20 TX\" dotata di motore a benzina da 2165\u00a0cm\u00b3 da 115\u00a0CV, cambio a 5 marce di serie e dotazione arricchita quasi ai livelli della \"30 TX\". Tale versione non venne mai importata in Italia per ragioni fiscali, visto che le cilindrate sopra i due litri erano penalizzate da quel punto di vista.\nNel 1981, in occasione di alcuni ritocchi agli interni, la gamma italiana venne ridotta a 3 varianti: 20 GTL, 20 TS e 20 GTD. In alcuni mercati esteri venne per\u00f2 introdotta la \"20 Turbo D\", dotata di una versione sovralimentata del motore delle precedenti versioni a gasolio montate sulla R20, lo stesso motore che equipaggiava la \"R30 Turbo D\", ma con potenza salita da 85 a 88\u00a0CV. La vettura era anche caratterizzata da un allestimento interno meno ricco.\nNel 1984 la 20 usc\u00ec di listino assieme alla 30.\nCon i suoi circa 620\u00a0000 esemplari prodotti in 8 anni, la \"R20\" ha avuto un successo discreto. La \"R20\" inoltre riusc\u00ec a raccogliere alcune glorie sportive, specie quando nel 1982 riusc\u00ec ad aggiudicarsi la Parigi-Dakar con un esemplare modificato in maniera da montare la trazione integrale.\nRiepilogo caratteristiche.\nDi seguito vengono riportate le caratteristiche relative alle varia versioni componenti la gamma della \"Renault 20\" in Europa:\nLa Dacia 2000.\nAgli inizi degli anni ottanta in Romania venne costruita su licenza una piccola serie di \"Renault 20 TS\" a cura della Dacia, da diverso tempo nell'orbita della Renault. La \"20\" prodotta in Romania fu voluta dal governo dell'allora dittatore Nicolae Ceau\u0219escu per essere utilizzata come auto della polizia e auto diplomatica. Il modello in questione assunse il nome di Dacia 2000 e montava il 2 litri da 109\u00a0CV della \"TS\" .\nProduzione.\nSi \u00e8 parlato di circa 620.000 esemplari prodotti per la \"Renault 20\": in effetti le fonti sono abbastanza discordanti tra loro, poich\u00e9 alcune fonti, menzionando anno per anno la produzione della vettura, portano a una somma complessiva di 618.311, ma ad esempio il sito tedesco dedicato alla \"20\" cita un totale di 629.004 esemplari e altre fonti ancora parlano di 607.405 esemplari."}
{"id": "679095", "revid": "253269", "url": "https://it.wikipedia.org/wiki?curid=679095", "title": "Oscar Brodney", "text": "Nel 1955 fu candidato al Premio Oscar per la sceneggiatura del film \"La storia di Glenn Miller\" (1954). Altri suoi lavori di successo furono \"La bella preda\" (1949), \"Tammy fiore selvaggio\" (1957) e \"Harvey\" (1950), versione cinematografica dell'omonima opera teatrale.\nBiografia.\nNacque e crebbe a Boston, figlio di un pescatore. Edward, uno dei suoi sei fratelli, sarebbe in seguito diventato pittore, particolarmente noto per le sue opere sulla seconda guerra mondiale. Oscar ebbe un'istruzione universitaria, frequentando la Boston University e Harvard, dove si laure\u00f2 in legge. Diventato avvocato, prese a scrivere per hobby testi per gli spettacoli da night club, per il vaudeville e per la radio. Assieme al suo socio Jack Rubin, scrisse diversi soggetti per il cinema che per\u00f2 gli venivano regolarmente respinti finch\u00e9 all'Universal il produttore Bruce Manning non comper\u00f2 una loro storia."}
{"id": "679096", "revid": "35804", "url": "https://it.wikipedia.org/wiki?curid=679096", "title": "Packaging", "text": ""}
{"id": "679097", "revid": "481666", "url": "https://it.wikipedia.org/wiki?curid=679097", "title": "Allan Dwan", "text": "Nell'era del cinema muto fond\u00f2 la A.D. Production e la Associated Producers. Fu uno dei fondatori della Motion Picture Directors Association (18 luglio 1915).\nBiografia.\nNato nell'Ontario, a Toronto, era figlio di Mary Jane Hunt e di Joseph Michael Dwan (1857-1917), un commesso viaggiatore. La sua famiglia (compreso il fratello maggiore di Allan, Leo Garnet) si trasfer\u00ec negli Stati Uniti quando lui aveva sette anni, il 4 dicembre 1892 (da quel che risulta dalla sua richiesta di naturalizzazione fatta nell'agosto 1939). \nStudi\u00f2 ingegneria presso l'Universit\u00e0 di Notre Dame ed inizi\u00f2 a lavorare per una compagnia elettrica di Chicago. Nei primi anni del Novecento, Chicago era il pi\u00f9 grande centro di produzione e distribuzione cinematografica degli Stati Uniti e il giovane Allan cominci\u00f2 a interessarsi di quella nascente industria. Cos\u00ec, quando la Essanay gli offr\u00ec l'occasione di diventare sceneggiatore, accett\u00f2 quel lavoro. All'epoca, alcuni cineasti della costa orientale presero l'abitudine di trascorrere l'inverno in California, dove il clima consentiva loro di continuare a lavorare anche nei mesi invernali per le produzioni che richiedevano climi caldi. Presto molte compagnie si trasferirono l\u00ec tutto l'anno e, nel 1911, Dwan inizi\u00f2 a lavorare part-time a Hollywood. Mentre era ancora residente a New York, nel 1917, divent\u00f2 presidente della costola orientale della Motion Picture Directors Association, un'organizzazione non-profit fondata a Los Angeles nel 1915 come unione corporativa dei registi cinematografici.\nCarriera.\nDall'agosto 1911 al luglio 1912, Dwan - diventato regista - gest\u00ec gli studi californiani di La Mesa della Flying A, una casa di produzione fondata nel 1910 a Chicago che avrebbe preso il nome di American Film Manufacturing Company. In quel periodo, sotto la gestione di Dwan, la casa produsse circa centocinquanta film, in gran parte di genere western o commedie. Dwan diresse anche i primi episodi della serie che aveva come protagonista il personaggio di Calamity Anne, una cowgirl che, interpretata da Louise Lester, divent\u00f2 la prima star femminile della storia del cinema del western. Nell'estate del 1913, il regista pass\u00f2 a lavorare per la Bison Motion Pictures, poi per la Rex Motion Picture Company. In quell'anno, firm\u00f2 poi un contratto con la Universal Film Manufacturing Company, studio che lasci\u00f2 nel 1914 per la Famous Players Company per poi passare l'anno dopo a lavorare con D.W. Griffith per la Triangle Film Corporation, prendendo parte alla lavorazione di \"Intolerance\" come secondo assistente e inventando l'attrezzatura usata per le riprese con la gru.\nVita privata.\nDal 1915 al 1921 \u00e8 stato sposato con l'attrice Pauline Bush."}
{"id": "679098", "revid": "36426", "url": "https://it.wikipedia.org/wiki?curid=679098", "title": "Matteo da Acquasparta", "text": ""}
{"id": "679107", "revid": "287204", "url": "https://it.wikipedia.org/wiki?curid=679107", "title": "Eskisehir", "text": ""}
{"id": "679109", "revid": "1305772", "url": "https://it.wikipedia.org/wiki?curid=679109", "title": "X legione", "text": ""}
{"id": "679113", "revid": "36426", "url": "https://it.wikipedia.org/wiki?curid=679113", "title": "Sacro Collegio", "text": ""}
{"id": "679115", "revid": "834", "url": "https://it.wikipedia.org/wiki?curid=679115", "title": "The R.E.M.", "text": ""}
{"id": "679116", "revid": "729019", "url": "https://it.wikipedia.org/wiki?curid=679116", "title": "Monte (Enna)", "text": "Monte \u00e8 un quartiere di Enna alta.\nEdifici storici.\nTra i monumenti pi\u00f9 noti del quartiere Monte vi sono la torre di Federico II, di epoca medievale e il santuario di Papardura, al cui interno sono conservati affreschi del pittore fiammingo Borremans, stucchi palermitani, quadri di epoca Barocca, statue ed altre decorazioni.\nLa chiesa e il convento di Montesalvo si trovano su uno sperone roccioso; qui sosta per due settimane l'anno la statua denominata Maria SS. della Visitazione che vi \u00e8 portata in processione in occasione della festa patronale del 2 luglio.\nAccanto alla chiesa di Montesalvo vi sono un obelisco e un'antica stele che indica il centro geografico della Sicilia.\nA monte si trova anche la porta di Janniscuru, l'unica sopravvissuta delle 6 antiche porte della citt\u00e0, la quale \u00e8 stata oggetto di restauro."}
{"id": "679133", "revid": "30610", "url": "https://it.wikipedia.org/wiki?curid=679133", "title": "Laura Veccia Vaglieri", "text": "Accreditata a livello internazionale per la sua vasta competenza circa la cultura arabo-islamica e la lingua araba, \u00e8 stata tra le pioniere dell'arabistica e dell'islamologia italiane.\nBiografia.\nFiglia dell'illustre archeologo ed epigrafista Dante Vaglieri (1865 \u2013 1913), studi\u00f2 sotto la direzione di Ignazio Guidi all'Universit\u00e0 degli Studi di Roma.\nProfessore ordinario (e poi emerito) nell'Istituto Universitario Orientale di Napoli, fu autrice di alcuni fra i pi\u00f9 importanti libri riguardanti l'analisi storica e istituzionale del mondo arabo e musulmano. Innanzitutto, quella che fino ad oggi \u00e8 ancora la pi\u00f9 nota e diffusa grammatica della lingua araba, la \"Grammatica teorico-pratica della lingua araba\" (2 voll., Istituto per l'Oriente, Roma 1937), concepita anche per gli autodidatti; inoltre, a definire l'autorevole contributo della Veccia Vaglieri concorrono un'eccellente sintesi sull'Islam classico (\"L'Islam da Maometto al secolo XVI\", in \"Storia Universale\" (direttore Ernesto Pontieri), Vallardi, Milano 1963), uno scritto apologetico (\"Apologia dell\u2019 Islamismo\", A. F. Formiggini, Roma, 1925) e una moltitudine di articoli di altissimo profilo sul periodo del primo Islam.\nFu collaboratrice dell'\"Encyclopaedia of Islam / Encyclop\u00e9die de l'Islam\", la pi\u00f9 accreditata enciclopedia sulla cultura islamica (approntata dai maggiori esperti internazionali, e da accademici e studiosi), e scrisse diversi articoli per la \"Cambridge History of Islam\"."}
{"id": "679140", "revid": "2036278", "url": "https://it.wikipedia.org/wiki?curid=679140", "title": "Unic Records", "text": "La Unic Records \u00e8 una etichetta discografica indipendente attiva in Italia tra il 1997 e il 2002. \u00c8 stata una delle prime etichette a produrre artisti del panorama del rap italiano. Si ricordano tra i suoi progetti: Epicentro Romano (progetto di compilation che dal 1998 riunisce la scena romana del rap con nomi quali: Sparo Manero, Piotta, Assalti Frontali, Ak 47, Flaminio Maphia, Kaotici, Bestie Rare), 2 Buoni Motivi, Indelebile Inchiostro, Malaisa.\nTra le produzioni pi\u00f9 interessanti e ben riuscite si distinguono: Scimmie del Deserto con \"Azione di disturbo\", Losco Affare con \"Puoi non ascoltare\", Cor Veleno \"21 Tyson\" e con Piotta \"Rime e numeri\", Flaminio Maphia \"Spaccamo tutto\" e tanti altri.\nNel 2002, l'etichetta si fonde con la casa editrice Drago Publisher. Nel 2007 esce \"Epicentro Romano Volume Terzo\" co-prodotta con La Grande Onda. \nNel 2020 esce \"Epicentro Romano IV \u2013 Rewind\" co-prodotto con Goody Music Production e Antibe Music."}
{"id": "679142", "revid": "122335363", "url": "https://it.wikipedia.org/wiki?curid=679142", "title": "Nesquik", "text": "Nesquik \u00e8 una bevanda prodotta da Nestl\u00e9. In Italia, con questo termine ci si riferisce generalmente al Nesquik Solubile, una polvere solubile al cacao da aggiungere al latte.\nStoria.\nNel 1948, Nestl\u00e9 sviluppa negli Stati Uniti un progetto a base di latte aromatizzato a vari gusti e viene introdotto nel mercato come \"Nestl\u00e9 Quik\". Negli anni cinquanta viene introdotto anche nel mercato europeo come \"Nesquik\". Nel 1998 il nome diventa \"Nesquik\" anche nei paesi anglosassoni.\nIn Italia \"Nesquik Solubile\" venne distribuito nel 1971. Il marchio \"Nesquik\" congloba diversi prodotti, con differenze tra mercato statunitense ed italiano. Con l'aggiunta nel prodotto di alcune vitamine e del ferro, il nome viene cambiato nel 2006 in \"Nesquik Plus \"e nel 2012 in \"Nesquik Opti-Start\".\nNell'agosto 2004 un test di Greenpeace riscontra la presenza di organismi geneticamente modificati in una confezione di Nesquik. Una donna cinese denuncia la Nestl\u00e9, poich\u00e9 l'uso di OGM nei prodotti per l'infanzia \u00e8 proibito dalle leggi locali. Un secondo test condotto in dicembre d\u00e0 risultati negativi.\nNel 2021, in occasione dei 50 anni, Francesco Facchinetti pubblica la canzone \"10 agosto\".\nQuicky Bunny.\nNel 1973 viene introdotta la \"mascotte\" che reclamizza il prodotto, \"Quicky Bunny\". Si tratta di un cartone animato; un coniglio antropomorfo che veste una \"Q\". Il suo \"slogan\" pi\u00f9 famoso \u00e8 \"It's so rich and thick and choco-lick! But you can't drink it slow if it's Quik!\". In Europa e in Canada \u00e8 conosciuto come \"Quicky, il coniglio Nesquik\".\nFrancia e Grecia avevano un'altra \"mascotte\". Si trattava di un mostro giallo e grasso, ovviamente sotto forma di cartone animato, chiamato \"Groquik\u2014a\" (in Francia), variazione di \"Gros Quik\" (grasso Quik), creato da Yves Brunier. In Grecia invece si chiamava Quik\u00e1ras (grande Quik, in greco \u039a\u03bf\u03c5\u03b9\u03ba\u03ac\u03c1\u03b1\u03c2). Quest'ultimo fu sostituito da \"Quiky\", creando forti critiche da parte degli ammiratori della vecchia \"mascotte\" che hanno protestato contro gli Stati Uniti e la mancanza di un personaggio diverso dagli altri. In Portogallo la \"mascotte\" era un canguro, \"Kangurik\", anch'esso sostituito da \"Quicky\" tra il 1989 e il 1990. In Italia invece, prima dell'avvento del coniglio nel 1991, la mascotte era una scatola antropomorfa del prodotto (\"Mr. Nesquik\").\nNegli Stati Uniti, nel 1999 \"Quik Bunny\" venne rinominato \"Nesquik Bunny\" e la \"Q\" fu sostituita dalla \"N\". Appare sulle confezioni e nelle pubblicit\u00e0.\nAltri prodotti.\nOltre al prodotto principale, ne sono nati molti altri a base di Nesquik"}
{"id": "679144", "revid": "1305772", "url": "https://it.wikipedia.org/wiki?curid=679144", "title": "Contea di Box Elder", "text": "La contea di Box Elder, in inglese Box Elder County, \u00e8 una contea dello Utah, negli Stati Uniti. ha una popolazione di 42745 abitanti (2000). Il capoluogo \u00e8 Brigham City. La contea deve il proprio nome agli alberi di acero americano (in inglese, \"box elder\") presenti nella regione.\nGeografia fisica.\nLa contea di Box Elder \u00e8 posta all'estremit\u00e0 nordoccidentale dello Stato dello Utah al confine con l'Idahoa nord e il Nevada a ovest. Ha una superficie complessiva di 17428 km\u00b2, dei quali il 14,95% \u00e8 costituito da acque interne. Il territorio \u00e8 ricompreso in gran parte nella regione del Gran Bacino. La parte occidentale della contea \u00e8 prevalentemente desertica e scarsamente popolata mentre nella parte orientale, dove si concentrano i principali centri abitati, si elevano i monti Wellesville, che fanno parte della catena dei monti Wasatch. La zona meridionale \u00e8 occupata dalla parte settentrionale del Gran Lago Salato.\nParchi e riserve naturali.\nNel territorio della contea di Box Elder sono presenti un parco statale e il sito di importanza storica nazionale di Golden Spike.\nIl parco statale di Willard Bay \u00e8 un ampio bacino di acqua dolce situato lungo la costa nordorientale del Gran Lago Salato, dal quale \u00e8 separato mediante una diga.\nIl sito di importanza storica nazionale di Golden Spike fu istituito per ricordare il luogo in cui il 10 maggio 1869 fu completata la Prima Ferrovia Transcontinentale, con il congiungimento del tronco orientale, realizzato dalla compagnia ferroviaria \"Central Pacific\", con\nil tronco occidentale, costruito dalla \"Union Pacific\".\nStoria.\nLa presenza di popolazioni di cacciatori nomadi nella regione risale a 12000 anni, come attestato dagli scavi effettuati in una serie di grotte e caverne sulle coste del Gran Lago Salato (Danger Cave, Promontory Caves, Hogup Cave). La zona fu quindi parte del territorio occupato da popolazioni di indiani delle Grandi Pianure. I primi primi cacciatori di pellicce europei arrivarono nella regione a partire dal 1820. Il primo insediamento stabile ad opera di coloni mormoni risale al 1851, anno a cui risale anche la fondazione della citt\u00e0 di Brigham City. I primi coloni dovettero spesso scontrarsi con gli indiani Shoshoni che gi\u00e0 abitavano la regione. La contea di Box Elder fu istituita nel 1856 ridefinendo i confini della contea di Weber."}
{"id": "679151", "revid": "228587", "url": "https://it.wikipedia.org/wiki?curid=679151", "title": "Bene di Giffen", "text": ""}
{"id": "679152", "revid": "88295", "url": "https://it.wikipedia.org/wiki?curid=679152", "title": "Atto di nascita dell'Esercito Italiano", "text": ""}
{"id": "679153", "revid": "57532", "url": "https://it.wikipedia.org/wiki?curid=679153", "title": "Cache County", "text": ""}
{"id": "679155", "revid": "834", "url": "https://it.wikipedia.org/wiki?curid=679155", "title": "Albert Robert Ayat", "text": ""}
{"id": "679160", "revid": "1305772", "url": "https://it.wikipedia.org/wiki?curid=679160", "title": "Contea di Carbon (Utah)", "text": "La contea di Carbon, in inglese Carbon County, \u00e8 una contea dello Stato dello Utah, negli Stati Uniti. Ha una popolazione di 20422 abitanti (2000). Il capoluogo \u00e8 Price (Utah). La contea deve il proprio nome alle miniere di carbone presenti nella regione.\nGeografia fisica.\nLa contea di Carbon \u00e8 posta nella sezione centrorientale dello Stato dello Utah e ha una superficie complessiva di 3829 km\u00b2. Il territorio fa parte della regione dell'Altopiano del Colorado. Il confine orientale \u00e8 delimitato dal corso del Green River. I principali centri abitati sono allineati lungo il fiume Price che attraversa da nord a sud la parte centroccidentale della contea. Il punto di massima elevazione \u00e8 il Bruin Point (3104 m).\nStoria.\nNella regione sono state rinvenute numerose testimonianze della Cultura di Fremont (700-1300). I primi insediamenti furono costituiti lungo il fiume Price da coloni mormoni verso il 1880. In quegli stessi anni furono scoperti i giacimenti di carbone e furono aperte numerose miniere che attirarono manodopera proveniente in gran parte dall'Europa meridionale e orientale e dal Giappone. La contea di Carbon fu istituita nel 1894."}
{"id": "679163", "revid": "287204", "url": "https://it.wikipedia.org/wiki?curid=679163", "title": "Campionato italiano di hockey su ghiaccio 1960-1961", "text": "Il campionato italiano di hockey su ghiaccio 1960-61 fu organizzato dalla FISG.\nSerie A.\nFormazioni.\nDopo due stagioni l'Ortisei torna a giocare in Serie A; rinuncia l'Auronzo che sospende l'attivit\u00e0 per la realizzazione della nuova pista artificiale.\nSono ancora quindi 4 le formazioni iscritte: Diavoli Milano, Bolzano, Ortisei e Cortina.\nFormula.\nIl campionato \u00e8 giocato con la formula di andata e ritorno, inoltre tutte le squadre possono schierare solo uno straniero od oriundo: la scelta dei Campioni d'Italia dei Diavoli Milano cade su Bryan Whittal, mentre Alfredo Coletti si accasa a Bolzano, Carmine Tucci a Cortina e Bernardo Tomei veste la maglia dell'Ortisei.\nCampionato.\nLa lotta per la conquista dello scudetto \u00e8 affare tra Cortina e Diavoli Milano; il Bolzano perde tutti gli scontri diretti e le uniche vittorie ottenute sono quelle contro l'Ortisei, squadra cenerentola del torneo. Alla vigilia dell'ultima gara di Campionato, in programma a Milano il 14 febbraio 1961, la classifica vede in testa il Cortina a 10 punti, seguito dai Diavoli Milano a 8; se agli ampezzani, per vincere il torneo basta non perdere, i milanesi sono obbligati a vincere per poter raggiungere lo spareggio. L'obbiettivo per i meneghini \u00e8 centrato dopo una dura battaglia che li vede vincitori per 6-3, ma con Bryan Whital e Igino Larese Fece che terminano la gara malconci.\nSpareggio scudetto.\nDopo alcuni rinvii, la finale viene disputata il 18 marzo 1961 a Bolzano; direttori di gara sono gli svizzeri Breitenstein e Olivieri. Gli ampezzani passano subito in vantaggio all'1'58 con Ivo Ghezze; al 3'45 Alberto Da Rin raddoppia a conclusione di una un'azione imbastita da Carmine Tucci; dopo che il secondo periodo si \u00e8 chiuso a reti inviolate, nell'ultima frazione di gioco \u00e8 ancora il Cortina ad imporsi all'8'45 con Ivo Ghezze che in contropiede insacca alle spalle di Vittorio Bolla; il goal del definitivo 4-0 \u00e8 merito di Giulio Oberhammer che, assistito da Alberto Da Rin, si sbarazza di un avversario e da distanza ravvicinata mette il disco nella gabbia. Il Cortina \u00e8 Campione d'Italia per la quarta volta.\nGara unica - 18 marzo 1961 a Bolzano\n La Sportivi Ghiaccio Cortina vince il suo quarto titolo italiano.\nFormazione Campione d'Italia: Enrico Benedetti - Alberto Da Rin - Gianfranco Da Rin - Renzo De Gasperi - Paolo De Zanna - Bruno Frison - Paolo Gaspari - Ivo Ghezze - Giuseppe Lorenzi - Francesco Macchietto - Giulio Oberhammer - Carmine Tucci - Giulio Veroncai - Giuseppe Zandegiacomo.\nClassifica marcatori.\nIvo Ghezze (Cortina) e Giampiero Branduardi (Diavoli Milano) con 7 reti si aggiudicano a pari merito la classifica dei marcatori, seguiti da Giorgio Zerbetto (Bolzano, 6 reti), Giancarlo Agazzi e Giovanni Ceserani (Diavoli Milano, 5 reti)."}
{"id": "679165", "revid": "6923", "url": "https://it.wikipedia.org/wiki?curid=679165", "title": "Alundra", "text": ", pubblicato in Europa con il nome The Adventures of Alundra, \u00e8 un videogioco di ruolo d'azione sviluppato da Matrix Software per la console PlayStation.\nIl gioco \u00e8 stato pubblicato nel 1997 in Giappone da Sony Computer Entertainment, localizzato per i paesi nordamericani da Working Designs e infine pubblicato in Europa da Psygnosis nel 1998. Nel 2012 \u00e8 stato reso disponibile per l'acquisto digitale in Europa sulla piattaforma PlayStation Network. Un sequel intitolato \"\" \u00e8 stato pubblicato in Giappone nel 1999 e in Europa l'anno successivo.\nIl protagonista del gioco \u00e8 Alundra, un giovane dalle orecchie a punta in possesso della capacit\u00e0 di entrare nei sogni altrui, giunto nel villaggio di Inoa a seguito di un naufragio e chiamato a salvare la popolazione dalla maledizione del demone Melzas, la quale si manifesta attraverso incubi potenzialmente letali.\n\"Alundra\" \u00e8 stato il primo titolo dello studio giapponese Matrix Software, gran parte del cui team di sviluppo aveva lavorato in precedenza a \"\" per Mega Drive. Ha riscosso un buon successo di critica grazie alla storia particolare, alla riuscita caratterizzazione dei personaggi, alle eleganti meccaniche di gioco e agli enigmi impegnativi. Nel 1997, anno di pubblicazione, il gioco ha venduto pi\u00f9 di 140.000 copie in Giappone e all'11 giugno 2016 ha venduto pi\u00f9 di 130.000 copie in Nord America.\nTrama.\nVestiamo i panni di Alundra, un giovane ragazzo con la capacit\u00e0 di entrare nei sogni delle persone, mentre il soggetto interessato dorme. I sogni lo guidano ad Inoa, piccolo villaggio costiero, abitato da gente socievole ed accogliente ma al contempo tormentata da strani incubi che hanno il potere di uccidere. Salvato da Jess, un fabbro di Inoa, dopo il naufragio che la sua nave subisce, Alundra scopre i suoi poteri grazie all'aiuto di uno studente del paese, Septimus, che lo guider\u00e0 nella scoperta delle sue abilit\u00e0 e nel salvataggio degli sventurati. Alundra, sfruttando il suo mistico potere, entrer\u00e0 negli incubi delle anime torturate, cambiandone la conclusione attraverso l'eliminazione diretta dell'elemento di disturbo, il che si traduce in una lotta contro l'incubo incarnato sotto forma di mostro.\nIl suo vero scopo, per\u00f2, \u00e8 un altro. Proseguendo, si scoprir\u00e0 che \u00e8 un demone malvagio a mandare gli incubi, Melzas, che pu\u00f2 essere eliminato solo da un essere umano chiamato \u201cil Salvatore\u201d. Costui \u00e8 Alundra. Per giungere alla dimora ove il mostro risiede, Alundra dovr\u00e0 avventurarsi nel mondo di Inoa, cercando 7 gemme sacre che fungono da chiave per la lotta finale.\nIl passato del personaggio non viene descritto durante il gioco.\nModalit\u00e0 di gioco.\nNon ci sono messaggi (parlato) mandati da Alundra all'interno dei dialoghi, e l'unico modo per interagire \u00e8 rispondere S\u00ec o No.\nAccoglienza.\n\"Alundra\" \u00e8 stato valutato positivamente nel periodo della sua pubblicazione: attualmente l'aggregatore di recensioni Metacritic attribuisce al gioco una votazione media di 86 punti su 100 su una base di 9 recensioni, mentre GameRankings gli assegna una valutazione media dell'83,77% basata su 13 recensioni, collocandolo fra i cento migliori titoli di tutti i tempi per PlayStation.\nJay Boor di IGN ha affermato di non esser \"mai stato tanto messo alla prova da un gioco fin dai tempi del vecchio \"\" per Genesis. E Climax ha reso \"Alundra\" due volte pi\u00f9 difficile, due volte pi\u00f9 stimolante e due volte pi\u00f9 bello di \"Landstalker\".\" La recensione afferma, inoltre, che \"Alundra\" ha \"una bella storia, eccellenti musiche e una grafica che ben si adatta al gioco\"."}
{"id": "679167", "revid": "36426", "url": "https://it.wikipedia.org/wiki?curid=679167", "title": "Giacchinotto de' Pazzi", "text": "Biografia.\nFiglio di Uguccione de' Pazzi, fu nominato Cavaliere Aurato nel 1280, fu tra i capi della fazione dei guelfi neri di Firenze tanto da essere esiliato a Castel della Pieve nel 1300, come parte di un provvedimento teso a isolare le \"teste calde\" delle due fazioni, voluto, tra gli altri, da Dante Alighieri nel bimestre in cui fu Consigliere dei Priori delle Arti. Insieme a lui c'erano, tra gli altri, Corso Donati e il cugino lontano Pazzino de' Pazzi.\nGiacchinotto, rientrato in citt\u00e0 assistette al trionfo della parte Nera grazie all'intervento di Carlo di Valois e divenne in seguito Consigliere di Comune nel 1307.\nFu compreso nel bando imperiale del 1312. L'ultima notizia che lo riguarda risale al 19 agosto 1315.\nEbbe tre figli:"}
{"id": "679168", "revid": "2232024", "url": "https://it.wikipedia.org/wiki?curid=679168", "title": "Hexanchiformes", "text": "L'ordine degli Hexanchiformes comprende 7 specie di squali, tra cui lo squalo manzo (\"Heptranchias perlo\").\nEtimologia.\nIl nome scientifico dell'ordine deriva dalle parole greche \"exa\", sei + \"agko\", strangolato + la parola latina \"forma\".\nDescrizione.\nTutte le specie dell'ordine sono contraddistinte da una sola pinna dorsale senza raggi, occhi senza membrana nittitante, 6-7 aperture branchiali. Le dimensioni variano di molto da specie a specie, dai 117 cm di lunghezza massima di \"Chlamydoselachus africana\" ai 482 cm di \"Hexanchus griseus\".\nTassonomia.\nQuest'ordine attualmente \u00e8 composto da due famiglie per un totale di 6 specie. Tuttavia scienziati e paleontologi hanno classificato in questo ordine numerose specie oggi estinte, ritrovate in forma fossile.\nHexanchiformes estinti.\n "}
{"id": "679169", "revid": "729019", "url": "https://it.wikipedia.org/wiki?curid=679169", "title": "Impuzamugambi", "text": "Gli Impuzamugambi o Impuza Mugambi che in lingua kinyarwanda significa \"coloro che hanno lo stesso obiettivo\", furono una milizia Hutu in Ruanda formatasi nel 1992 e responsabile degli eccidi in quel paese.\nInsieme all'altro gruppo miliziano hutu, gli Interahamwe, gli Impuzamugambi furono responsabili del massacro della popolazione Tutsi e dei moderati Hutu durante il genocidio ruandese nel 1994.\nMentre gli Interahamwe erano guidati dai capi politici del \"Mouvement r\u00e9publicain national pour la d\u00e9mocratie et le d\u00e9veloppement\" (MRND), gli Impuzamugambi furono guidati dai leader di un altro movimento politico, la \"Coalition pour la D\u00e9fense de la R\u00e9publique\" (CDR), reclutando la propria milizia proprio nelle frange giovanili di questa formazione politica.\nLa CDR era una formazione politica molto simile all'MRND con il quale cooperava continuamente, ma aveva delle istanze pi\u00f9 radicali per quanto riguardava la campagna etnica contro i Tutsi. \nCome gruppo miliziano gli Impuzamugambi era molto pi\u00f9 piccolo e meno organizzato, tuttavia diverse ricostruzioni indicano grosse responsabilit\u00e0 dei loro capi in molti episodi riferentisi al massacro dei Tutsi.\nCome i loro alleati Interahamwe, gli Impuzamugambi vennero addestrati ed equipaggiati dalle forze governative ruandesi (RGF) e guidate dal presidente della Guardia Presidenziale Ruandese e leader dell'MRND Juv\u00e9nal Habyarimana.\nQuando inizi\u00f2 il genocidio nel 1994 le due milizie agirono in stretta collaborazione tra loro, unendo la loro struttura ed il loro equipaggiamento, agendo simultaneamente nelle stesse azioni criminose e differenziandosi unicamente per la foggia delle loro divise.\nDopo il periodo pi\u00f9 intenso del massacro, entrambi i gruppi miliziani ed i loro leader fuggirono oltre i confini orientali della Repubblica Democratica del Congo.\nAll'interno della leadership del CDR, Hassan Ngeze e Jean-Bosco Barayagwiza furono i maggiori responsabili dei crimini commessi dagli Impuzamugambi, entrambi vennero giudicati colpevoli dal Tribunale criminale internazionale per il Ruanda nel 2003 per aver pianificato e organizzato il genocidio e condannati all'ergastolo. La pena venne poi commutata in 35 anni di prigione a causa di alcuni vizi processuali."}
{"id": "679171", "revid": "415140", "url": "https://it.wikipedia.org/wiki?curid=679171", "title": "Storia della Russia", "text": "La storia della Russia \u00e8 la storia del popolamento umano nei vasti territori che oggi compongono (o hanno composto nel passato) lo Stato russo; vale a dire, oltre alla Russia europea centro-occidentale (che si deline\u00f2 successivamente come \"cuore\" dello Stato russo), l'Asia centrale, il Caucaso, la Siberia, l'Estremo Oriente russo e tutte le terre situate lungo la estesissima linea costiera del mar Glaciale Artico.\nPeriodo pre-slavo.\nNei secoli precedenti la nascita di Cristo le vaste terre della Russia meridionale erano abitate da popoli indoeuropei (di cui erano probabilmente la terra d'origine) come gli sciti, a cui si avvicenderanno i Sarmati e, nell'Alto Medioevo, gli slavi; nell'area che poi sarebbe diventata il centro del futuro Stato russo, vale a dire il bacino di Mosca, per lungo tempo prima del X secolo dimorarono genti di ceppo finnico o lituano.\nTra il III e il VI secolo dell'era cristiana, le steppe subirono, a ondate successive, le invasioni di popoli nomadi, guidate da trib\u00f9 bellicose che si dirigevano verso l'Europa occidentale. Fu il caso, ad esempio, degli unni e degli avari. Un popolo turco, i cazari, govern\u00f2 la Russia meridionale durante l'VIII secolo; furono preziosi alleati dell'Impero bizantino e condussero diverse guerre contro i califfati arabi.\nLa penetrazione slava del VII secolo.\nA partire dal VII secolo gli slavi cominciarono ad avere il predominio nella Russia occidentale e pian piano assimilarono le preesistenti trib\u00f9 ugro-finniche, come i merja, i muromi e i mesceri; verso la fine dello stesso secolo entrarono nella scena russa anche popolazioni di origine vichinga, i \"Rus\"', che sovrapponendosi e successivamente mescolandosi a questo substrato diedero origine alla Rus' kievana.\nLa Rus' di Kiev (882-1283).\nI primi nuclei della nazionalit\u00e0 russa si formano verso la fine del IX secolo intorno a Kiev, entro i confini di uno Stato che prese il nome di Rus' di Kiev, grazie all'opera di principi del popolo chiamato \"Rus\"' ( di stirpe vichinga) provenienti da Velikij Novgorod, sotto la guida di Rjurik I.\nUno dei primi sovrani della neonata unit\u00e0 statuale fu Oleg I, mentre Vladimiro I il Santo (956-1015, regnante dal 980) \u00e8 considerato il promotore della conversione al cristianesimo, che fece s\u00ec che il regno di Kiev entrasse in stretti rapporti con Bisanzio. Pi\u00f9 tardi sorsero altri centri di potere, come quelli di Vladimir, Tver', Jaroslavl' e di Suzdal'.\nRisale all'XI secolo una raccolta di norme consuetudinarie, la \"Russkaja Pravda\", periodicamente aggiornata negli anni a venire.\nNel 1132, alla morte del figlio di Vladimir II Monomaco, il potere centrale si disgrega; allo Stato unitario si sostituiscono diversi centri di potere, fra i quali avrebbe assunto particolare importanza la Volinia nel sud-ovest dello Stato kievano, Novgorod nel nord-ovest e Vladimir nel nordest.\nL'invasione mongola (1223-1240).\nNel 1237 il Paese fu invaso dai mongoli guidati da Gengis Khan che fondarono il Khanato dell'Orda d'Oro localizzato tra il Don e il Volga. Negli anni intorno al 1240 compirono diverse scorrerie in tutto il territorio russo, seminando morte e distruzione; la distruzione di Rjazan' \u00e8 del 1237, l'invasione del Principato di Vladimir-Suzdal' \u00e8 dell'inverno 1237-1238 e infine la messa a sacco di Kiev, la citt\u00e0 pi\u00f9 importante della Rus' di Kiev, risale al 1240.\nI principati russi furono ridotti in una posizione subordinata e tributaria, anche se non vi fu una pesante ingerenza nella loro organizzazione e nei loro affari interni; i mongoli si limitarono ad esigere tributi (la cui riscossione era spesso affidata a russi) e a esercitare un controllo politico restando nella loro capitale, Saraj, situata nel basso Volga. Il dominio mongolo, o meglio il loro controllo sulla Russia, ricevette un duro colpo nel 1380, anno della battaglia di Kulikovo in cui il principe Demetrio di Russia port\u00f2 i russi alla prima loro vittoria militare contro i mongoli; attraverso alterne vicende il periodo mongolo in Russia viene considerato concluso nel 1480, quando lo zar moscovita Ivan III dichiar\u00f2 decaduto ogni dovere di fedelt\u00e0 verso il khan.\nNel frattempo altre nazioni rivolgono il loro interesse alle terre russe divise e indebolite: Impero svedese, Livonia (Cavalieri Teutonici) e Lituania. Una delle figure pi\u00f9 famose della storia russa del periodo \u00e8 Alessandro, detto Nevskij (della Neva), granduca di Vladimir e principe di Novgorod, che sconfisse gli svedesi sul fiume Neva e i livoni nella battaglia del lago ghiacciato combattuta sul lago dei Ciudi.\nIl principato di Moscovia (1283-1547).\nNello stesso periodo si venne affermando la supremazia dei principi di Mosca che ampliarono i territori sottoposti al loro dominio anche approfittando della loro posizione di esattori dei tributi che le diverse regioni russe dovevano versare all'Orda d'Oro.\nNel 1328 il metropolita greco-ortodosso di Kiev abbandon\u00f2 la sua sede, ormai decaduta, e si trasfer\u00ec a Mosca, che divenne il centro religioso del Paese. Nel 1277 Daniele, figlio di Alessandro Nevskij, fond\u00f2 la dinastia dei principi di Mosca e nel 1380 il principe di Mosca Dimitrij era ormai abbastanza potente per affrontare i tartari, che sconfisse a Kulikovo (campo delle quaglie). Da questo momento lo Stato moscovita divenne il Granducato di Mosca e si trasform\u00f2, espandendosi dal XV secolo sempre pi\u00f9 a est in Asia, fino a divenire prima un regno e poi un impero.\nIl principe di Mosca Ivan III Vasil'evi\u010d detto il Grande (1462-1505) ampli\u00f2 notevolmente i propri domini e, sposando nel 1472 la nipote dell'ultimo imperatore bizantino, Sofia, diede inizio al mito della \"Terza Roma\", secondo il quale la Russia sarebbe stata l'erede della civilt\u00e0 romano-bizantina. Ivan III pu\u00f2 essere considerato il fondatore dello Stato russo; a lui si deve la conclusione vittoriosa della conquista dell'indipendenza nel 1480, malgrado la perdita della Bielorussia, assorbita dalla Lituania.\nIl figlio di Ivan III, Basilio III (1503-1533), adott\u00f2 questo \"schema universalista che rifiutava l'autorit\u00e0 del papa, rendendo Mosca la terza Roma: a livello politico lo zar ne riceve un'autorit\u00e0 derivata direttamente da Dio\". Si trattava di un elemento fondamentale della costruzione dell'assolutismo in Russia.\nL'espansione territoriale continu\u00f2 con Ivan IV detto il Terribile (1533-1584), che per primo assunse il titolo di zar (cio\u00e8 di Cesare) e conquist\u00f2 Kazan' e Astrachan'. Ivan IV fu un sovrano dispotico: combatt\u00e9 una dura lotta ai boiardi, i signori feudali e trasform\u00f2 il principato in una autocrazia; la sua politica vide inoltre l'introduzione della servit\u00f9 della gleba e la subordinazione della Chiesa ortodossa russa all'autorit\u00e0 legislativa del sovrano (giurisdizionalismo).\nIl periodo dei torbidi (1598-1613).\nL'espressione \"periodo dei torbidi\" designa la crisi di successione che ha luogo dalla morte dell'ultimo rappresentante della dinastia Rurik (lo zar F\u00ebdor I, figlio di Ivan IV), fino alla designazione di Michele di Russia, primo zar della dinastia Romanov (1613). Si tratta di un periodo di estrema instabilit\u00e0, caratterizzato dall'ingerenza polacca negli affari interni russi, ma anche del tentativo dei boiardi di recuperare il potere perduto.\nQuesto periodo ha un'influenza negativa sulla percezione russa dell'Occidente nei decenni che seguono. A partire dal 1613 la Russia mise in atto una politica di isolamento diplomatico e culturale rispetto all'Europa cattolica.\nLa Russia imperiale (1721-1917).\nDopo gli anni di caos che caratterizzarono il cosiddetto periodo dei torbidi, il potere in Russia pass\u00f2 alla dinastia dei Romanov, fondata nel 1613 da Michele I, che tenne la Russia sino alla rivoluzione del 1917.\nDopo la sconfitta della Polonia nella prima guerra del Nord (1654-1667), l'Impero russo si estese sino a comprendere l'Ucraina, dove gli zar dovettero affrontare una violenta ed estesa ribellione popolare provocata, come molte altre simili, dalle intollerabili condizioni di vita dei contadini.\nSotto il regno degli zar la Russia imperiale divenne una delle maggiori potenze europee, i cui confini in Asia giunsero fino all'oceano Pacifico e anche in America, dove si ebbe l'America russa, ovvero la colonizzazione dell'Alaska.\nFra gli zar succedutisi si ricorda Pietro il Grande che, salito al trono nel 1682, riorganizz\u00f2 lo Stato russo secondo il modello occidentale dello Stato moderno, con una burocrazia gerarchizzata e con tribunali centrali (considerati comunque come facenti parte dell'amministrazione). Il diritto rest\u00f2 prevalentemente consuetudinario e i pochi interventi dello zar rimangono limitati al settore amministrativo. Un ruolo importante fu svolto anche da Caterina II.\nAll'inizio del XX secolo il sistema di governo autocratico si presentava come estremamente conservatore, avendo rifiutato praticamente ogni tentativo di ammodernamento nel corso del secolo precedente. Queste condizioni di tensione interna contribuirono a portare la Russia a una grave crisi, che sfoci\u00f2 nella rivoluzione d'ottobre.\nLa rivoluzione russa (1917-1920).\nL'Impero russo di inizio XX secolo era una nazione fra le pi\u00f9 arretrate d'Europa, nonostante le eccezionali dimensioni territoriali; i segnali di malcontento della popolazione verso un regime zarista retrogrado e chiuso a difesa del suo carattere autocratico (che aveva assunto fin dai tempi della Russia moscovita) si moltiplicarono a partire dai primi anni del secolo, sotto forma di vaste rivolte di operai e contadini.\nNel 1905 la Domenica di sangue, una manifestazione di massa svoltasi il 22 gennaio davanti al Palazzo d'Inverno (nell'allora Pietrogrado), alla quale parteciparono decine di migliaia di persone culminata in un massacro da parte delle forze di polizia, fu l'episodio che scaten\u00f2 la rivoluzione russa di quell'anno.\nNel 1917 la Russia era un Paese stremato, con una popolazione provata da tre anni di guerra al fianco dell'Impero britannico e della Francia che aveva gi\u00e0 causato milioni di vittime.\nLa rivoluzione che ebbe luogo quell'anno, in un lungo periodo compreso fra il febbraio (rivoluzione di febbraio) e il novembre (la pi\u00f9 famosa rivoluzione d'ottobre, per via della differenza fra i calendari giuliano e gregoriano) ebbe come effetto immediato la distruzione del regime zarista e la costituzione dell'Unione Sovietica, sotto la guida del capo bolscevico Vladimir Il'i\u010d Ul'janov, meglio conosciuto come Lenin. Fu un evento sociopolitico la cui portata travalic\u00f2 i confini della Russia; l'Unione Sovietica, lo Stato nato dalla rivoluzione, fu il primo tentativo di applicazione pratica su scala nazionale delle teorie sociali ed economiche di Karl Marx e Friedrich Engels.\nDopo la vittoria dei bolscevichi in una rivoluzione relativamente incruenta il 14 dicembre 1917 il War Cabinet britannico (organo collegiale presso il Ministero della guerra) prese la decisione di concedere a qualunque organizzazione antisovietica i fondi necessari per impedire che la Russia uscisse dalla prima guerra mondiale: infatti il 3 marzo 1918 la neonata Russia sovietica aveva firmato il trattato di pace di Brest-Litovsk con la Germania e pertanto usc\u00ec dal conflitto. Gli inglesi, presto coadiuvati da statunitensi, francesi e altre forze controrivoluzionarie cercarono di riportare la dispotica monarchia zarista al potere, sperando di salvaguardare ed espandere i loro interessi in Russia e contemporaneamente assicurare la continuit\u00e0 del potere borghese nei loro Paesi, infliggendo una sonora sconfitta al movimento operaio internazionale. A causa dell'intervento incendiario delle potenze straniere nella neonata e ancora instabile repubblica si innesc\u00f2 una sanguinosa guerra civile che perdur\u00f2 fino al 1920 e provoc\u00f2 milioni di vittime. Anche dopo la sconfitta delle Armate Bianche la Russia fu funestata da insurrezioni contadine e operaie dovute alle requisizioni del grano da parte delle autorit\u00e0 e dalla cosiddetta \"militarizzazione del lavoro\" represse con particolare durezza che provocarono la morte di molte migliaia di persone, tali provvedimenti furono all'origine della carestia del 1921-1922.\nL'Unione Sovietica (1922-1991).\nLa presa del potere e la dittatura di Stalin.\nDopo la fine della guerra civile russa e la morte di Lenin nel 1924 la direzione del nuovo Stato si consolid\u00f2 nelle mani di Iosif Stalin, questi nell'arco di pochi anni trasform\u00f2 il proprio potere in una vera e propria dittatura, con l'eliminazione sistematica di tutti gli oppositori politici. Il regime staliniano caus\u00f2 milioni di vittime, tra le quali oppositori politici, noti o sospettati, e militari che vengono giustiziati o esiliati in Siberia durante le cosiddette grandi purghe degli anni 1930. Dal punto di vista della politica estera, alla fine del decennio il governo stipul\u00f2 con la Germania nazista un patto reciproco di non aggressione, detto \"Patto Molotov-Ribbentrop\" dal nome dei rispettivi ministri degli esteri.\nLa seconda guerra mondiale (1941-1945).\nNel 1941 la Germania nazista, nonostante la stipula del patto Ribbentrop-Molotov nel 1939, attacc\u00f2 l'Unione Sovietica stalinista coinvolgendola nella seconda guerra mondiale. Questo intervento, noto anche come campagna di Russia e \"grande guerra patriottica\", durante la seconda guerra mondiale rappresent\u00f2 il pi\u00f9 importante teatro della guerra tra le potenze alleate e la Germania nazista e pi\u00f9 in generale lo scenario fondamentale che decise il conflitto. Le dimensioni dei combattimenti, l'entit\u00e0 delle perdite e la profondit\u00e0 delle distruzioni materiali ne fecero il pi\u00f9 vasto teatro di guerra della storia.\nDopo quattro anni di guerra, costata milioni di vittime ed enormi danni materiali, nel 1945 l'Unione Sovietica ottenne la vittoria diventando cos\u00ec una delle due superpotenze dominanti, in grado di estendere la sua sfera di influenza su una parte considerevole del mondo.\nIl secondo dopoguerra e la \"Perestrojka\".\nGli anni successivi alla seconda guerra mondiale furono contraddistinti dalla cosiddetta guerra fredda, un lungo periodo di contrapposizione e scontro ideologico fra gli Stati Uniti e i loro alleati (la NATO) e il blocco comunista, unito sotto il patto di Varsavia.\nI due schieramenti ingaggiarono una dura lotta geopolitica iniziata con il cosiddetto Blocco di Berlino del 1948 (chiusura da parte dei sovietici delle vie di comunicazione alla ex capitale) e per il controllo politico ed economico del Terzo Mondo a partire dalla crisi di Suez del 1956, che tuttavia non si concretizz\u00f2 mai in uno scontro militare diretto (che avrebbe teoricamente potuto portare alla distruzione del pianeta, visti gli arsenali in gioco); un momento di fortissime frizioni si ebbe nel 1962, con la cosiddetta crisi dei missili di Cuba.\nLa guerra fredda si svilupp\u00f2 nel corso degli anni su vari campi: militare (con la corsa agli armamenti), spaziale (la cosiddetta corsa allo spazio), ideologico, psicologico, tecnologico e anche sportivo.\nLa nuova politica di Gorba\u010d\u00ebv e la fine (1986-1991).\nSulla fine degli anni ottanta il capo sovietico Michail Gorba\u010d\u00ebv, conscio delle gravi difficolt\u00e0 dello Stato sovietico, inizi\u00f2 un percorso di riforme, attraverso politiche di \"glasnost\"' (\"trasparenza\") e \"perestrojka\" (\"Ricostruzione\"), che non si dimostrarono tuttavia sufficienti per impedire il collasso dell'Unione Sovietica, avvenuto nel 1991 dopo il fallito putsch di agosto il cui capo principale fu Boris Nikolaevi\u010d El'cin.\nLa nascita della \"Federazione Russa\".\nLa Russia dichiar\u00f2 la sua indipendenza il 24 agosto dello stesso anno come \"Federazione Russa\"; dopo la presa del potere di El'cin e un convulso periodo culminato con la crisi costituzionale russa del 1993, il nuovo stato cercato di mantenere la sua influenza globale promuovendo la fondazione della \"Comunit\u00e0 degli Stati Indipendenti\", ostacolata in questo da gravi difficolt\u00e0 economiche come la crisi economica del 1998 e la crisi finanziaria tra il 2014 ed il 2017, cercando nel contempo di reprimere le varie spinte autonomiste negli Stati post-sovietici."}
{"id": "679172", "revid": "183694", "url": "https://it.wikipedia.org/wiki?curid=679172", "title": "Wolfgang Gr\u00f6bner", "text": "Allievo di Francesco Severi a Roma, diede notevoli contributi all'analisi matematica e alla geometria algebrica: in quest'ultimo campo, Gr\u00f6bner si impegno a conciliare i classici metodi geometrici della scuola italiana di geometria algebrica con quelli algebrici.\nIl suo nome \u00e8 conosciuto per le basi di Gr\u00f6bner, usate in geometria algebrica e in algebra computazionale, introdotte dal suo allievo Bruno Buchberger.\nBiografia.\nNacque a Gossensass (in italiano: Colle Isarco), nelle Alpi Retiche meridionali, a quel tempo un territorio dell'Impero austro-ungarico ma acquisite dall'Italia dopo la prima guerra mondiale.\nGr\u00f6bner studi\u00f2 dapprima ingegneria alla Universit\u00e0 tecnica di Graz ma nel 1929 pass\u00f2 a matematica.\nScrisse la sua tesi, \"Ein Beitrag zum Problem der Minimalbasen\" (Un contributo sul problema delle basi minimali) nel 1932 all'Universit\u00e0 di Vienna; suo relatore fu Philipp Furtw\u00e4ngler. Dopo la laurea svolse ulteriori studi a Gottinga nel campo dell'algebra commutativa sotto la supervisione di Emmy Noether.\nNel 1933 torn\u00f2 a Colle Isarco dove lavor\u00f2 come ingegnere: l\u00ec conobbe Mauro Picone, ospite nell'albergo del padre. Picone lo assunse all'Istituto per le Applicazioni del Calcolo (INAC) dove Gr\u00f6bner rester\u00e0 fino alla seconda guerra mondiale, quando dovette tornare in Germania al seguito di una delegazione di SS che aveva visitato l'INAC. In Germania, a partire dal 1942, partecip\u00f2 con Gustav Doetsch alla costituzione di una sezione di metodi e modelli matematici, modellata sull'esperienza dell'INAC, all'interno del \"Deutsche Forschungsanstalt f\u00fcr Luftfahrt\", il maggior centro di ricerca della Luftwaffe. Dopo la guerra torn\u00f2 per un breve periodo a Roma, prima di stabilirsi definitivamente all'universit\u00e0 di Innsbruck."}
{"id": "679173", "revid": "94353", "url": "https://it.wikipedia.org/wiki?curid=679173", "title": "Astronoma", "text": ""}
{"id": "679174", "revid": "36426", "url": "https://it.wikipedia.org/wiki?curid=679174", "title": "Castel della Pieve", "text": ""}
{"id": "679195", "revid": "94353", "url": "https://it.wikipedia.org/wiki?curid=679195", "title": "Margueritte Laugier", "text": ""}
{"id": "679199", "revid": "1437331", "url": "https://it.wikipedia.org/wiki?curid=679199", "title": "Compasso (strumento)", "text": "Il compasso \u00e8 un antichissimo strumento geometrico da disegno, gi\u00e0 in uso presso i greci che per primi definirono i principi della geometria piana. In passato veniva chiamato \"sesto\" per la sua capacit\u00e0 di dividere la circonferenza in sei parti.\nEsso \u00e8 adoperato, assieme al righello e alle squadre, sia nella costruzione di figure geometriche complesse sia nel disegno di circonferenze e archi Per gli altri generi di curve del secondo ordine si adoperano speciali compassi, detti perfetti.\nStruttura e tipologia del compasso da disegno.\nIl compasso \u00e8 formato da due aste, lignee o metalliche, solitamente di uguale lunghezza, articolate nella parte alta tramite un semplice sistema a due ruote metalliche chiamate ghiera. Alla base delle due aste, qualche volta allungabili, si possono trovare strumenti diversi, in dipendenza della funzione riservata al compasso: essi sono comunque costantemente costituiti da un sistema fissante (ago o ventosa) e da uno scrivente (mina di grafite, gessetto, pennarello o pennino di china). In alcuni compassi, specie in quelli professionali, esiste la possibilit\u00e0 di mutare l'attrezzo scrivente a seconda del materiale di supporto scelto (lavagna o diversi tipi di carta e cartoncino). \nIn base alle caratteristiche sopra esposte, i compassi si dividono in:\nIl compasso perfetto.\nTutti i compassi di cui abbiamo parlato sopra sono utili, ma permettono di disegnare direttamente solo circonferenze o archi di queste; al contrario, il cosiddetto compasso perfetto consente di creare immagini anche di iperboli, parabole ed ellissi. Esso \u00e8 composto, come tutti gli altri compassi, da due aste incernierate tramite un ingranaggio; la differenza principale, che poi determina il diverso funzionamento, consiste nel fatto che una delle due aste si pu\u00f2 allungare, facendo aumentare l'eccentricit\u00e0 della figura. Uno schema di funzionamento del compasso perfetto \u00e8 illustrato nella figura a lato: in essa si pu\u00f2 facilmente notare come lo strumento da disegno in questione permetta di generare l'immagine di un'ellisse intersecando un cono virtuale al piano \u03b1 (che pu\u00f2 essere costituito da un foglio o da qualsiasi altro supporto grafico). Proprio in base al principio di intersezione del cono virtuale si pu\u00f2 facilmente comprendere come questo strumento sia in grado di raffigurare tutte le coniche.\nCompassi per usi differenti dal disegno.\nTutti i compassi sopra elencati sono destinati ad un uso matematico o ingegneristico; ma com'\u00e8 ben noto tale prezioso strumento trova anche altri campi d'applicazione. Una costante di funzionamento \u00e8 rappresentata dal fatto che, nella maggior parte dei casi, esso \u00e8 adoperato soltanto per prendere e riportare misure d'oggetti: \u00e8 proprio per questo motivo che esso assume forme e formati differenti, che meglio s'adattano al tipo d'oggetti presi in esame per le diverse misurazioni. Tra i pi\u00f9 importanti ricordiamo:\nPu\u00f2 essere presente una seconda scala per ottenere, data la misura del diametro di un cerchio, la misura di una frazione della sua circonferenza.\nIl maggiore polo produttivo europeo di compassi \u00e8 in Italia, precisamente a Palosco, un piccolo paese di 5.000 abitanti.\nQui si produce la maggior parte dei compassi che poi viene esportata in tutto il mondo. Il compasso, assieme ai propri accessori, viene di norma riposto e custodito in un apposito astuccio, al fine di presevarne l'integrit\u00e0."}
{"id": "679200", "revid": "5695", "url": "https://it.wikipedia.org/wiki?curid=679200", "title": "Krampus", "text": "Nella mitologia delle zone europee di lingua tedesca, il Krampus \u00e8 un essere demoniaco che accompagna la figura religiosa-folkloristica di San Nicola, venendo rappresentato da una tradizionale sfilata in maschera lungo le strade del paese. Tale tradizione \u00e8 legata alla mitologia cristiana, pi\u00f9 precisamente al vescovo San Nicola e al suo servitore denominato \"Krampus\", dove quest'ultimo \u00e8 un demonio sconfitto dal santo e perci\u00f2 costretto a servirlo.\nQueste manifestazioni sono eventi tipici della giornata della vigilia di San Nicola, 5 dicembre, nate pi\u00f9 di 500 anni fa e tuttora festeggiate in Slovenia, Croazia, Austria, Italia (Trentino-Alto Adige e Friuli).\nDescrizione.\nLa festa di San Nicola.\nLa festa di San Nicola, vescovo di Myra, si festeggia la sera del 5 dicembre. La festa, che si svolge principalmente nell'arco alpino, ha come culmine una sfilata per le vie del paese. La sfilata solitamente segue questo ordine: \"in primis\" sfila lo stesso San Nicola, a piedi o su di un carro, distribuendo dolciumi e piccoli regali ai paesani; a seguire i \"Krampus\", una masnada di demoni inferociti, armati di fruste e catene.\nIn Italia questa festa \u00e8 maggiormente diffusa nella regione del Trentino-alto Adige, ma viene celebrata anche nell\u2019estremo nord-est del Friuli-Venezia Giulia e in alcune localit\u00e0 del Veneto, come in provincia di Belluno. Nel resto d'Europa, la sfilata avviene in molte altre zone, specialmente quelle di lingua tedesca, ma soprattutto in Baviera e Svizzera\nI \"Krampus\".\nI \"Krampus\" (dal bavarese \"krampn\", ovvero \"morto\", \"putrefatto\", oppure dal termine \"kramp\", che in lingua tedesca significa \"artiglio\") sono demoni dalle sembianze mostruose e animalesche, scatenati e molto inquietanti, che si aggirano per le strade alla ricerca dei bambini \"cattivi\". I loro volti sono coperti da terrificanti maschere diaboliche, i loro abiti sono laceri, sporchi e consunti. I \"Krampus\", vagando per le vie dei paesi, provocano rumori ottenuti da campanacci o corni, che li accompagnano nel tragitto che compiono, mentre colpiscono con frustate la gente.\nL'origine di questa usanza, mantenuta con fiero orgoglio in molti comuni facenti parte dell'area ex-austro-ungarica, risale al periodo pre-cristiano ed \u00e8 attestata almeno dal VI-VII secolo d.C.. Una delle poche cose di cui si \u00e8 a conoscenza \u00e8 che questa manifestazione \u00e8 legata al solstizio invernale.\n\u00c8 curioso che a mascherarsi secondo la tradizione, e a volte anche in abiti femminili, sono esclusivamente gli uomini. Ma il \"Krampus\", pu\u00f2 essere anche femminile, e in questo caso si chiama \"Krampa\". Altra regola \u00e8 che la maschera da loro indossata non deve mai essere tolta in pubblico e gli spettatori non devono mai cercare di toglierla, pena il disonore per lo smascherato.\nLa leggenda dei Krampus.\nSi racconta che tanto tempo fa, nei periodi di carestia, i giovani dei piccoli paesi di montagna si travestissero usando pellicce formate da piume, pelli e corna di animali. Essendo cos\u00ec irriconoscibili, andavano in giro a terrorizzare gli abitanti dei villaggi vicini, derubandoli delle provviste necessarie per la stagione invernale. Dopo un po' di tempo, i giovani si accorsero, per\u00f2, che tra di loro vi era un impostore: era un demone, che approfittando del suo reale volto diabolico si era inserito nel gruppo rimanendo riconoscibile solo grazie alle zampe a forma di zoccolo di capra.\nVenne dunque chiamato il vescovo Nicola, per esorcizzare l'inquietante presenza. Sconfitto il demone, tutti gli anni i giovani, nel giorno della vigilia di San Nicola, travestiti da demoni, sfilavano lungo le strade dei paesi, non pi\u00f9 a depredare ma a \"punire i bambini cattivi\", accompagnati dalla figura del vescovo che aveva sconfitto il male.\nLo svolgimento tipico della festa.\nLa festa inizia con il vescovo San Nicola, solitamente trainato su un carro, che interroga i bambini e si mostra con una folta barba bianca. Con i bambini che nel corso dell'anno si sono comportati bene, egli sar\u00e0 generoso con piccoli dolci, mentre per quelli che non si sono comportati bene, ci sar\u00e0 un brutto rimprovero. Oltre a questo compito, San Nicola deve placare le ire dei \"Krampus\" nei confronti degli spettatori.\nI \"Krampus\", infatti, sono selvaggi, violenti e inferociti, e quindi in questa particolare serata danno sfogo a quelle forze che per tutto il resto dell'anno rimangono represse. Rincorrono, fra urla, mugugni e grida, i bambini, i ragazzi, ma anche gli adulti e i pi\u00f9 anziani, spingono la gente, dando pesanti frustate e colpi di verga alle gambe di chiunque capiti tra i loro piedi.\nAppena il sole tramonta, San Nicola scompare dalla sfilata, lasciando incontrollati i demoni, che senza inibizioni rispondono colpo su colpo alle provocazioni dei ragazzi e degli adolescenti. Le rincorse e gli inseguimenti da parte dei demoni possono durare anche ore, fino a quando le tenebre riavvolgono la parata di demoni e, lungo le vie, non \u00e8 pi\u00f9 possibile vederne alcuno.\nPer concludere, il divertente e tenebroso spettacolo offerto dai \"Krampus\" costituisce un'efficace sintesi di tradizione e cultura.\nPrincipali sfilate.\nIn Italia.\nFriuli Venezia Giulia.\nEventuali sfilate al di fuori dei sopracitati luoghi e al di fuori del 5 dicembre sono da considerarsi mere esibizioni commerciali e non fanno parte della vera tradizione.\nIn Austria e Germania.\nIn Austria, bench\u00e9 in ogni paese si effettui una sfilata, le pi\u00f9 note sono quelle che si tengono a Innsbruck e a Salisburgo. In Germania le sfilate principali si svolgono in Baviera. Anche a Seefeld, vicino a Innsbruck, l'8 dicembre c'\u00e8 una sfilata di Krampus."}
{"id": "679201", "revid": "1516566", "url": "https://it.wikipedia.org/wiki?curid=679201", "title": "Compasso (araldica)", "text": "In araldica il compasso \u00e8 simbolo di \"giustizia\", \"profondit\u00e0 di senno\" e \"conoscenza del mondo\". Nella sua posizione araldica ordinaria \u00e8 collocato aperto e con le punte rivolte in basso.\nUsi storici.\nTra le famiglie storiche di Teramo, il compasso \u00e8 stato utilizzato per esemplificare il messaggio \"a lo parlare agi misura\" (\"sii misurato nel parlare\") e compare in uno stemma degli Antonelliani. Esso \u00e8 stato recuperato da un edificio medioevale distrutto nel quartiere di Porta Romana, ed \u00e8 presente a monito nella sala del consiglio comunale di Teramo.\nIl simbolo del compasso ricorre inoltre nell'emblema della massoneria. Era presente anche nello stemma della Repubblica Democratica Tedesca."}
{"id": "679202", "revid": "228587", "url": "https://it.wikipedia.org/wiki?curid=679202", "title": "Vertu", "text": "Vertu \u00e8 un'azienda britannica produttrice di telefoni cellulari di lusso. Il design dei telefoni rifiniti a mano \u00e8 per la maggior parte della produzione firmato da Frank Nuovo, in passato designer dei telefoni Nokia. La societ\u00e0 conta circa 1000 dipendenti e ha base a Church Crookham nell'Hampshire. .\nStoria.\nVertu viene fondata nell'ottobre del 1998, dal designer della Nokia Frank Nuovo; la societ\u00e0 nasce con lo scopo di permettere alla Nokia di entrare nel settore di produzione dei cellulari di lusso. Nel 1999 viene creato il logo, la cosiddetta \"Dynamic V\", mentre per tutto il 2000 e il 2001, un team di ricerca e sviluppo composto da esperti provenienti dal mondo dell'industria aerospaziale, automobilistica, high tech, del mondo del lusso, gioiellieri e orafi, studia le caratteristiche che andranno a denotare il profilo della produzione ed il target di acquirenti. Dopo quattro anni di preparativi e studi, nel gennaio del 2002, viene presentato a Parigi, di fronte alla Tour Eiffel, il primo cellulare della casa, il \"Vertu Signature\". Nei vari anni escono nuove linee, e nel giugno 2007 comincia la collaborazione fra la Vertu e la Ferrari, che quell'anno festeggia 60 anni di vita dell'azienda.\nDal 2015 EQT vende le sue azioni Vertu alla societ\u00e0 di Hong Kong Godin Holdings.\nDal 2017 viene acquisita dalla Uzan di Hakan Uzan.\nCaratteristiche.\nI cellulari di Vertu vengono prodotti a mano nella sede centrale di Church Crookham, da esperti istruiti per un anno nella \"Vertu Training school\", la scuola fondata nel 2001 in cui i dipendenti imparano ad assemblare i cellulari a mano. Ogni cellulare \u00e8 costruito da un solo artigiano, che appone al termine del lavoro il proprio marchio sul dispositivo. Viene fatto utilizzo di materiali pregiati: La struttura \u00e8 in ceramica e titanio, con cuscinetti in rubino e circuiti in oro e palladio, rifiniture preziose quali pelle primo fiore, acciaio, oro, pietre preziose e fibre di carbonio; una particolarit\u00e0 \u00e8 l'uso delle stesse viti che vengono utilizzate per la fabbricazione degli orologi svizzeri. Il logo viene impresso sulle placche dei cellulari con metodi che lo rendono \"virtualmente indistruttibile\", mentre il sistema di apertura si applica tramite un meccanismo brevettato. I cellulari vengono sottoposti a test che ne provano la resistenza; il test ultimo della resistenza del dispositivo \u00e8 avvenuta nel 2005, quando un cellulare viene sottoposto al passaggio di una automobile, rimanendo intatto.\nAnche gli aspetti sonori sono studiati con precisione: il \"click\", cio\u00e8 il suono che viene emesso nella digitazione, \u00e8 stato studiato per essere il pi\u00f9 gradevole possibile e nel luglio 2001 viene denominato \"\"Perfect Click\". La suoneria caratteristica, chiamata \"Sandpiper\", \u00e8 stata composta dal duo britannico Zero 7 nel gennaio del 2001, e viene riarrangiata in modo diverso per ogni linea di modelli. Una serie di tre suonerie, inoltre, \u00e8 stata composta dall'autore britannico David Arnold.\nServizi.\nVertu offre un carnet di servizi inclusi nell'acquisto del cellulare\nDistribuzione.\nL'azienda si rivolge ovviamente ad un target di acquirenti di fascia molto alta; i prezzi variano difatti da un minimo 4000 \u20ac sino a 65000 \u20ac per i modelli regolari, raggiungendo le 213.000 \u00a3 (241.000 \u20ac circa) per il modello limitato \"Cobra Signature\".\nI prodotti Vertu non sono in vendita nella grande distribuzione, ma solo nei negozi monomarca o in importanti gioiellerie: il primo negozio Vertu ha aperto nel 2002 a Parigi. Nel 2003 vi erano gi\u00e0 50 rivenditori autorizzati.\nAd oggi i punti vendita autorizzati sono circa 650, per lo pi\u00f9 gioiellerie, compresi i magazzini londinesi Harrods e Selfridges, oltre i negozi monomarca a Milano, Parigi, Monaco di Baviera, New York, Singapore, Tokyo, Hong Kong, Kuala Lumpur.\n\u00c8 presente inoltre \"Vertu Boutique\"\", un negozio di accessori online per il Regno Unito e la Germania, gestito tramite la societ\u00e0 partner Symmetria Software Ltd."}
{"id": "679203", "revid": "327094", "url": "https://it.wikipedia.org/wiki?curid=679203", "title": "Karimabad (Hunza)", "text": "Karimabad, nota come Baltit, \u00e8 il capoluogo del distretto di Hunza nella regione di Gilgit-Baltistan. \nPosta a 2500 m s.l.m., il nome di Karimabad deriva da Principe Karim Agha Khan, il capo spirituale dei nizariti, setta degli sciiti ismailiti. \nPer i bei panorami che offre e trovandosi lungo la strada del Karakorum, \u00e8 una localit\u00e0 molto frequentata dai turisti. La principale attrazione turistica \u00e8 costituita dalla Rocca di Baltit, antica residenza dei Mir, titolo che contraddistingueva il signori del luogo."}
{"id": "679204", "revid": "93556", "url": "https://it.wikipedia.org/wiki?curid=679204", "title": "Valle dello Hunza", "text": "Lo Hunza (in urdu: \u06c1\u0646\u0632\u06c1) \u00e8 una valle tracciata dall'omonimo fiume vicino a quelle di Gilgit e Nagar, situata nella regione di Gilgit-Baltistan, in Pakistan.\nLa valle dello Hunza si estende per circa 7.900\u00a0km\u00b2. La citt\u00e0 principale \u00e8 Karimabad (precedentemente chiamata \"Baltit\"), anche nota attrazione turistica per lo spettacolare paesaggio dato da maestosi rilievi, come il Rakaposhi 7.788\u00a0m, l'Ultar Sar (7.388\u00a0m) e il Bojahagur Duanasir II (7329\u00a0m), e inoltre Ghenta, Hunza, Diran e Bubli Motin, vette che superano tutte i 6000\u00a0m.\nQuesta regione \u00e8 anche conosciuta come il luogo dove si trova Shangri-La, la terra dove la giovent\u00f9 \u00e8 eterna. Lo scrittore statunitense James Hilton si \u00e8 ispirato nella valle per il suo romanzo \"Orizzonte perduto\" (1933), messo in scena in due film: il primo nel 1937 e un remake nel 1973.\nStoria.\nLo \"Hunza\" fu precedentemente uno Stato principesco confinante con la Cina a nord-est e il Pamir a nord-ovest, sopravvissuto fino al 1974, quando venne infine disciolto da Zulfikar Ali Bhutto. Confinava con l'agenzia di Gilgit a sud e il precedente stato principesco di Nagar a est. La capitale era la cittadina di Baltit (anche nota come Karimabad).\nLo Hunza fu un principato indipendente per pi\u00f9 di 900 anni. I britannici ottennero il controllo dello Hunza e della vicina valle di Nagar tra il 1889 e il 1892, seguito da uno scontro armato di forte intensit\u00e0. L'allora \"thom\" (principe) il \"mir\" Safdar Ali Khan di Hunza fugg\u00ec verso Kashghar in Cina, cercando ci\u00f2 che oggi pu\u00f2 essere chiamato asilo politico.\nThum.\nIl nome tradizionale dato al sovrano dello Hunza era \"thum\", essendo anche una denominazione di rispetto usata sia dal popolo hunza sia da quello dei nager appartenente alla trib\u00f9 di \"boorish\". Gli shin usano il termine \"yeshkun\" per i boorish.\nGeografia.\nLa valle Hunza \u00e8 situata a un'altitudine di circa 2500\u00a0m. e, per molti secoli, ha fornito il pi\u00f9 rapido accesso ai regni di Swat e Gandh\u0101ra per una persona che avesse viaggiato a piedi. La via di comunicazione era impraticabile per gli animali da soma; soltanto i portatori umani avrebbero potuta attraversarla, e comunque soltanto con il permesso dei locali.\nQuesta regione era facile da difendere poich\u00e9 i sentieri erano poco meno di mezzo metro di larghezza. I viottoli di montagna spesso si inerpicavano lungo strapiombi desolati, attraversando crepacci, con pietre in bilico in alto, ed esposti cos\u00ec costantemente alle incurie del tempo atmosferico e alla caduta di blocchi rocciosi. Questi costituivano i paurosissimi \"passaggi sospesi\" riportati nei resoconti delle storie cinesi che terrificavano tutti, compresi i famosi monaci buddisti cinesi come Xu\u00e1nz\u00e0ng.\nClima.\nLa temperatura nel mese di maggio arriva a un massimo di 27\u00a0\u00b0C e a un minimo di 14\u00a0\u00b0C; mentre a ottobre la temperatura massima \u00e8 di 10\u00a0\u00b0C e la minima di -10\u00a0\u00b0C. La stagione turistica va generalmente da maggio a ottobre, poich\u00e9 in inverno la strada del Karakorum \u00e8 spesso bloccata dalla neve.\nTrasporti.\nOggi, la famosa Strada del Karakorum attraversa la regione dello Hunza, collegando il Pakistan alla Cina attraverso il Passo di Khunjerab. Viaggiando da sud verso la valle, la regione dello Hunza viene a trovarsi sulla sinistra, e il precedente stato di Nagar a destra del fiume Hunza. Servizi di autobus regolari e autotrasporti in genere operano tra Gilgit e lo Hunza centrale (Aliabad e Karimabad) e anche tra Gilgit e Sost Gojal. L'ufficio del PTDC a Gilgit, Sost e Islamabad organizza viaggi e trasporti per i visitatori.\nScenario spettacolare.\nLo Hunza \u00e8 uno dei luoghi pi\u00f9 impressionanti del mondo. Molte vette s'innalzano oltre i 6000\u00a0m circondando la valle dello Hunza e fornendo vedute spettacolari di alcune delle pi\u00f9 belle e magnifiche montagne del mondo, tra cui Rakaposhi (7788), Ultar Sar (7388\u00a0m), Bojahagur Duanasir II (7329\u00a0m), Ghenta (7090\u00a0m), Hunza (6270\u00a0m), Darmyani (6090\u00a0m), e Bublimotin (6000\u00a0m).\nLa valle dello Hunza ospita anche le antiche torri d'avvistamento, Baltit e Altit. La Rocca di Baltit si trova al di sopra di Karimabad, mentre la Rocca di Altit giace in basso nella valle.\nPopolarmente si crede che la valle abbia fornito l'ispirazione a James Hilton per il suo racconto \"Orizzonte perduto\" del 1933 dove parla appunto della mitica valle di Shangri-La.\nMentre si viaggia per la strada del Karakorum, scenari bellissimi si rivelano al visitatore, il quale pu\u00f2 osservare il ghiacciaio 'Batura', lungo 65\u00a0km, il secondo pi\u00f9 esteso del Pakistan, circondato dalle vette Shishper, Batura e Kumpirdior. Pervenendo a Sost si pu\u00f2 continuare il viaggio fino a Khunzhrav o voltare a ovest per assistere alla mistica bellezza della valle di Chipursan (anche detta Chapursan), che possiede alcuni luoghi turistici tra i pi\u00f9 esotici di tutta l'area. Da Yarzerech (o Yarzirich) si pu\u00f2 scorgere il maestoso Kundahill (6000\u00a0m), o fare escursioni lungo il Rishepzhurav fino a Kundahill per provare l'esperienza dei rasserenanti scenari. Dopo Yarzerech si pu\u00f2 viaggiare oltre Lupghar, Raminj, Reshit, Yishkuk fino a Bobo Ghundi (Oston), il santuario di Baba-e-Ghund, un santo dell'Afghanistan vicino al confine tra Pakistan e la regione di Wakhan, nell'Afghanistan.\nPopolo hunza.\nCome la valle \u00e8 famosa per la sua bellezza, cos\u00ec il popolo hunza \u00e8 rinomato per la sua cordialit\u00e0 e ospitalit\u00e0. Le lingue locali parlate sono il burushaski, wakhi e shina, molte persone comprendono l'urdu. Il tasso di alfabetizzazione della valle dello Hunza si crede sia del 90%. Virtualmente ogni bambino della nuova generazione studia fino al livello della scuola superiore. Molti proseguono gli studi in prestigiose scuole e universit\u00e0 del Pakistan o all'estero.\nLa maggior parte degli hunza sono musulmani sciiti ismaeliti, seguaci di sua altezza il principe Karim Aga Khan IV.\nLa regione dello Hunza \u00e8 patria di tre etnie:\nLa maggioranza delle persone sono musulmani sciiti ismailiti, seguaci dell'Aga Khan. L'attuale Aga Khan IV ha elargito molti finanziamenti per la regione, onde sostenere l'agricoltura e l'economia locale attraverso la rete di sviluppo dell'Aga Khan.\nNuovo distretto.\nNel 2015, lo Hunza \u00e8 diventato un nuovo distretto del Gilgit-Baltistan. \u00c8 gi\u00e0 stata pianificata una sede per l'assemblea del consiglio legislativo del Gilgit-Baltistan (GBLA) per lo Hunza.\nLuoghi pi\u00f9 importanti.\nLa valle dello Hunza contiene molti piccoli villaggi, il primo dei quali \u00e8 Khizerabad. Prima dell'inizio del XX secolo, si diceva che la popolazione della valle avesse una durata media della vita di 100 anni. \nOggi invece \u00e8 noto ai ricercatori che gli Hunza non sono un popolo longevo, e pertanto non vengono menzionati neanche come hot spot di Zona blu internazionale. Il mito della longevit\u00e0 hunziana \u00e8 attribuibile alla letteratura romanzesca."}
{"id": "679209", "revid": "438678", "url": "https://it.wikipedia.org/wiki?curid=679209", "title": "Completezza (logica matematica)", "text": "Nella logica matematica il concetto di completezza esprime il fatto che un insieme di assiomi \u00e8 sufficiente a dimostrare tutte le verit\u00e0 di una teoria e quindi a decidere della verit\u00e0 o falsit\u00e0 di qualunque enunciato formulabile nel linguaggio della teoria.\nCompletezza sintattica e semantica.\nUna prima nozione di completezza riguarda solo l'aspetto sintattico di una teoria (non \u00e8 quindi collegato con i suoi modelli): una teoria del primo ordine T si dice sintatticamente completa se \u00e8 possibile in T dimostrare o confutare formalmente qualsiasi enunciato nel linguaggio della teoria, ovvero se per ogni formula ben formata \u03c6 \u00e8 possibile o dimostrare \u03c6 o dimostrare \u00ac\u03c6. Detto in altri termini T \u00e8 sintatticamente completa se non esiste nessun \"enunciato indecidibile\" in T.\nSe consideriamo una teoria del primo ordine T ed un suo modello possiamo considerare un'altra nozione di completezza: diremo che T \u00e8 semanticamente completa se pu\u00f2 dimostrare qualunque formula \u03c6 che sia vera nel modello.\nLa completezza sintattica \u00e8 di per s\u00e9 una propriet\u00e0 \"pi\u00f9 forte\" di quella semantica.\nEsempi.\nL'esempio pi\u00f9 banale di teoria sintatticamente \"incompleta\" \u00e8 dato da una teoria priva di assiomi propri e dotata di una costante individuale \"a\" ed una relazione unaria \"R\". In tal caso non \u00e8 possibile dimostrare n\u00e9 \"R(a)\" n\u00e9 \u00ac\"R(a)\" usando i soli assiomi logici. Se dotiamo tale teoria dell'unico assioma proprio \"R(a)\" otteniamo invece una teoria sintatticamente completa.\nEsempi pi\u00f9 sofisticati di teorie sintatticamente incomplete (e per le quali la dimostrazione di incompletezza \u00e8 non banale) sono l'aritmetica di Robinson e l'aritmetica di Peano.\nQuesti risultati di incompletezza dimostrano tra l'altro anche che in qualsiasi teoria \"pi\u00f9 potente\" dell'aritmetica di Robinson, e quindi ad esempio in qualsiasi possibile assiomatizzazione della matematica stessa, esistono enunciati indecidibili.\nSebbene in generale si possa immaginare di prendere una teoria incompleta ed aggiungere un certo numero di enunciati indecidibili come assiomi fino a renderla completa, in questi casi questo processo non funziona, perch\u00e9 si possono trovare sempre nuovi enunciati indecidibili."}
{"id": "679211", "revid": "107488", "url": "https://it.wikipedia.org/wiki?curid=679211", "title": "Staffa (alpinismo)", "text": "Le staffe da arrampicata e da alpinismo sono particolari attrezzi, di lunghezza e foggia variabile, che servono ad aiutare lo sportivo nel superamento di tratti di roccia altrimenti impossibili o estremamente difficili da passare (magari perch\u00e9 molto esposti, lisci o strapiombanti). Molto in voga nel periodo dell'alpinismo classico (dagli anni cinquanta agli anni settanta), quando il concetto di \"arrampicata libera\" (o di alpinismo \"by fair means\", con mezzi leali, come voleva la tradizione anglosassone) sulle Alpi non aveva ancora preso il sopravvento, le staffe possono essere considerate uno dei simboli dell'arrampicata artificiale.\nStruttura.\nLa staffa pu\u00f2 essere assimilata a una piccola scala a pioli ed \u00e8 in genere costruita con materiali leggeri e malleabili (cordini o fettucce in nylon per lo \"scheletro\" e piccole barre di legno o di alluminio per i pioli). In molti casi, tuttavia la staffa pu\u00f2 essere costituita anche da solo nylon, attraverso una serie di anelli e di fettucce che, cucite tra loro ad anelli, formano i vari pioli. Alla sommit\u00e0 della staffa \u00e8 solitamente posto un piccolo anello di cordino che serve a collegare la staffa stessa ad un moschettone.\nUtilizzo.\nLe staffe vengono solitamente utilizzate in coppia (una per piede) e consentono, una volta che siano state agganciate a protezioni infisse nella parete o ad attrezzi di varia natura (chiodi, spit, skyhook), di dare stabilit\u00e0 all'arrampicatore o all'alpinista che pu\u00f2 mettersi in equilibrio su una di esse, o anche su entrambe, e utilizzare liberamente le mani. La serie di pioli (o anelli di fettuccia) permette poi alla persona di innalzarsi poco alla volta per cercare di raggiungere una protezione successiva nella quale verr\u00e0 infine passata, ancora una volta, la staffa successiva.\nDurante la scalata, quando non utilizzate, esse vengono solitamente portate ben ripiegate (attaccate all'imbragatura), in modo che non creino intralcio al movimento. Sono poi \"sciolte\" solo nel momento del loro effettivo utilizzo."}
{"id": "679212", "revid": "54354", "url": "https://it.wikipedia.org/wiki?curid=679212", "title": "Buffalo Technology", "text": ""}
{"id": "679213", "revid": "92723", "url": "https://it.wikipedia.org/wiki?curid=679213", "title": "Karimabad", "text": ""}
{"id": "679216", "revid": "2110845", "url": "https://it.wikipedia.org/wiki?curid=679216", "title": "Marguerite Laugier", "text": "Citata come \"\"Madame Laugier\" dagli articoli di astronomia dell'epoca, lavor\u00f2 dal 1930 al 1950 all'osservatorio di Nizza. A volte viene anche riportata come \"M. Laugier\" o, erroneamente, come \"Margueritte Laugier\"\".\nScopr\u00ec molti asteroidi e l'asteroide 1597 Laugier \u00e8 stato battezzato cos\u00ec in suo onore."}
{"id": "679217", "revid": "6923", "url": "https://it.wikipedia.org/wiki?curid=679217", "title": "Melco", "text": "Melco Holdings Inc. \u00e8 una holding che ha delle filiali coinvolte in diversi settori commerciali.\nIl mercato principale di Melco Group sono i computer e internet."}
{"id": "679220", "revid": "110157", "url": "https://it.wikipedia.org/wiki?curid=679220", "title": "Gaetano Capasso", "text": "Uomo di religione ma anche storico e letterato, \u00e8 ricordato per le sue numerose collaborazioni intraprese negli anni cinquanta a riviste letterarie cattoliche e a fogli politici.\nIn chiave biografica, va sottolineata in particolare la sua attivit\u00e0 apologetica e di agiografo concretizzata particolarmente nella collaborazione alla rivista \"Palestra del Clero\". Scrisse anche per il \"Quotidiano\" nelle edizioni di Napoli e Roma e, sempre negli anni cinquanta, collabor\u00f2 al settimanale politico romano \"Realt\u00e0 politica\".\n\u00c8 stato curatore della \"Nuova collana di storia napoletana\" e fondatore della casa editrice \"Athena mediterranea\", specializzata nella pubblicazione di ricerche storiche locali.\nIn suo ricordo viene assegnato il premio \"Ad Haustum Doctrinarum\" riservato a personalit\u00e0 che si siano distinte per la loro attivit\u00e0 nel mondo della scuola ed in quello del teatro.\nBiografia.\nPrimo di quattro figli, nato in una famiglia contadina da Carmine e Giuseppina Gallo, il Capasso era stato avviato allo studio in seminario dallo zio sacerdote don Gaetano Buonomo. Ad Aversa prima e a Salerno poi, ebbe come insegnanti il canonico Savarese, poi vescovo di Vallo della Lucania, Lorenzo Gargiulo, poi arcivescovo di Gaeta, Arrigo Pintonello, poi ordinario castrense (militare), Raffaele Calabria, arcivescovo di Otranto, poi arcivescovo metropolita di Benevento, Vincenzo De Chiara, poi vescovo di Mileto. Fu ordinato sacerdote nell'anno santo 1950 nella chiesa cattedrale di San Paolo in Aversa.\nNel 1951 dette vita, presso la casa editrice Istituto della Stampa, ad una collana di studi filosofici religiosi, fondando con Domenico Auletta una rivista per il clero italiano chiamata \"Xhristus\", della quale fu curatore e segretario di redazione per un anno, passando, successivamente, all'edizione Presbyterium di Padova e Napoli. Nel settembre 1952, sempre con Auletta, fu organizzatore del 20\u00ba convegno dei sacerdoti scrittori.\nNel 1953 fond\u00f2 la casa editrice e la rivista omonima \"La Fiaccola\". Collabor\u00f2 anche con la \"Palestra del Clero\" e con il settimanale napoletano \"La Croce\". Studioso di storia patria, \u00e8 stato autore di numerosi libri sulla citt\u00e0 di Afragola, alla quale si sentiva profondamente legato. In onore al suo considerarsi cittadino onorario di Afragola, nel 2008 l'amministrazione comunale ha voluto intitolargli una strada. Cos\u00ec anche l'amministrazione comunale di Cardito ha voluto dedicare una strada nel parco slai allo scrittore. \nIl Capasso aveva iniziato il suo apostolato parrocchiale e culturale nelle ACLI nel 1950. Nominato nel 1951 vicario parrocchiale nella parrocchia di San Pietro Apostolo in Caivano fino al 1959 coadiuvando al parroco monsignor Mugione; nel 1957 fu nominato prelato d'onore di Sua Santit\u00e0 (Monsignore) da monsignor Aniello Calcara, nato a Marcianise, in provincia di Caserta, ma arcivescovo di Cosenza; onorificenza pontificia che egli rigett\u00f2 energicamente, non ritirandola mai. Poi a Roma per circa 10 anni segretario particolare di monsignor Arrigo Pintonelli all'ordinariato militare, dove perfezion\u00f2 i suoi studi; infine copr\u00ec l'incarico di rettore della chiesa della Madonna della Grazie in Cardito; terminando, poi come vicario parrocchiale presso la parrocchia dei Santi Giuseppe ed Eufemia in Carditello. Istitu\u00ec, accanto alla scuola del catechismo per analfabeti e giovani, un movimento per la diffusione di un periodico settimanale. Sempre a Cardito si fece promotore di una scuola materna nella quale, nel 1955, accolse oltre un centinaio di bambini di umili origini, per educarli e dare loro i primi rudimenti scolastici. Contestualmente, istitu\u00ec a Cardito una biblioteca religiosa popolare che oggi \u00e8 a lui intitolata.\nDal 1954 docente di religione alle scuole medie di Caivano, il 6 febbraio 1956 il direttore generale delle Accademie e delle Biblioteche lo nominava ispettore onorario bibliografico. Nello stesso anno fu chiamato alla collaborazione dei quotidiani napoletani \"Il Mattino d'Italia\" e il \"Mezzogiorno\".\nInteressato ai contenuti formali e filosofici della poesia, nel 1990 pubblicava una corposa antologia dal titolo \"Poesia contemporanea\" (edizioni Anselmi - Marigliano, Napoli).\nIn questa opera il Capasso evidenziava le sue grandi capacit\u00e0 di critico letterario e nello stesso tempo il suo impegno sociale che si estrinsecava, anche, nella capacit\u00e0, di recepire e sviluppare significativi messaggi di protesta.\nOpere.\nQuesti i titoli di alcuni dei libri pubblicati da Capasso:\n\" Il pensiero filosofico di mons. Aniello Calcara\".\n- Gaetano Capasso,San Biagio V. e M.Patrono di Cardito. Tipo-litografica \" Anselmi \" Marigliano Napoli 1986.\n- \"Madre Cristina Brando\".\n- \"Padre Ludovico da Casoria\"."}
{"id": "679237", "revid": "3732", "url": "https://it.wikipedia.org/wiki?curid=679237", "title": "Euzoio di Antiochia", "text": "Poche notizie sono giunte sino a noi riguardo alla sua biografia. Allievo del retore Tespesio, ebbe rapporti fin dalla giovinezza con Gregorio Nazianzeno, con cui condivise gli studi. In et\u00e0 matura, dopo essere stato ordinato diacono ad Alessandria d'Egitto dal vescovo ariano Giorgio, fu eletto al soglio vescovile di Cesarea e, nel 361, sostitu\u00ec Melezio in quello di Antiochia, grazie anche all'appoggio di Eudozio, vescovo di Costantinopoli, e dell'imperatore Costanzo II. \nNel 373, scortato da un contingente di soldati, marci\u00f2 su Alessandria per insediare ivi il vescovo ariano Lucio e, su ordine dell'imperatore Valente, per porre in arresto il vescovo ortodosso Pietro II. \nFu deposto nel 379 dopo l'avvento al potere di Graziano."}
{"id": "679238", "revid": "536103", "url": "https://it.wikipedia.org/wiki?curid=679238", "title": "Anonima sequestri", "text": "Anonima sequestri (o Anonima sarda) \u00e8 stata un'espressione giornalistica utilizzata dai media italiani per riferirsi a gruppi criminali di origine sarda dediti a sequestri di persona, assalti e rapine a mano armata inizialmente in Sardegna, ma poi anche in altre regioni italiane, in prevalenza dagli anni 1960 agli anni 1990. \nLa gravit\u00e0 del fenomeno fu tale che, gi\u00e0 alla fine degli anni sessanta venne istituita una commissione parlamentare d'inchiesta sul fenomeno del banditismo in Sardegna, oltre a modifiche legislative volte a inasprire le pene per il reato di sequestro di persona e alla procedura del blocco dei beni della famiglia del rapito che, insieme ad altri fattori, posero fine al fenomeno dei rapimenti a scopo di estorsione nei primi anni novanta.\nStoria.\nGruppi di sequestratori di origine sarda hanno operato in Sardegna, compiendo 177 sequestri in trent'anni, prevalentemente in Gallura (ad opera di una banda chiamata dai giornalisti Anonima gallurese o Superanonima) in Barbagia, Baronie e Ogliastra, e occasionalmente nella vicina Corsica, e in regioni italiane come la Lombardia, l'Emilia Romagna, il Lazio, l'Umbria e la Toscana, dove si contano venti sequestri. I paesi pi\u00f9 noti per la provenienza di sequestratori sono Orgosolo, Orune e Mamoiada.\nIl fenomeno dei sequestri di persona in Sardegna guadagn\u00f2 notoriet\u00e0 nei media italiani negli anni 1960 quando la frequenza dei rapimenti si impenn\u00f2 e si estese anche alla penisola, specialmente in regioni dove erano gi\u00e0 presenti comunit\u00e0 di immigrati sardi praticanti attivit\u00e0 agro-pastorali. Il rapimento di personaggi famosi, come il cantautore Fabrizio de Andr\u00e9, del bambino Farouk Kassam, e scontri armati con le forze dell'ordine, contribuirono a tenere alta l'attenzione mediatica fino agli anni novanta del novecento, quando i sequestri diventarono episodici. \nTra il 1960 e il 1997 si sono registrati svariati casi - tra i pi\u00f9 famosi vi furono il sequestro di Farouk Kassam e quello di Silvia Melis - nel periodo si sono registrati tra i 150 e i 180 sequestri in Sardegna, per poi ridursi drasticamente e terminare quasi completamente nel XXI secolo.\nCaratteristiche.\nContrariamente all'ordine gerarchico e l'organizzazione complessa delle organizzazioni criminali italiane di stampo mafioso, come ad esempio Cosa nostra in Sicilia e la Camorra in Campania (che nel tempo tramandano il proprio potere, posseggono un ordine prestabilito ed estendono la propria influenza alle istituzioni politiche), i gruppi responsabili di sequestri di persona in Sardegna sono stati associazioni a delinquere estemporanee, estranee a qualsivoglia apparato istituzionale e non aventi rapporti con le mafie italiane. Non si pu\u00f2 quindi propriamente parlare di \"anonima sarda\" o di \"organizzazione criminale\" vista la mancanza di una struttura unitaria e di organizzazione interna continua nel tempo, e per la totale indipendenza della maggior parte degli episodi criminali tra di loro. \nAlcuni inquirenti, dal momento che un sequestro di persona nelle modalit\u00e0 tipiche sarde richiedeva l'appoggio di un gran numero di persone, hanno accusato la popolazione delle aree interne e montuose, quasi sempre luoghi di prigionia dei sequestrati e di origine dei sequestratori, di omert\u00e0 e collusione con banditi e latitanti, ma eventi come quello di Osposidda, in cui la popolazione del paese del sequestrato partecip\u00f2 all'inseguimento e cattura dei sequestratori armi alla mano, hanno evidenziato una situazione pi\u00f9 complessa. La piaga dei sequestri \u00e8 stata nel periodo 1960-1997 un fenomeno consistente richiedendo cos\u00ec anche la mediazione con i gruppi criminali, di persone quali inquirenti (elemento centrale fu il giudice Luigi Lombardini), avvocati, giornalisti, imprenditori come emissari delle famiglie dei sequestrati. \nLa pratica dei sequestri di persona in Sardegna si \u00e8 ridotta drasticamente a partire dalla met\u00e0 degli anni novanta per scomparire completamente nella forma tradizionale e lasciare spazio a sparuti casi di sequestro lampo. La criminalit\u00e0 rurale sarda si \u00e8 da allora dedicata principalmente agli attacchi ai portavalori o ad attivit\u00e0 criminali di tipo urbano come rapine in banca e uffici postali, furto di sportelli bancomat, e traffico di stupefacenti.\nContatti con l'eversione e il terrorismo.\nLa stagione dell'eversione politica, attiva in Italia gi\u00e0 dai primi anni del dopoguerra, si espanse in Sardegna a met\u00e0 degli anni sessanta e si concluse negli anni ottanta, fine degli anni di piombo anche nella penisola. I contatti tra criminali sardi implicati in sequestri di persona e i militanti di organizzazioni eversive di sinistra e attive nel terrorismo rosso, quali Brigate Rosse e Nuclei Armati Proletari, furono in parte aiutate dalla detenzione di militanti di sinistra nei carceri di massima sicurezza dell'isola, in maniera similare ai soggiorni obbligati dei mafiosi meridionali nel Settentrione, che influenzarono la nascita della Mala del Brenta. I movimenti terroristici e paramilitari pi\u00f9 famosi nati nell'isola, nella maggior parte di ideologia comunista e indipendentista, furono Barbagia Rossa, Movimento armato sardo e il Comitato di solidariet\u00e0 con il proletariato prigioniero sardo deportato, che nell'arco di un decennio rivendicarono diversi attentati e sequestri di persona.\nTra i principali sostenitori della causa indipendentista ed eversiva vi fu l'editore Giangiacomo Feltrinelli, che pi\u00f9 volte tent\u00f2 di prendere contatti con diverse organizzazioni con l'intento di fare la rivoluzione in Sardegna (con l'aiuto dei gruppi indipendentisti) e formare un governo comunista (con l'aiuto degli eversivi di sinistra) sul modello approcciato da Fidel Castro a Cuba. Prendendo in considerazione l'elezione di Graziano Mesina, il pi\u00f9 noto bandito della criminalit\u00e0 sarda, come capo delle truppe ribelli, idea che effettivamente fu presa in considerazione sia dagli eversivi di sinistra, come dimostrano vari contatti, che dai servizi segreti."}
{"id": "679242", "revid": "1573940", "url": "https://it.wikipedia.org/wiki?curid=679242", "title": "Unkel", "text": "Unkel \u00e8 una citt\u00e0 di 4.975 abitanti della Renania-Palatinato, in Germania.\nAppartiene al circondario (\"Landkreis\") di Neuwied (targa NR) ed \u00e8 capoluogo della comunit\u00e0 amministrativa (\"Verbandsgemeinde\") omonima."}
{"id": "679244", "revid": "1543377", "url": "https://it.wikipedia.org/wiki?curid=679244", "title": "Accademia del Parnaso", "text": "La Secolare Accademia del Parnaso canicattinese, sorta nel 1922 a Canicatt\u00ec, era un'accademia piuttosto bizzarra che riuniva persone diverse per formazione politica e culturale, per idee e per carattere e di cui facevano parte professionisti, preti, osti, poeti, filosofi, ecc.\nPrendeva il nome dal monte sacro alle Muse e della poesia si serviva per fare la satira sulla politica del tempo e per denunciare i vizi e le debolezze degli uomini. Aveva un suo statuto e i soci, che si chiamavano arcadi, si distinguevano in minori e maggiori. I pi\u00f9 importanti erano i minori, infatti la carriera si faceva al contrario, nel senso che i maggiori potevano diventare minori e non viceversa. Per entrarvi non vi erano limiti di et\u00e0, erano ammesse le donne e non era richiesta l'intelligenza. Infatti un articolo dello statuto diceva: \u00ab\"Il Parnaso, Accademia di Scienza, Lettere ed Arte, non fa ad alcun socio l'obbligo di essere intelligente\u2026 Anzi\"\u00bb. I parnasiani prediligevano la poesia e che molti poeti entrarono a far parte dell'Accademia ma bisogna sapere chi era considerato poeta. Poeta era per i parnasiani non solo chi sapeva scrivere in versi ma anche chi \"superata la minore et\u00e0 credeva nell'amore eterno e nella fedelt\u00e0 delle donne\", o chi credeva nel ritorno dall'al di l\u00e0 o chi ancora \"sperava di moralizzare la vita pubblica\".\nDifficile definire l'Accademia del Parnaso. Si tratt\u00f2 di un'associazione di \"umoristi\". Venne definita nel 1938 dal critico Adriano Tilgher come: \u00ab\"La pi\u00f9 audace e geniale satira politica e del costume.\"\u00bb Si tratt\u00f2 di un'associazione di \"umoristi\". \nUn docente universitario e storico, come Santi Correnti, studioso di vicende, tradizioni, usi e costumi siciliani, nel suo libro \"La Sicilia che ride\" ha potuto affermare: \u00ab\"Credo che sia difficile contendere la palma dell'umorismo istituzionalizzato in Sicilia alla \"Secolare Accademia del Parnaso di Canicatt\u00ec.\"\u00bb Il professor Correnti pone in rilievo nel suo saggio che tale Accademia occupa \"un posto veramente unico nella storia dell'umorismo isolano\": e ci\u00f2, come egli dichiara, \"non soltanto per le sue gesta, ma per il fatto - che nessun'altra Accademia del genere pu\u00f2 vantare - che di essa fecero parte, quali Arcadi minori, personalit\u00e0 notissime\". Egli elenca, quindi, i letterati, scrittori, poeti e artisti illustri che diedero la loro adesione alla Secolare Accademia del Parnaso Canicattinese: da Luigi Pirandello, Arnoldo Fraccaroli, Marco Praga, Trilussa, Angelo Romagnoli, Angelo Musco, Giovanni Gentile, Filippo Tommaso Marinetti, Marta Abba, Benedetto Croce, Salvatore Quasimodo.\nMichele Anselmo in \"Memorie della Secolare Accademia del Parnaso di Canicatt\u00ec\" ha accennato ad una \"filosofia dell'Accademia\" in particolare ad un \"filosofia sociale dell'Accademia\" di natura \"\"relativistica e disincantata\";\" ed ha individuato nelle opere degli arcadi un \"\"intrecciarsi dialettico della parola e del silenzio\".\"\nDice il prof. Diego Lodato nel suo libro sul Parnaso: \"Veramente unica nel suo genere \u00e8 stata l'Accademia del Parnaso di Canicatt\u00ec, vivacizzata da \"un'accolta di giovani, pieni di buon umore e d'intelletto\". Essi si sono prodigati a creare un mondo fantastico in cui tutto si svolge alla rovescia, dove l'immaginazione si confonde con la realt\u00e0, dove la carriera si percorre a ritroso, dove i veri maggiori sono i minori, dove gli asini sono \"saggi e sapienti\" e dove i soci, detti arcadi, pur se nella vita discordi, si ritrovano poi, come le Muse sulle vette del Parnaso, tutti concordi, tutti amanti della poesia, tutti con i petti frementi di canti, o meglio, come \u00e8 detto nel sottotitolo della \"\"Parnasiana\", \"di canti, code, meditazioni e ragli\":\" e tutto ci\u00f2 con l'intento, come dice bene Lelio Sengrini, un amico dell'avvocato Francesco Macaluso, \"di mettere in ridicolo la vita in ci\u00f2 che questa meriti; di scherzare sulle scemenze umane e sulle cose serie; di prendere a gabbo i presuntuosi, i manierosi, i pieni di fumo, le fame malcreate\".\nLa Secolare Accademia del Parnaso \u00e8 riuscita con le sue burle anche a valicare i patrii confini, come dimostra la polemica con i giornalisti spagnoli sulla nazionalit\u00e0 di Cristoforo Colombo. Delle sue beffe e delle sue canzonature si \u00e8 interessata pure la stampa locale e nazionale. Nel 1946 \"L'Ora del Popolo\" di Palermo pubblicava un divertente servizio di Giovanni Filippone che aveva per titolo \"\"L'umanit\u00e0 vista dal ... Parnaso\".\" Nel 1965 il \"Gazzettino di Venezia\" sfoggiava uno spassoso reportage di Giuseppe Mugnone intitolato \"\"Gli eccezionali burloni del Parnaso di Canicatt\u00ec\".\" Nel 1970 \"Il Tempo\" di Roma dava lustro all'Accademia canicattinese con un brioso articolo di Francobaldo Chiocci dal titolo \"\" Con una beffa a Canicatt\u00ec si otteneva l'immortalit\u00e0\".\" Nel 1973 era \"La Sicilia\" di Catania, con la firma di Giuseppe Alaimo, a dedicare un'intera pagina a \"L'Accademia che fece ridere l'Italia\".\nUn arcade minore, in particolare, ha fatto tanto parlare di s\u00e9 sulla stampa nazionale e anche estera: il barone Agostino La Lomia. figura di nobiluomo eccentrico, alla sua vita di estroso giramondo e al regno \"sui generis\" dell'isola taorminese di Capo La Croce, che egli aveva scelto come sede marina del Parnaso, a coronamento della sede urbana canicattinese \"con acqua corrente\" e della sede rurale \"con annesso orto\".\nSempre il prof. Lodato scrive: \"Signoreggia nell'insieme Canicatt\u00ec, culla e sede della Secolare Accademia del Parnaso, citt\u00e0 madre, naturale o adottiva, di tutti gli arcadi, compresi quelli onorari di alto rango. La satira, l'ironia, l'umorismo, con le burle, le beffe e gli scherzi, gremiscono le vicende parnasiane dei vari capitoli e dei paragrafi in cui essi si suddividono. \nTra gli arcadi minori hanno un posto di primo piano nelle vicende parnasiane il sen. Salvatore Sanmartino e il farmacista Diego Cigna, considerati i padri del Parnaso, e poi quelli che sono i poeti cantori della Secolare Accademia, l'avv. Francesco Macaluso e il sarto-poeta Peppi Paci. Ma tanti altri arcadi, minori e maggiori, si muovono e agiscono nelle pagine evocative dell'esilarante mondo della \"somara saggia e tanto sapiente\", mondo che dest\u00f2 un forte fascino sull'animo di numerosi uomini illustri e suscit\u00f2 una cos\u00ec cordiale simpatia in Luigi Pirandello da far s\u00ec che egli, che di solito frequentava i grandi teatri delle metropoli d'Europa e d'America, venisse nel 1927 a Canicatt\u00ec per rappresentare al Teatro Sociale i \"Sei personaggi in cerca d'autore\"."}
{"id": "679248", "revid": "287204", "url": "https://it.wikipedia.org/wiki?curid=679248", "title": "Equazione di Gibbs-Helmholtz", "text": "L'equazione di Gibbs-Helmholtz per l'energia libera \u00e8 la relazione matematica che esplicita le energie libere dipendenti dalla temperatura, quella di Gibbs \"G\", e quella di Helmholtz \"A\", in funzione di questa variabile, sfruttando il fatto che esse sono delle trasformate di Legendre.\nDerivazione matematica.\nIn generale il punto di partenza \u00e8 rappresentato dalle definizioni di queste due grandezze estensive:\ndove \"p\" \u00e8 la pressione, \"T\" la temperatura e n il vettore che contiene la quantit\u00e0 di sostanza di tutti i componenti. \nDifferenziando per esempio la funzione di Gibbs rispetto alle due variabili di stato, considerando una singola sostanza pura, si ottiene:\nin particolare, tenendo conto della definizione di entropia e del primo principio della termodinamica:\nsi comprende come:\nche rappresentano la dipendenza dalla pressione e dalla temperatura dell'energia libera di Gibbs. Rispettivamente, la derivata parziale rispetto alla pressione si identifica con il volume V del sistema mentre la derivata parziale rispetto alla temperatura corrisponde all'opposto dell'entropia \"S\". \nQuindi se si sostituisce l'entropia nelle equazioni di trasformazione, si ottiene:\nPerci\u00f2 se si deriva parzialmente G/T, A/T:\nportando la temperatura dentro il differenziale:\ne definendo le funzione di Planck Y = - G/T, Z = - A/T:\nche in forma integrale diventano rispettivamente:\nUtilit\u00e0.\nUtilizzando queste relazioni, e tenendo conto delle energie libere parziali molari degli i-esimi componenti di una reazione chimica (potenziali chimici), \u00e8 possibile ricavare sia la variazione di energia libera sia la variazione di entalpia di una reazione chimica misurando la f.e.m. o la tensione elettrica di una pila galvanica, nonch\u00e9 la variazione del suo \"coefficiente di temperatura\" (\u03b4E/\u03b4T)P, sapendo che \u0394G = - N q \u0395. Tali misure, se compiute con un potenziometro, permettono di operare in condizioni quasistatiche e reversibili e di ottenere valori molto accurati e precisi delle grandezze termodinamiche misurate."}
{"id": "679257", "revid": "110157", "url": "https://it.wikipedia.org/wiki?curid=679257", "title": "2-ossoglutarato sintasi", "text": "Negli organismi fotosintetici, la 2-ossoglutarato sintasi \u00e8 un enzima appartenente alla classe delle ossidoreduttasi che catalizza la seguente reazione:\nEstremamente specifico per il 2-ossoglutarato, l'enzima si associa a tiamina pirofosfato (TPP) e a due cluster ferro-zolfo di tipo [4Fe-4S].\nOssidoreduttasi specifiche per 2-ossoacidi.\nQuesto enzima \u00e8 una delle quattro ossidoreduttasi specifiche per 2-ossoacidi, che intervengono in modo estremamente specifico ed efficace nella decarbossilazione ossidativa di 2-ossoacidi, associando ad essi molecole di coenzima A. Oltre alla 2-ossoglutarato deidrogenasi, la famiglia comprende altre tre molecole contenenti TPP e [4Fe-4S]:"}
{"id": "679260", "revid": "15756", "url": "https://it.wikipedia.org/wiki?curid=679260", "title": "Serie D 1999-2000", "text": "La Serie D 1999-2000 fu la 52\u00aa edizione del campionato interregionale di calcio disputata in Italia, la 19\u00aa organizzata sotto l'egida della Lega Nazionale Dilettanti e la prima a riprendere, per volont\u00e0 del presidente Carlo Tavecchio, l'antica denominazione del torneo abbandonata proprio 19 anni prima.\nStagione.\nAggiornamenti.\nAvvengono le seguenti fusioni e cambi di denominazione:\nA completamento dell'organico viene ripescato il dal Campionato scorso, mentre dall'Eccellenza vengono ripescate il e il Torretta.\nGirone A.\nClassifica finale.\nLegenda:\nRegolamento:\nNote:\nGirone B.\nClassific Finale.\nLegenda:\nRegolamento:\nGirone C.\nClassifica finale.\nLegenda:\nRegolamento:\nGirone D.\nClassifica finale.\nLegenda:\nRegolamento:\nNote:\nGirone E.\nClassifica finale.\nLegenda:\nRegolamento:\nNote:\nGirone F.\nClassifica finale.\nLegenda:\nRegolamento:\nNote:\nGirone G.\nClassifica finale.\nLegenda:\nRegolamento:\nGirone H.\nClassifica finale.\nLegenda:\nRegolamento:\nGirone I.\nClassifica finale.\nLegenda:\nRegolamento:\nPoule scudetto.\nLo Scudetto Dilettanti viene assegnato dopo un torneo fra le vincitrici dei 9 gironi. Vengono divise in 3 triangolari le cui vincitrici, pi\u00f9 la migliore seconda, accedono alle semifinali.\nTurno preliminare.\nTriangolare 1.\nLegenda:\nRegolamento:\nTriangolare 2.\nLegenda:\nRegolamento:\nNote:\nTriangolare 3.\nLegenda:\nRegolamento:"}
{"id": "679262", "revid": "125225405", "url": "https://it.wikipedia.org/wiki?curid=679262", "title": "Disma", "text": "Il Vangelo arabo dell'infanzia, un testo apocrifo del VI secolo, chiama invece il buon ladrone Tito, mentre nella tradizione della Chiesa ortodossa russa, il nome del buon ladrone \u00e8 Rach ().\nBiografia.\nDi lui si racconta nel Vangelo di Luca:\nIl \"buon ladrone\" non compare, invece, nei Vangeli di Marco e di Matteo, secondo i quali vennero crocifissi insieme a Ges\u00f9 due malfattori, ma entrambi lo oltraggiavano e insultavano. Giovanni, invece, parla di due persone che vengono crocifisse con Ges\u00f9, ma non dice che lo insultassero.\nNella versione greca del Vangelo di Nicodemo (IV secolo) appare il nome per la prima volta. Nella versione latina (V secolo) compare anche il nome del ladro malvagio - Gesta.\nIl Vangelo arabo dell'infanzia, un altro apocrifo (VI secolo), chiama invece i due ladroni Tito e Dimaco e aggiunge un racconto di come Tito (Disma) imped\u00ec ad altri ladroni della sua banda di derubare Maria e Giuseppe durante la loro fuga in Egitto.\nEsaltato nella predicazione evangelica e patristica, viene celebrato il 25 marzo.\n\u00c8 invocato nelle cause difficili per la correzione degli alcolizzati, dei giocatori d'azzardo e dei ladri; \u00e8 il protettore dei prigionieri e dei moribondi.\nOmaggi.\nAlla figura di Ges\u00f9 e dei due ladroni, Fabrizio De Andr\u00e9 si ispir\u00f2 nello scrivere la canzone \"Maria nella bottega del falegname (\"riferito alla croci dice\": vedran lacrime di Dimaco e Tito al ciglio) \"inclusa nell'album \"La buona novella\"; si ispir\u00f2 a lui anche nel brano \"Tre Madri\". Interamente dedicatagli invece \u00e8 la canzone \"Il testamento di Tito\", anch'essa contenuta nell'album \"La buona novella\". Inoltre, Disma \u00e8 il protagonista del brano omonimo del gruppo salentino Historia, contenuto nell'album \"2006\".\nNel videogioco \"\", San Disma \u00e8 spesso citato come Santo a cui \u00e8 devoto il pirata Henry Every.\nIl romanzo storico \"Il viaggio di Tito\", di Emiliano Angelucci, narra alcuni eventi della vita del ladrone: nel libro, Disma racconta al suo carceriere a Gerusemme di aver vagato per molti anni nell'impero di Tiberio e di aver vissuto diverse disavventure prima di essere arrestato.\nFilmografia.\nPasquale Festa Campanile realizz\u00f2 un film sul buon ladrone, tratto da un suo omonimo romanzo (nella pellicola viene chiamato Caleb e interpretato da Enrico Montesano) intitolato \"Il ladrone\", girato nel 1980, che parla di un ladro e truffatore che crede Ges\u00f9 un ladrone come lui; poi per\u00f2 finiscono crocefissi insieme sul Golgota e il povero Caleb finisce per ricredersi."}
{"id": "679264", "revid": "1305772", "url": "https://it.wikipedia.org/wiki?curid=679264", "title": "Contea di Daggett", "text": "La contea di Daggett, in inglese Daggett County, \u00e8 una contea dello Stato dello Utah, negli Stati Uniti. \u00c8 la contea meno popolata dello Stato, avendo una popolazione di 921 abitanti (2000). Il capoluogo \u00e8 Manila. La contea deriva il proprio nome dal primo \"surveyor general\" dello Utah, Ellsworth Daggett.\nGeografia fisica.\nLa contea di Daggett \u00e8 posta all'estremit\u00e0 nordorientale dello Stato. Confina con il Wyoming a nord e con il Colorado a est e ha una superficie complessiva di 1873 km\u00b2. Il territorio comprende il versante settentrionale dei Monti Uinta. \u00c8 attraversato dal corso del Green River. Lo sbarramento della diga del Flaming Gorge ha creato il lago omonimo al confine fra Utah e Wyoming.\nStoria.\nLa regione della contea di Daggett faceva parte del territorio degli indiani Shoshone. I primi cacciatori di pellicce europei visitarono la regione verso il 1820 ma i primi insediamenti stabili furono possibili solo alla fine del XIX secolo. La contea fu istituita nel 1918 ed \u00e8 pertanto la contea dello Utah di pi\u00f9 recente costituzione."}
{"id": "679269", "revid": "110157", "url": "https://it.wikipedia.org/wiki?curid=679269", "title": "Furu Platinum", "text": "Furu Platinum (\u964d\u308b\u30d7\u30e9\u30c1\u30ca - \"Platino cadente\") \u00e8 il quarto album ufficiale di Akino Arai pubblicato nel 2000.\nIl disco.\nPubblicato nel 2000 \u00e8 il quarto album ufficiale di Akino Arai. Composto da 11 tracce appartenenti alla vasta categoria del j-pop alterna tracce pi\u00f9 complesse e veloci a brani pi\u00f9 lenti e malinconici (pi\u00f9 della met\u00e0 dell'opera).\nLa canzone che apre l'album riassume l'intera opera. \"Sputnik\" infatti racchiude in s\u00e9 parti lente e scure in contrapposizione ad un ritornello pi\u00f9 vivace, per finire con una parte strumentale basata esclusivamente sulla linea di basso e l'incalzante beat delle percussioni. Mentre \"Negai Koto\" appartiene alla categoria delle tracce veloci il resto dell'album \u00e8 condizionato da un sound pi\u00f9 malinconico, da \"Flower\" alla triste \"Orange Noel\".\nUnico neo sembra essere la canzone \"R\u00eave\", cantata interamente in francese, che ha un sound completamente differente che per questo stona con il resto dell'opera. Si tratta infatti a tutti gli effetti di una canzone da discoteca che ha poco a che vedere con lo stile di Akino Arai. Chiude infine l'album \"Furu Platinum\", altra canzone piuttosto lenta accompagnata nell'evocativo ritornello dal morbido suono di una tromba e rintocchi di campane tubolari, e infine \"Melody\", traccia in cui la chitarra acustica la fa da padrona per tutta la sua lunghezza."}
{"id": "679270", "revid": "200679", "url": "https://it.wikipedia.org/wiki?curid=679270", "title": "Thira", "text": ""}
{"id": "679273", "revid": "767487", "url": "https://it.wikipedia.org/wiki?curid=679273", "title": "I piloti di Spencer", "text": "I piloti di Spencer \u00e8 una serie televisiva statunitense, prodotta nel 1976 (non sono state prodotte nuove serie dopo quella del '76) e trasmessa sul canale televisivo CBS.\nLa regia \u00e8 di Bob Sweeney, la produzione di Larry Rosen.\nIn Italia, poco dopo la sua trasmissione negli USA, \u00e8 stata trasmessa da Rai Uno.\nLa serie ha avuto un certo successo anche nel resto d'Europa, p.es. in Germania \u00e8 stata trasmessa nel 1977 dalla emittente ARD.\nTrama.\nGli undici episodi narrano le avventure di alcuni piloti professionisti del volo. I protagonisti sono due piloti che lavorano per Spencer Parish: Cass Garrett (vero nome Christopher Stone) e Stan Lewis (vero nome Todd Susman), mentre nelle vesti del personaggio di Spencer \u00e8 l'attore Gene Evans."}
{"id": "679274", "revid": "767487", "url": "https://it.wikipedia.org/wiki?curid=679274", "title": "A Little South of Sanity", "text": "A Little South of Sanity \u00e8 un live album degli Aerosmith uscito il 20 ottobre 1998 per l'etichetta discografica Geffen Records."}
{"id": "679275", "revid": "110157", "url": "https://it.wikipedia.org/wiki?curid=679275", "title": "Gaetano D'Agata", "text": "Biografia.\nD'Agata era nato ad Aci Sant'Antonio, in provincia di Catania. Giunse giovanissimo a Taormina, e vi si stabil\u00ec, sposandosi con una donna del luogo.\nViaggi\u00f2 fuori d'Italia, in Irlanda, Spagna, India e Stati Uniti, dove apr\u00ec anche un atelier fotografico a New York, che per\u00f2 rimase aperto solo per un anno.\nFalzone Barbar\u00f2 (p.\u00a025) lo segnala fra gli assistenti di Gloeden nel periodo del suo massimo successo, cio\u00e8 verso il primo decennio del XX secolo. E che la collaborazione possa essere andata oltre lo fa pensare il fatto che alcune foto da lui firmate sono ambientate nel giardino di Gloeden stesso.\nIntorno agli anni a cavallo del primo conflitto mondiale D'Agata riusc\u00ec ad aprire un proprio studio fotografico, che i timbri sul retro delle sue foto registrano sul Corso Umberto (la via pi\u00f9 importante) di Taormina.\nLa produzione commerciale.\nD'Agata ebbe una pi\u00f9 che dignitosa produzione come paesaggista \"da cartolina\", e molte sue foto \"di genere\" furono usate per l'appunto per cartoline che rimasero in circolazione per svariati decenni. Carretti siciliani, l'Etna fumante, il Teatro greco, \"tipi siciliani\": la sua produzione si rivolge a soddisfare la domanda di scene \"di genere\" richiesta dal grande pubblico e la stampa delle sue immagini ebbe diffusione di massa, anche con decine di migliaia di esemplari. In questo campo D'Agata si rivel\u00f2 un buon fotografo commerciale, tecnicamente all'altezza del suo c\u00f2mpito e del mercato che aveva scelto. Questa produzione ricevette anche dei premi, come rivela il fatto che le sue cartoline sono firmate \"Premiata Fotografia d'Arte G. D'Agata\".\nLa produzione di nudo maschile.\nAccanto a quella di paesaggi D'Agata ebbe, fra il 1920 e 1930 circa, una meno riuscita (anche se ai nostri giorni commercialmente pi\u00f9 richiesta sul mercato antiquario) produzione artistica di foto di nudo maschile, nella quale per\u00f2 il desiderio d'imitare in modo troppo letterale l'arte di Gloeden nuoce al risultato complessivo, privandolo di originalit\u00e0.\nAl fotografo siciliano mancava il background culturale e artistico posseduto da Gloeden, e per lui l'universo di modelli di riferimento si limitava sostanzialmente alla produzione del solo Gloeden. La sua produzione di nudo maschile si muove quindi sostanzialmente all'interno dell'immaginario creato da Gloeden, di cui ripropone temi, pose ed ambientazioni, limitandosi a variazioni sul tema. Ad esempio, la sua immagine pi\u00f9 celebre non \u00e8 altro che un'imitazione palese di una delle immagini pi\u00f9 fortunate di Gloeden, il \"\".\nAnche se non mancano immagini riuscite, complessivamente ne risulta una proposta impoverita, e particolarmente debole nelle \"messe in posa\" dei modelli.\nIneccepibile, per contro, l'aspetto tecnico di queste fotografie, che rivelano il sicuro mestiere del professionista. Quest'ultimo fatto garantisce buone quotazioni alle rare immagini di D'Agata che appaiono sul mercato antiquario.\nUn giudizio critico.\nSecondo Giuseppe Vanzella, "}
{"id": "679277", "revid": "29244", "url": "https://it.wikipedia.org/wiki?curid=679277", "title": "Immersione commerciale", "text": ""}
{"id": "679278", "revid": "287204", "url": "https://it.wikipedia.org/wiki?curid=679278", "title": "Contea di Davis (Utah)", "text": "La contea di Davis, in inglese Davis County, \u00e8 una contea dello Stato dello Utah, negli Stati Uniti. La popolazione al censimento del 2000 era di 238.994. Il capoluogo di contea \u00e8 Farmington. Il nome le \u00e8 stato dato in onore del capitano Daniel Coon Davis.\nGeografia fisica.\nLa contea di Davis si trova nella parte settentrionale dello Utah. L'U.S. Census Bureau certifica che l'estensione della contea \u00e8 di 1.641\u00a0km\u00b2, di cui 789\u00a0km\u00b2 composti da terra e i rimanenti 853\u00a0km\u00b2 composti di acqua.\nStoria.\nLa contea di Davis venne costituita nel 1852."}
{"id": "679281", "revid": "287204", "url": "https://it.wikipedia.org/wiki?curid=679281", "title": "Contea di Duchesne", "text": "La contea di Duchesne, in inglese Duchesne County, \u00e8 una contea dello Stato dello Utah, negli Stati Uniti. La popolazione al censimento del 2000 era di 14.371 abitanti. Il capoluogo di contea \u00e8 Duchesne.\nGeografia fisica.\nLa contea si trova nella parte nord-orientale dello Utah. L'U.S. Census Bureau certifica che l'estensione della contea \u00e8 di 8.433\u00a0km\u00b2, di cui 8.387\u00a0km\u00b2 composti da terra e i rimanenti 46\u00a0km\u00b2 composti di acqua.\nStoria.\nLa contea di Duchesne venne costituita nel 1914 da parte del territorio della contea di Wasatch."}
{"id": "679290", "revid": "235890", "url": "https://it.wikipedia.org/wiki?curid=679290", "title": "Sistema dinamico (ingegneria dell'automazione)", "text": ""}
{"id": "679291", "revid": "916580", "url": "https://it.wikipedia.org/wiki?curid=679291", "title": "XIV secolo a.C.", "text": ""}
{"id": "679293", "revid": "709565", "url": "https://it.wikipedia.org/wiki?curid=679293", "title": "Charles (Una serie di sfortunati eventi)", "text": ""}
{"id": "679295", "revid": "74801", "url": "https://it.wikipedia.org/wiki?curid=679295", "title": "Contea di Emery", "text": "La contea di Emery, in inglese Emery County, \u00e8 una contea dello Stato dello Utah, negli Stati Uniti. La popolazione al censimento del 2000 era di abitanti. Il capoluogo di contea \u00e8 Castle Dale.\nGeografia fisica.\nLa contea si trova nella parte centro-orientale dello Utah. L'U.S. Census Bureau certifica che l'estensione della contea \u00e8 di , di cui composti da terra e i rimanenti composti di acqua.\nStoria.\nLa contea di Emery venne costituita nel 1880."}
{"id": "679296", "revid": "228587", "url": "https://it.wikipedia.org/wiki?curid=679296", "title": "Stazione di espansione", "text": "In informatica e elettronica una stazione di espansione (conosciuta anche con il termine inglese docking station) \u00e8 una piattaforma hardware a cui si pu\u00f2 collegare un computer portatile (esistono anche sistemi per smartphone da coadiuvare tramite sistemi operativi convergenti) per convertirlo in un PC da scrivania. Tipicamente essa contiene slot per schede di espansione, vani per drive per hard disk, connettori per periferiche come monitor, stampante, tastiera etc. Si tratta dunque di un hub ovvero un dispositivo che ripete in uscita i segnali entranti dal pc portatile.\nCaratteristiche.\nL'idea \u00e8 stata quella di mediare la portabilit\u00e0 di un Notebook con la praticit\u00e0 di espansione di un computer da scrivania. Il tutto, con una semplice operazione, senza spostare alcun cavo o perder tempo con tutti connettori delle varie periferiche e limitarsi ad un solo collegamento pi\u00f9 o meno adattato alla macchina (dai sistemi universali a sistemi personalizzati per una macchina in particolare), operazione che altrimenti risulterebbe lenta e non sempre possibile, soprattutto con alcune macchine munite con pochissime porte quali gli ultrabook. Col diffondersi di tablet e smartphone sono state create delle stazioni di espansione appositamente per questi dispositivi. Una stazione di espansione \u00e8 anche utilizzata nella console ibrida Nintendo Switch per collegare la parte della console portatile al televisore."}
{"id": "679299", "revid": "879070", "url": "https://it.wikipedia.org/wiki?curid=679299", "title": "Neophocaena phocaenoides", "text": "La neofocena (Neophocaena phocaenoides ()), chiamata anche come neofocena dell'Indo-Pacifico per distinguerla dalle altre due specie del genere, \u00e8 un cetaceo appartenente alla famiglia dei Focenidi (Phocoenidae) presente dal golfo Persico, lungo la costa settentrionale dell'oceano Indiano, fino allo stretto di Formosa nel Pacifico occidentale.\nPer molto tempo il genere \"Neophocaena\" \u00e8 stato considerato monotipico, ma nel 2011 \u00e8 stato suddiviso nelle specie \"Neophocaena phocaenoides\" e \"Neophocaena asiaeorientalis\". Quest'ultima specie \u00e8 stata in seguito suddivisa a sua volta nelle due specie \"N. asiaeorientalis\", estremamente rara e diffusa nello Yangtze, e nella pi\u00f9 comune \"N. sunameri\" delle acque sudcoreane e giapponesi.\nDescrizione.\nLe neofocena misura 1,6-1,7 metri di lunghezza e pesa 40-70 chilogrammi. Il corpo \u00e8 snello e flessibile, con forma arrotondata (a bulbo) della testa, senza becco, e un peduncolo che si restringe drasticamente verso i lobi caudali. Ci sono 15-22 coppie di piccoli denti a forma di spatola sulla mascella e sulla mandibola. Alle neofocene indopacifiche manca la pinna dorsale, hanno invece una cresta dorsale molto pi\u00f9 arretrata, posta a circa il 75-90% del dorso a partire dalla testa. Piccole prominenze cornee, chiamate tubercoli, sono presenti su un'area appiattita o leggermente concava dalla parte anteriore del dorso alla cresta dorsale. La funzione dei tubercoli \u00e8 sconosciuta.\nDistribuzione e habitat.\nQuesta specie vive nelle acque tropicali e subtropicali poco profonde dell'oceano Indiano e dell'oceano Pacifico, in una fascia costiera che si estende dall'Iran e dal golfo Persico verso est per gran parte del Sud-est asiatico e verso nord almeno fino allo stretto di Formosa. \u00c8 presente nelle baie soggette a forti escursioni di marea, negli estuari e nei canali tra le isole. Anche se la maggior parte del loro habitat \u00e8 profondo meno di 50 m e prossimo alla costa, questi cetacei sono stati osservati anche a 240 km dalle coste del mar Giallo e nel mar Cinese Orientale.\nBiologia.\nLe neofocene non sono particolarmente gregarie e di solito si presentano in piccoli gruppi composti da 2 a 5 esemplari. Aggregazioni pi\u00f9 numerose possono formarsi in aree ricche di cibo. Non cavalcano le onde di prua delle barche e non compiono evoluzioni aeree, e tendono a essere difficili da avvicinare, anche se a volte pu\u00f2 accadere che seguano una barca in rapido movimento per giocare nella sua scia. Quando inseguono le prede e quando socializzano, a volte le focene percorrono tratti nuotando e saltando, ma normalmente nuotano inarcando lentamente il dorso, che compare in superficie.\nAlimentazione.\nLe neofocene sono predatori opportunisti che consumano una grande variet\u00e0 di piccoli organismi, compresi quelli che vivono sul fondo, pesci e crostacei, pesci che vivono in banchi e cefalopodi come calamari, seppie e polpi. Non compiono immersioni profonde e di solito rimangono immerse per meno di un minuto, e mai per pi\u00f9 di qualche minuto.\nRiproduzione.\nQueste focene vivono probabilmente circa 20 anni e raggiungono la maturit\u00e0 sessuale a 4-6 anni. Le femmine partoriscono ogni 2 anni, dopo 11 mesi di gestazione. La stagione del parto \u00e8 prolungata e va da giugno a marzo. I cuccioli, che alla nascita misurano 60-80 cm e pesano 5-10 kg, vengono allattati per circa 6-7 mesi.\nConservazione.\nVivendo in acque poco profonde e a latitudini moderate, le neofocene si trovano spesso in prossimit\u00e0 delle attivit\u00e0 umane e quindi risentono della perdita e del degrado dell'habitat, dell'inquinamento e del traffico navale. L'aggrovigliamento negli attrezzi da pesca, in particolare nelle reti da posta, \u00e8 probabilmente la minaccia pi\u00f9 grave, anche se le collisioni con le imbarcazioni e i disturbi da inquinamento acustico sono anch'essi fonte di potenziali problemi."}
{"id": "679303", "revid": "827882", "url": "https://it.wikipedia.org/wiki?curid=679303", "title": "Contea di Garfield (Utah)", "text": "La contea di Garfield, in inglese Garfield County, \u00e8 una contea dello Stato dello Utah, negli Stati Uniti.\nGeografia fisica.\nL'area totale della contea \u00e8 di circa 13,49\u00a0km\u00b2. Il fiume Colorado rappresenta il confine orientale della contea."}
{"id": "679311", "revid": "118398742", "url": "https://it.wikipedia.org/wiki?curid=679311", "title": "Geografia del Ciad", "text": "Il Ciad \u00e8 uno stato senza sbocco al mare situato nella parte settentrionale dell'Africa centrale. \nIl paese, che ha una superficie pari a non ha sbocchi sul mare, la capitale N'Djamena dista dall'Oceano Atlantico circa mentre Faya Largeau, un importante centro nel settentrione del paese, \u00e8 localizzato nel centro del deserto del Sahara a circa dal Mar Mediterraneo. \nIl territorio si estende da nord a sud per un totale di circa e, tranne negli estremi, ha una larghezza media di circa .\nDati generali.\nConfini.\nConfina a nord con la Libia () est con il Sudan (), a sud-est con la Repubblica Centrafricana (), a sud-ovest con il Camerun () a ovest con la Nigeria () e con il Niger per ().\nSuperficie.\nLa superficie complessiva del paese \u00e8 pari a di cui sono costituiti da acque interne.\nMorfologia.\nIl territorio del Ciad \u00e8 compreso in un enorme penepiano che digrada a ovest nella depressione del lago Ciad dando luogo ad un'immensa conca delimitata a nord dal massiccio del Tibesti, a est dall'altopianto di Ennedi e dai rilievi di Ouadda\u00ef e a sud dalla dorsale di Ubangi. \nIl punto meno elevato si trova nei pressi dei laghi Ciad e Fitri nella depressione di Bod\u00e9l\u00e9, una vasta area occupata da \"erg\" sabbiosi.\nA est del lago Ciad si estende il Sahel mentre pi\u00f9 a sud vi \u00e8 un'area ricoperta di savane.\nLa parte pi\u00f9 meridionale del paese \u00e8 pianeggiante con savane e vegetazione folta specialmente lungo i corsi d'acqua, a sud-est si incontra il massiccio dei Bongos.\nCatene montuose.\nNella parte settentrionale troviamo il deserto del Sahara in cui si snodano alcune catene montuose e in cui troviamo il Tibesti, massiccio di origine vulcanica. La vetta pi\u00f9 alta del Tibesti \u00e8 l'Emi Koussi, 3.415 metri.\nIdrografia.\nNella parte settentrionale del paese non vi sono fiumi permanenti ma solo corsi d'acqua che si formano in occasione dei rari acquazzoni negli altopiani di Ennedi e Ouadda\u00ef e che scorrono attraverso depressioni lasciando pozze che evaporano nell'arco di pochi giorni. Il pi\u00f9 importante di questi corsi d'acqua \u00e8 il Batha che durante la stagione delle piogge, partendo dall'altopiano di Ouadda\u00ef, alimenta il lago Fitri.\nI fiumi provenienti dalla parte sud-orientale del paese, i pi\u00f9 importanti dei quali sono il Chari e il Logone, finiscono in gran parte nella depressione centrale del paese al centro della quale si trova il lago Ciad, una vasta area di acque stagnanti profonde al massimo 4 metri e ricca di isolotti sabbiosi.\nFiumi.\nI fiumi principali sono il Chari (lungo circa ), il Logone (circa ), entrambi originano dagli altopiani ricchi di precipitazioni (circa ) della Repubblica Centrafricana e del Camerun, tra i loro tributari vi sono il Bahr K\u00e9ita, il Bahr Salamat, il Bahr Aouk e il Bahr Sara. Nei pressi di N'Djamena i due fiumi confluiscono dando origine ad un corso lungo circa che a sua volta confluisce nel Lago Ciad dopo aver formato un vasto delta che sul finire della stagione delle piogge diviene da una vasta area paludosa. \nLa portata di entrambi \u00e8 molto variabile a seconda della stagione, il Chari va dai nella stagione secca ai nella stagione delle piogge mentre il Logone varia dai agli .\nLaghi.\nI laghi principali sono il Ciad, il Fitri e il lago Iro.\nClima.\nIl Ciad pu\u00f2 essere diviso in tre zone climatiche: \nProcedendo verso sud si passa da un clima desertico con una stagione umida brevissima o nulla ad uno tropicale nel quale la stagione umida che dura anche sei/sette mesi con violenti acquazzoni. Nella stagione secca, che culmina in gennaio, spira spesso il harmattan, un intenso vento che spira dal Sahara al Golfo di Guinea.\nFonti e bibliografia.\nTutti i dati numerici sono tratti da "}
{"id": "679316", "revid": "979155", "url": "https://it.wikipedia.org/wiki?curid=679316", "title": "Enhanced Virus Protection", "text": ""}
{"id": "679317", "revid": "697352", "url": "https://it.wikipedia.org/wiki?curid=679317", "title": "Beaver", "text": ""}
{"id": "679319", "revid": "767487", "url": "https://it.wikipedia.org/wiki?curid=679319", "title": "Contea di Grand (Utah)", "text": "La contea di Grand, in inglese Grand County, \u00e8 una contea dello Stato dello Utah, negli Stati Uniti."}
{"id": "679323", "revid": "123416033", "url": "https://it.wikipedia.org/wiki?curid=679323", "title": "Andrea Buondelmonti", "text": "Biografia.\nFiorentino, originario dell'antichissima famiglia del Buondelmonti, da canonico del Duomo divenne arcivescovo il 15 novembre 1532, dopo la rinuncia di Niccol\u00f2 Ridolfi, e prese possesso della sede il 24 dello stesso mese.\nDurante il suo episcopato ci fu un terribile incendio nel Palazzo Arcivescovile che distrusse soprattutto la parte pi\u00f9 vicina al Battistero. L'arcivescovo appront\u00f2 pagando di tasca propria i necessari interventi di sistemazione, anche se per avere una vera e propria ristrutturazione si dovette aspettare il 1573 con Alessandro di Ottaviano de' Medici.\nFu uno scrupoloso amministratore dell'arcidiocesi e ne organizz\u00f2 l'archivio. Ammirato per la sua umilt\u00e0, mor\u00ec il 27 novembre 1542. Dopo la sua scomparsa il Ridolfi prese di nuovo la sede per altri cinque anni.\nGenealogia episcopale.\nLa genealogia episcopale \u00e8:"}
{"id": "679325", "revid": "1437331", "url": "https://it.wikipedia.org/wiki?curid=679325", "title": "Grande Zimbabwe", "text": "Grande Zimbabwe (Great Zimbabwe in inglese, solo Zimbabwe in lingua shona) \u00e8 il nome attribuito alle rovine di un'antica citt\u00e0 dell'Africa meridionale, situata nell'odierno stato dello Zimbabwe, che proprio da queste rovine trae il proprio nome. La citt\u00e0 era gi\u00e0 abbandonata quando i primi esploratori portoghesi giunsero nella zona, e gran parte delle circostanze relative alla sua creazione, alla sua storia e ai motivi del suo declino sono incerte e controverse. In genere si ritiene che la citt\u00e0 fosse il centro di un vasto impero di etnia shona, chiamato impero di Monomotapa, che controllava una vasta regione compresa fra gli odierni Zimbabwe e Mozambico.\nLe rovine di Grande Zimbabwe sono il pi\u00f9 importante monumento nazionale dello Zimbabwe e il sito fu dichiarato Patrimonio dell'umanit\u00e0 UNESCO nel 1986. Il simbolo nazionale del paese, l'uccello di Zimbabwe, \u00e8 l'immagine di una scultura ritrovata in questo sito.\nNome.\nL'origine esatta del nome non \u00e8 nota. Alcuni studiosi hanno ipotizzato che la parola sia una contrazione di \"ziimba remabwe\" (o \"ziimba rebwe\"), che in chiKaranga (un dialetto della lingua shona) significa \"le grandi case costruite con macigni\". Una seconda teoria fa derivare il nome da un altro dialetto dello Shona, lo Zezuru; in questo caso, la parola \"Zimbabwe\" potrebbe essere una contrazione di \"dzimba woye\", che significa \"le case venerate\" (espressione che in genere viene usata per riferirsi alle abitazioni o alle tombe dei capi). Se la parola deriva dalla lingua shona e non da un dialetto, infine, potrebbe essere una contrazione di \"dzimba dza mabwe\", col significato di \"case di pietra\". I resoconti dei primi Portoghesi che giunsero nella zona riportano \"Symboa\", col significato di \"corte\", come denominazione data al luogo dai nativi; questo dato potrebbe essere coerente con la prima interpretazione menzionata sopra, in quanto nella cultura locale i \"macigni\" erano spesso associati alle abitazioni dei regnanti e quindi al concetto di \"corte\" come potevano intenderlo gli Europei.\nDescrizione.\nLe rovine di Grande Zimbabwe si estendono in un'area di 7\u00a0km\u00b2. Site a un'altitudine di 1.100 m s.l.m., nell'altopiano di Harare (20\u00b016'23\"S, 30\u00b056'04\"E), distano circa 250\u00a0km dalla capitale dello Zimbabwe. Sono fra le pi\u00f9 antiche e imponenti strutture architettoniche dell'Africa del Sud precoloniale. La zona con pi\u00f9 grande densit\u00e0 di rovine archeologiche \u00e8 quella della moderna Bahlengwe, tra lo Zambesi a nord e nord-ovest e il medio corso del Limpopo a sud.\nComplessivamente, il sito di Grande Zimbabwe comprende diversi bastioni, una torre conica, alcuni templi e altre costruzioni minori, tutte in pietra. Sebbene gli edifici siano realizzati con diversi tipi di pietra (forse in funzione dello \"status\" del proprietario), la maggior parte delle mura sono costruite da blocchi quadrangolari o trapezoidali di granito, preparati con martellatura a mezzo di utensili in pietra. Gli effetti decorativi sono stati ottenuti con lastre di doomite pi\u00f9 scura inserite nella massa grigiastra del granito, a spina di pesce o a capriate, oppure incisi direttamente nella pietra. Non vi sono tracce di malta o cemento; la stabilit\u00e0 era ottenuta sfruttando l'ondulazione del terreno e la presenza di rocce su cui far poggiare le mura, o creando gradinate di sostegno.\nLe rovine rivelano un piano urbanistico suddiviso in due parti: il complesso della collina e i complessi delle valli. Il complesso sulla collina era probabilmente il centro rituale della citt\u00e0; vi si trovano diverse aree chiuse da mura di pietra. Il re viveva in una zona pi\u00f9 appartata (forse allo scopo di proteggerlo da malattie contagiose come la malattia del sonno), nella valle. L'edificio regale viene chiamato \"imba huru\" (il \"grande recinto\", talvolta detto anche impropriamente \"il tempio\"); la sua cinta muraria \u00e8 quasi totalmente conservata. Il muro principale della cinta \u00e8 alto 10 m e lungo 250 m circa, per un totale di 15.000 tonnellate di pietra.\nCollocazione storica.\nLa collocazione storica esatta delle rovine non \u00e8 certa. In genere si ritiene che la maggior parte degli edifici siano stati costruiti in due fasi: fra il X e l'XI secolo la prima, e fra il XIII ed il XV secolo la seconda. Il radiocarbonio data alcuni reperti in legno a partire dal VII secolo; probabilmente si tratta di tracce della presenza umana nella zona prima dell'edificazione delle strutture in pietra. I reperti in ceramica che provano il commercio con l'Oriente sono databili fra l'VIII e il XV secolo.\nLa citt\u00e0.\nSi ritiene che Grande Zimbabwe sia stata la citt\u00e0 principale di un vasto impero, detto impero di Monomotapa, formatosi a partire dal VII secolo nella regione intorno al lago Kyle, fra il Metabeleland e il Manicaland, e poi giunto a controllare buona parte degli odierni Zimbabwe e Mozambico.\nLa quantit\u00e0 di edifici fa ritenere che la citt\u00e0, al suo massimo splendore, ospitasse circa 20.000 abitanti. L'etnia a cui appartenevano gli abitanti della citt\u00e0 non \u00e8 certa. I terrazzamenti rinvenuti a nord-est del sito fanno pensare a culture provenienti dall'Oceano Indiano o dal Madagascar; altri reperti mostrano che gli abitanti di Grande Zimbabwe conoscevano l'estrazione mineraria e l'irrigazione, elementi che farebbero ipotizzare l'influenza di culture pi\u00f9 settentrionali. Le affinit\u00e0 con vestigia mozambicane fanno pensare a una continuit\u00e0 culturale di una vasta fascia dell'Africa centrale.\nOggi si ritiene che la citt\u00e0 sia stata certamente costruita da un popolo appartenenti al vasto gruppo bantu, sebbene sia molto difficile identificare quale. Diverse etnie locali (per esempio gli Shona, i Venda e i Lemba) sostengono di essere i discendenti del popolo di Zimbabwe. In particolare, un clan Lemba viene addirittura chiamato dagli altri clan \"Tovakare Muzimbabwe\", \"coloro che costruirono Zimbabwe\". Non tutti gli studiosi, comunque, ritengono che l'etnia a cui si deve la fondazione della citt\u00e0 debba necessariamente coincidere con quella dei suoi abitanti nel periodo di massimo splendore.\nIl ritrovamento di reperti come frammenti di ceramica cinese e persiana, monete arabe e altri oggetti di origine straniera fanno pensare che Grande Zimbabwe sia stata un importante nodo di una vasta rete commerciale che raggiungeva l'estremo Oriente. La presenza di miniere nei dintorni fa pensare che la popolazione locale commerciasse soprattutto in oro.\nNessuno sa di preciso per quale motivo il sito fu abbandonato. Gli abitanti potrebbero essere stati costretti ad allontanarsi da un prolungato periodo di siccit\u00e0 e carestia, da un'epidemia, o semplicemente da una situazione di crisi economica legata al declino del commercio dell'oro. Si ipotizza anche che la citt\u00e0 (e l'impero) siano stati travolti a pi\u00f9 riprese da migrazioni di popoli provenienti dal nord.\nStoria del ritrovamento.\nLe rovine furono descritte da diversi esploratori portoghesi del XVI secolo; all'epoca il sito era gi\u00e0 abbandonato. Nel 1531 Vi\u00e7ente Pegado, capitano della guarnigione portoghese di Sofala, descrisse il luogo in questo modo:\nLa descrizione di Pegado venne ripresa da Jo\u00e3o de Barros nel suo libro \"Da Asia\" (1552), in cui descriveva i possedimenti portoghesi nel mondo. Barros, che non era mai stato a Grande Zimbabwe, sostenne che le rovine fossero quelle della citt\u00e0 di Axuma, possedimento della biblica Regina di Saba, e che le miniere nei dintorni della citt\u00e0 fossero quelle meravigliose attribuite a Re Salomone.\nGrande Zimbabwe fu poi dimenticata per qualche centinaio d'anni. Le rovine furono ritrovate nel 1867, durante una battuta di caccia, da Adam Renders, che nel 1871 le mostr\u00f2 al geologo Karl Mauch. Mauch non trov\u00f2 di meglio che avallare la spiegazione di Barros, arrivando a sostenere che vi si riconoscevano chiaramente \"una copia del tempio di Salomone e una copia del palazzo della Regina di Saba\". Il mito di Grande Zimbabwe come citt\u00e0 di Salomone o della Regina di Saba continu\u00f2 in seguito a circolare in Europa per lungo tempo.\nAlla fine del XIX secolo il magnate britannico Cecil Rhodes conquist\u00f2 buona parte degli odierni Zambia e Zimbabwe (ribattezzati Rhodesia settentrionale e meridionale). Rhodes fond\u00f2 una societ\u00e0 per la ricerca archeologica a Grande Zimbabwe, la Ancient Ruins Company, affidando il lavoro all'archeologo James Theodore Bent. Bent pubblic\u00f2 le proprie osservazioni nel 1891 nel saggio \"The Ruined Cities of Mashonaland\". Secondo Bent, i reperti \"provavano\" che la citt\u00e0 non poteva essere stata edificata da africani e che probabilmente si trattava di vestigia di origine fenicia o araba. Questa linea era in perfetto accordo con gli interessi di Rhodes, che non era incline ad accettare l'idea che gli africani potessero aver dato luogo a una \"civilt\u00e0\" come quella che aveva creato Grande Zimbabwe. Conclusioni simili a quelle di Bent furono raggiunte pochi anni dopo da un altro archeologo, Richard Hall, nel suo saggio \"The Ancient Ruins of Rhodesia\" (1902).\nIl primo archeologo a smentire la teoria dell'origine non-africana della civilt\u00e0 di Grande Zimbabwe fu il britannico David Randall-MacIver, che condusse i primi scavi scientifici in loco fra il 1905 e il 1906. Nel suo saggio \"Medieval Rhodesia\", Randall-MacIver osserv\u00f2 che molti degli artefatti ritrovati erano di origine certamente africana. In seguito a questa affermazione, gli inglesi bloccarono gli studi archeologici a Grande Zimbabwe per circa un ventennio. Nel 1929 gli scavi furono ripresi da Gertrude Caton-Thompson, che nel 1931 pubblic\u00f2 \"The Zimbabwe Culture: Ruins &amp; Reactions\", un saggio in cui mostrava che la cultura di Grande Zimbabwe era non solo africana, ma chiaramente correlata a quella del popolo Shona.\nA causa della disputa sull'origine africana o non africana delle rovine, correlata dal potere coloniale al tema della capacit\u00e0 dei neri di dar luogo a una \"civilt\u00e0\", Grande Zimbabwe divenne per gli independentisti della Rhodesia un simbolo dell'affrancamento dal potere bianco. Robert Mugabe, eletto nel 1980 come primo presidente nero della Rhodesia del Sud, decise di modificare il nome del paese in Zimbabwe per enfatizzare la continuit\u00e0 fra il nuovo stato e la tradizione culturale e politica africana.\nL'uccello di Zimbabwe.\nUno dei reperti pi\u00f9 celebri ritrovati a Grande Zimbabwe \u00e8 il cosiddetto Uccello di Zimbabwe, una statuetta che rappresenta un uccello rapace stilizzato, forse il falco giocoliere. Questa figura fu scelta come emblema della Rhodesia, e in seguito rimase come simbolo nazionale dello Zimbabwe, rappresentato anche nella bandiera del paese."}
{"id": "679326", "revid": "767487", "url": "https://it.wikipedia.org/wiki?curid=679326", "title": "Contea di Iron (Utah)", "text": "La contea di Iron, in inglese Iron County, \u00e8 una contea dello Stato dello Utah, negli Stati Uniti."}
{"id": "679327", "revid": "2190490", "url": "https://it.wikipedia.org/wiki?curid=679327", "title": "Interferometro di Michelson", "text": "L'interferometro di Michelson, dall'inventore Albert Abraham Michelson, \u00e8 la tipologia pi\u00f9 comune di interferometro. La figura d'interferenza \u00e8 ottenuta suddividendo un fascio di fotoni in due fasci, indirizzandoli su percorsi diversi e facendoli convergere nuovamente. I due percorsi devono avere lunghezze differenti o avvenire in materiali diversi, in modo che sia notevole uno sfasamento nel cammino ottico.\nMichelson ed Edward Morley utilizzarono per la prima volta lo strumento per il loro storico esperimento che si dimostr\u00f2 nullo riguardo ai supposti effetti dell'etere luminifero, dimostrandone di fatto l'inesistenza.\nConfigurazione.\nSi notano dall'illustrazione i due differenti fasci di luce (cammini equiprobabili per il singolo fotone): uno viene riflesso dallo specchio semiriflettente, giunge sullo specchio in alto, dal quale viene riflesso ed, attraversando lo specchio semiriflettente, incontra il rilevatore. Il secondo fascio invece prima attraversa lo specchio semiriflettente e successivamente viene riflesso nel rilevatore. Due altri fasci non convergono sul rilevatore, e non sono quindi presi in considerazione.\nSe i cammini differiscono per numeri interi di lunghezze d'onda, l'interferenza costruttiva genera un forte segnale in uscita. Per differenze uguali a un numero dispari di mezze lunghezze d'onda, l'interferenza \u00e8 distruttiva ed il segnale prossimo a zero.\nAlla fine del diciannovesimo secolo, la figura era ottenuta usando una lampadina a luminescenza di gas, un filtro, ed una sottile scanalatura.\nApplicazione.\nL'esperimento pi\u00f9 noto che us\u00f2 l'interferometro fu quello di Michelson-Morley del 1887 che, successivamente, port\u00f2 alla formulazione della relativit\u00e0 ristretta di Einstein nel 1905; tuttavia le potenziali applicazioni sono ben varie.\nAd esempio viene usato l'interferometro per l'osservazione e la misura delle onde gravitazionali, e il progetto italo-francese di Virgo ne \u00e8 esempio attuale.\nUn impiego significativo dell'interferometro di Michelson \u00e8 stato la realizzazione di spettrometri infrarossi a trasformata di Fourier (FTIR).\nPer altri usi \u00e8 talvolta pi\u00f9 adatta la geometria di interferometro propria di quello di Mach-Zehnder."}
{"id": "679330", "revid": "466539", "url": "https://it.wikipedia.org/wiki?curid=679330", "title": "ADV Films", "text": "ADV Films \u00e8 il braccio di video pubblicazione domestica di A.D. Vision con sede a Houston, Texas (USA) specializzata in pubblicazione di video anime e tokusatsu.\nLa societ\u00e0 distribuisce anime sia in Nord America che in Europa.\nFondata nel 1992 da John Ledford e Matt Greenfield, \nnel 1996 ha aperto una filiale nel Regno Unito."}
{"id": "679331", "revid": "125593054", "url": "https://it.wikipedia.org/wiki?curid=679331", "title": "Edoardo Mangiarotti", "text": "Vincitore di 13 medaglie olimpiche, di cui 6 d'oro, 5 d'argento e 2 di bronzo, \u00e8 lo schermidore pi\u00f9 titolato della storia, oltre che uno degli sportivi con pi\u00f9 medaglie.\nBiografia.\nFiglio di Giuseppe Mangiarotti, gi\u00e0 schermidore di prestigio internazionale che aveva indossato la divisa azzurra alle Olimpiadi di Londra nel 1908 e maestro d'arme che import\u00f2 in Italia le varianti della scuola francese di scherma. Con i due fratelli, Mario e l'altro olimpionico Dario, crebbe sotto gli insegnamenti paterni presso la Societ\u00e0 del Giardino, tempio della scherma milanese.\nHa partecipato a cinque edizioni dei Giochi olimpici fra il 1936 e il 1960, collezionando complessivamente 6 medaglie d'oro, 5 d'argento e 2 di bronzo, che all'epoca costitu\u00ec il record del maggior numero di medaglie olimpiche per un singolo atleta (13), superando Paavo Nurmi che ne aveva conquistate 12. A tutt'oggi Edoardo Mangiarotti \u00e8 l'atleta pi\u00f9 medagliato della storia dell'Italia ai Giochi olimpici. Per quanto concerne i campionati del mondo sono 26 le medaglie conquistate, delle quali la met\u00e0 d'oro. Anche nella speciale classifica degli schermidori plurimedagliati ai mondiali risulta l'italiano pi\u00f9 vincente di sempre, superato solo da Valentina Vezzali che ha vinto lo stesso numero di medaglie, ma con pi\u00f9 ori.\nSi \u00e8 ritirato dalla scena agonistica dopo le Olimpiadi del 1960 , schermidore che nella sua carriera non riusc\u00ec mai a sconfiggere.\nLa sua principale prerogativa era di essere ambidestro, grazie al padre che volle crescerlo mancino come schermidore, questa sua particolarit\u00e0 gli consentiva di cambiare guardia anche all'interno di una stessa competizione.\nHa collaborato in qualit\u00e0 di inviato-giornalista per la Gazzetta dello Sport dal 1949 al 1972 occupandosi della rubrica sulla scherma. Nel biennio 1959-1960 ha fatto parte del comitato di gestione della Federazione Italiana Scherma nominato dal CONI insieme a Gastone Dar\u00e8 e Renzo Nostini. Nel 1966 ha pubblicato un libro intitolato \"La vera scherma\", scritto a quattro mani con Aldo Cerchiari. Nel 1981 \u00e8 stato insignito dal Comitato Olimpico Internazionale dell'ordine olimpico di bronzo per l'anno 1977 e nel 1998 gli \u00e8 stata conferita la massima onorificenza italiana dall'allora Presidente della repubblica Oscar Luigi Scalfaro che lo ha nominato Cavaliere di Gran Croce.\n\u00c8 stato membro d'onore del consiglio federale della Federazione Italiana Scherma e della F\u00e9d\u00e9ration Internationale d'Escrime. Dal 1980 al 1984 ha ricoperto la carica di segretario generale della FIE, della quale ha pure presieduto la commissione di disciplina. \u00c8 stato inoltre presidente dell'unione nazionale veterani dello sport e dell'associazione medaglie d'oro al valore atletico. Anche la figlia Carola \u00e8 stata una tiratrice di scherma che ha rappresentato l'Italia alle Olimpiadi, partecipando a quelle di Montr\u00e9al nel 1976 e di Mosca nel 1980.\nCondivise col marciatore Ugo Frigerio, lo sciatore Gustav Th\u00f6ni e lo slittinista Paul Hildgartner il privilegio di essere stato selezionato per due volte come alfiere dell'Italia in una cerimonia d'apertura delle Olimpiadi, avendo portato il tricolore sia a Melbourne nel 1956, sia a Roma nel 1960. Mor\u00ec nella sua casa nel centro di Milano il 25 maggio 2012 all'et\u00e0 di 93 anni.\nRiposa al Cimitero Monumentale di Milano, ed \u00e8 stato iscritto al Famedio del medesimo cimitero."}
{"id": "679332", "revid": "767487", "url": "https://it.wikipedia.org/wiki?curid=679332", "title": "Contea di Juab", "text": "La contea di Juab, in inglese Juab County, \u00e8 una contea dello Stato dello Utah, negli Stati Uniti."}
{"id": "679336", "revid": "767487", "url": "https://it.wikipedia.org/wiki?curid=679336", "title": "Contea di Kane (Utah)", "text": "La contea di Kane, in inglese Kane County, \u00e8 una contea dello Stato dello Utah, negli Stati Uniti."}
{"id": "679337", "revid": "580", "url": "https://it.wikipedia.org/wiki?curid=679337", "title": "Aldo Grasso", "text": "Si occupa principalmente di storia della televisione.\nBiografia.\nAldo Grasso si \u00e8 laureato in Lettere presso l'Universit\u00e0 Cattolica del Sacro Cuore con una tesi in Storia del cinema dal titolo \"Teoria e prassi nell'opera prima di S.M. Eisenstein\". Fondatore di cineclub con Giovanni Buttafava, Franco Quadri, Alberto Farassino, Tatti Sanguineti e Carlo Freccero, \u00e8 poi passato ad occuparsi di televisione. Dal 1990 \u00e8 critico televisivo del \"Corriere della Sera\".\nDall'ottobre 1993 al settembre 1994 \u00e8 stato direttore della programmazione radiofonica della Rai nella breve stagione detta dei \"Professori\". Ha condotto alcuni programmi televisivi (tra cui un'edizione di \"Tuttilibri\"), e la trasmissione radiofonica \"A video spento\", su Radio Due, che ha inaugurato la critica televisiva in radio. Assai noti e seguiti sono il forum online \"TeleVisioni\", curato sul sito web del \"Corriere della Sera\", e l'omonima video-rubrica di critica televisiva. Dal 2008 \u00e8 direttore scientifico del Ce.R.T.A. - Centro di Ricerca sulla Televisione e gli Audiovisivi dell'Universit\u00e0 Cattolica del Sacro Cuore. Dal 2012 \u00e8 Consigliere di Amministrazione del Centro Sperimentale di Cinematografia."}
{"id": "679338", "revid": "122457645", "url": "https://it.wikipedia.org/wiki?curid=679338", "title": "Phocoenoides dalli", "text": "Il focenoide (Phocoenoides dalli) o focena di Dall \u00e8 una specie di focena, un cetaceo che negli anni settanta attrasse l'attenzione di tutto il mondo. Per la prima volta venne reso noto al pubblico che ogni anno nelle reti per la pesca dei salmoni morivano migliaia di focenoidi e di altri cetacei catturati accidentalmente dalle reti.\nIl focenoide \u00e8 il solo membro del genere Phocoenoides. Il suo nome commemora il naturalista statunitense W.H. Dall.\nDescrizione fisica.\nLa caratteristica forma del corpo del focenoide lo rende facilmente distinguibile dalle altre specie di cetacei. Questo animale ha un corpo molto robusto e una testa piccola. La colorazione \u00e8 piuttosto simile a quella dell'orca - la maggior parte del corpo di questa focena va dal grigio molto scuro al nero con una macchia bianca molto marcata sul fianco che comincia poco dopo le natatoie, che sono piccole e vicine alla testa. La pinna dorsale \u00e8 situata proprio al centro del dorso e punta verso l'alto. La parte superiore della pinna dorsale varia dal bianco al grigio chiaro. La coda ha una colorazione simile. Negli adulti la coda \u00e8 rivolta all'indietro, verso il corpo dell'animale, altro aspetto caratteristico. \u00c8 pi\u00f9 grande delle altre focene, raggiungendo i 230 cm di lunghezza e i 130-200\u00a0kg di peso. Vivono fino a 15 anni.\nPopolazione e distribuzione.\nSono state identificate due forme morfologiche dai colori ben definiti - la forma \"dalli\" e la forma \"truei\". La forma \"dalli\" \u00e8 pi\u00f9 diffusa, avendo un areale che attraversa l'oceano Pacifico settentrionale dalla California meridionale al Giappone meridionale (comprendendo il mar del Giappone a sud e il mare di Bering a nord). La forma \"truei\" \u00e8 pi\u00f9 ristretta, occupando un'area pi\u00f9 piccola del Pacifico nordoccidentale a nord e a est del Giappone. Questa specie differisce dalle altre focene in quanto preferisce le acque profonde e l'oceano aperto. Si ritrova generalmente vicino alla costa. In questo caso, risiede spesso vicino ai profondi canyon sottomarini. Si crede che la popolazione sia comune nella maggior parte del suo areale e, sebbene non esistano stime precise (i censimenti vengono resi difficoltosi dalla propensione di queste focene ad avvicinarsi alle imbarcazioni), la popolazione globale si calcola in centinaia di migliaia. La concentrazione pi\u00f9 grande si ha forse nel mare di Okhotsk.\nComportamento.\nI focenoidi sono creature molto attive. Nuotano spesso a zig zag a grande velocit\u00e0 sulla superficie dell'acqua o appena sotto di essa creando uno spruzzo noto come \"coda di gallo\". Appaiono e scompaiono quasi improvvisamente. Pi\u00f9 veloci di tutti i piccoli cetacei, e avvicinandosi quasi alla velocit\u00e0 della pi\u00f9 robusta orca, i focenoidi possono nuotare a 55\u00a0km/h. Queste focene si avvicinano alle imbarcazioni e nuotano nelle onde di prua e di poppa, ma perdono interesse se l'imbarcazione si muove piuttosto lentamente.\nI focenoidi appaiono in piccoli gruppi (di circa 2-10 esemplari). I gruppi non sembrano essere uniti e si aggregano insieme quando c'\u00e8 maggiore quantit\u00e0 di cibo. In occasioni molto rare sono stati visti allo stesso tempo un migliaio o pi\u00f9 di esemplari. Si nutrono di una grande variet\u00e0 di pesci e di cefalopodi. I banchi di pesci come aringhe, acciughe e sgombri rappresentano una fonte di nutrimento comune. Allo stesso tempo, il focenoide \u00e8 preda dell'orca, l'unico predatore abbastanza veloce da poterlo cacciare.\nIbridi.\nBaird ed altri (1998), determinando la sequenza del DNA, scoprirono che un feto trovato in Columbia Britannica era un ibrido intergenerico di un focenoide e di una focena comune. Questi ibridi non sono rari - sono all'origine di alcuni focenoidi dal colore atipico che nuotano nelle acque al largo della costa dell'isola di Vancouver.\nConservazione.\nMolti focenoidi ogni anno rimangono uccisi accidentalmente nelle reti da pesca. Una seria causa di rischio \u00e8 la caccia con l'arpione effettuata dai cacciatori giapponesi. Il numero di focene uccise ogni anno \u00e8 aumentato drasticamente in seguito all'introduzione a met\u00e0 degli anni ottanta della moratoria sulla caccia ai cetacei pi\u00f9 grandi. Il maggior numero di uccisioni, 40.000, si \u00e8 avuto nel 1988. Ora \u00e8 operativa una quota di 18.000 individui all'anno. Comunque, resta il rischio che questo numero sia sufficiente ad annientare la popolazione del Pacifico occidentale."}
{"id": "679340", "revid": "339392", "url": "https://it.wikipedia.org/wiki?curid=679340", "title": "Java 2 Enterprise Edition", "text": ""}
{"id": "679341", "revid": "767487", "url": "https://it.wikipedia.org/wiki?curid=679341", "title": "Dan Spitz", "text": "Recentemente ha formato una nuova band con la collaborazione esterna e la produzione di Dave Mustaine, i Red Lamb."}
{"id": "679344", "revid": "1305772", "url": "https://it.wikipedia.org/wiki?curid=679344", "title": "MTU", "text": ""}
{"id": "679346", "revid": "1318658", "url": "https://it.wikipedia.org/wiki?curid=679346", "title": "Contea di Millard", "text": "La contea di Millard, in inglese Millard County, \u00e8 una contea dello Utah, negli Stati Uniti. Ha una popolazione di 12405 abitanti (2000). Il capoluogo \u00e8 Fillmore. La contea deriva il proprio nome da Millard Fillmore, tredicesimo presidente degli Stati Uniti.\nGeografia fisica.\nLa contea di Millard \u00e8 situata nella parte centroccidentale dello Stato dello Utah e confina ad ovest con il Nevada. \u00c8 la terza contea dello Stato per estensione, avendo una superficie complessiva di 17684 km\u00b2. Il territorio \u00e8 prevalentemente desertico essendo occupato dal deserto Sevier e dalle propaggini settentrionali del deserto di Escalante a sud. Il lago Sevier \u00e8 situato nella regione centrale e raccoglie le acque del fiume Sevier, che scorre nell'angolo nordoccidentale della contea. Una serie di catene montuose parallele, separate da vallate desertiche, attraversano il territorio lungo la direzione nord-sud. Il confine orientale \u00e8 segnato dalla catena dei monti Pavant. La catena dei monti House occupa la parte centrosettentrionale della conta. Il settore occidentale \u00e8 costituito da rilievi e aride valli tipiche della regione del Gran Bacino.\nParchi e riserve naturali.\nLa catena dei monti Pavant nel settore orientale della contea \u00e8 compresa nella foresta nazionale di Fishlake.\nIn una zona remota nel sudovest della contea si trova la riserva della biosfera della Stazione sperimentale di Desert Range, istituita dall'UNESCO nel 1976. La riserva occupa un'area di 225 km\u00b2 nella parte settentrionale della \"Pine Valley\". La riserva fu istituita nel 1933 dal presidente Hoover per studiare l'impatto economico ed ecologico del pascolo sui terreni desertici del Gran Bacino.\nStoria.\nFino al 1300 vissero nella regione popolazioni appartenenti alla Cultura Sevier. In seguito l'area fu parte dei territori di indiani Paiute, Ute e Goshute. Coloni mormoni si insediarono nella regione nel 1851. Nello stesso anno l'assemblea legislativa dello Utah decise la costituzione della contea di Millard. Il capoluogo Fillmore fu capitale del Territorio dello Utah fino al 1856."}
{"id": "679347", "revid": "125472653", "url": "https://it.wikipedia.org/wiki?curid=679347", "title": "John Martin (pittore)", "text": "Biografia.\nJohn Martin nacque ad Haydon Bridge, nel Northumberland, il 19 luglio 1789.\nSvolse il suo apprendistato a Newcastle, studiando e copiando incisioni di opere di artisti celebri, come Claude Lorrain e Salvator Rosa. Il suo primo maestro fu il pittore italiano Bonifacio Musso. Nel 1806 si trasfer\u00ec a Londra, dove si spos\u00f2 e si mantenne dando lezioni di disegno. Suoi dipinti furono accolti dalla Royal Academy of Arts a partire dal 1812. Negli anni giovanili approfond\u00ec gli studi d'architettura e di prospettiva, realizz\u00f2 acquerelli e dipinse su porcellana e su vetro.\nNegli anni successivi riusc\u00ec ad imporsi all'attenzione del pubblico, con tele di ampie dimensioni e che avevano come soggetto episodi biblici o mitici, oppure vedute immaginarie - con impetuosi fenomeni naturali - ispirate ai pi\u00f9 turbinosi paesaggi di William Turner. Nel 1821 present\u00f2 la tela \"Festino di Baldassarre\". La sua esperienza artistica - basata sul solido fondamento di studi sulla pittura classica - si colloca nella sfera di una pittura, romantica e visionaria, grandiosa e immaginaria, che all'epoca aveva contagiato e acceso di forti tinte le tele di alcuni pittori, soprattutto in Germania.\nFu grazie alla vendita di opere, con scenari fantasiosi e a volte inquietanti, che Martin ottenne una certa tranquillit\u00e0 economica. Pi\u00f9 che per i suoi dipinti, John Martin acquis\u00ec fama per le sue incisioni, influenzate dalla corrente estetica kantiana del sublime.\nNel 1823 gli fu commissionata l'illustrazione del \"Paradiso perduto\" del poeta John Milton. Incoraggiato da questa sua impresa, fra il 1831 e il 1835 Martin pubblic\u00f2 diverse illustrazioni, con soggetto episodi dell'\"Antico Testamento\". Grazie a queste incisioni la sua fama super\u00f2 i confini dell'Inghilterra e la sua arte fu particolarmente apprezzata negli ambienti romantici francesi.\nNegli ultimi anni si occup\u00f2 di progetti per il miglioramento urbanistico di Londra, con particolare attenzione ai sistemi portuali, idrici e fognari, che in buona parte anticiparono i progetti di Joseph Bazalgette. Martin continu\u00f2 a lavorare fino alla morte, che avvenne il 17 febbraio 1854 all'Isola di Man. Il suo \"Paradiso perduto\" \u00e8 in mostra al Louvre, a Parigi."}
{"id": "679350", "revid": "56818", "url": "https://it.wikipedia.org/wiki?curid=679350", "title": "Regno di Zimbabwe", "text": ""}
{"id": "679353", "revid": "767487", "url": "https://it.wikipedia.org/wiki?curid=679353", "title": "Contea di Morgan (Utah)", "text": "La contea di Morgan, in inglese Morgan County, \u00e8 una contea dello Stato dello Utah, negli Stati Uniti."}
{"id": "679360", "revid": "1305772", "url": "https://it.wikipedia.org/wiki?curid=679360", "title": "Contea di Piute", "text": "La contea di Piute, in inglese Piute County, \u00e8 una contea dello Stato dello Utah, negli Stati Uniti. Ha una popolazione di 1435 abitanti (2000). Il capoluogo \u00e8 Junction. La contea deve il proprio nome agli indiani Paiute.\nGeografia fisica.\nLa contea di Piute si trova nella parte centromeridionale dello Stato dello Utah e ha una superficie di 1963 km\u00b2. Il territorio \u00e8 costituito da tre sistemi montuosi paralleli disposti da nord a sud. Tra i monti Tushar lungo il confine occidentale e l'altopiano Sevier, che occupa la regione centrale, si estende la valle del fiume Sevier, in cui si trovano i principali centri abitati. Uno sbarramento artificiale sul fiume Sevier ha formato il lago artificiale \"Piute\" nel centro della valle. Tra l'altopiano Sevier e i monti Parker lungo il confine orientale si estende la \"Grass Valley\". Nella parte meridionale della valle il fiume \"Otter Creek\" forma il lago artificiale omonimo.\nParchi e riserve naturali.\nI laghi artificiali di Piute e Otter Creek sono dei parchi statali. La foresta nazionale di Fishlake comprende i monti Tushar e l'altopiano Sevier.\nStoria.\nTestimonianze del popolamento della regione in epoca preistorica sono state rinvenute nel Kingston Canyon. I primi insediamenti di coloni mormoni nella valle del Sevier risalgono al 1864."}
{"id": "679361", "revid": "14691", "url": "https://it.wikipedia.org/wiki?curid=679361", "title": "Numerazione esadecimale", "text": ""}
{"id": "679363", "revid": "14691", "url": "https://it.wikipedia.org/wiki?curid=679363", "title": "Numerazione binaria", "text": ""}
{"id": "679366", "revid": "287204", "url": "https://it.wikipedia.org/wiki?curid=679366", "title": "Dan Lilker", "text": ""}
{"id": "679377", "revid": "729019", "url": "https://it.wikipedia.org/wiki?curid=679377", "title": "Via Giulia", "text": "Via Giulia \u00e8 una strada di Roma, importante per motivi storici e architettonici.\nLa strada, il cui progetto fu commissionato da Giulio II a Donato Bramante, fu una delle prime importanti realizzazioni urbanistiche della Roma papale. La sua apertura rispondeva a tre scopi: la creazione di un'arteria di scorrimento inserita in un nuovo sistema di strade sovrapposto al dedalo di vicoli della Roma medievale; l'edificazione di un grande viale circondato da sontuosi edifici per testimoniare la rinnovata grandezza della chiesa; e infine, la fondazione di un nuovo centro amministrativo e bancario vicino al Vaticano, sede dei papi, e lontano dal tradizionale centro cittadino del Campidoglio, dominato dalle famiglie baronali romane avversarie della chiesa.\nNonostante l'interruzione del progetto dovuto alla \"Pax Romana\" del 1511 e alla morte del papa due anni dopo, la nuova strada divenne da subito uno dei centri principali del Rinascimento a Roma. Numerosi palazzi e chiese furono costruiti dai pi\u00f9 importanti architetti dell'epoca, come Raffaello Sanzio e Antonio da Sangallo il Giovane, i quali spesso scelsero anche di trasferirsi nella via. A questi si affiancarono diverse famiglie nobili, mentre le nazioni europee e le citt\u00e0 stato italiane scelsero di costruire le loro chiese nella via o nelle immediate vicinanze.\nNel periodo barocco l'attivit\u00e0 edilizia, diretta dai migliori artisti dell'epoca come Francesco Borromini, Carlo Maderno e Pietro da Cortona, prosegu\u00ec senza sosta, mentre la strada, indirizzo favorito della nobilt\u00e0 romana, divenne teatro di tornei, feste e sfilate carnevalesche. In questo periodo i papi e i mecenati privati continuarono ad occuparsi della strada fondando istituti di carit\u00e0 e fornendo acqua potabile alla zona.\nDalla met\u00e0 del XVIII secolo, lo spostamento del centro della citt\u00e0 verso il Campo Marzio caus\u00f2 la cessazione dell'attivit\u00e0 edilizia e l'abbandono della strada da parte della nobilt\u00e0. Questa venne sostituita da una popolazione artigiana con le sue botteghe, e Via Giulia assunse quell'aspetto solitario e solenne che l'avrebbe caratterizzata per duecento anni.\nDopo un declino di due secoli, a partire dalla met\u00e0 del Novecento la strada ha vissuto una rinascita, e ora \u00e8 di nuovo uno degli indirizzi pi\u00f9 prestigiosi della citt\u00e0.\nUbicazione.\nLa strada si estende in direzione sud-sudest - nord - nordovest sulla riva sinistra (est) del Tevere, tra Piazza San Vincenzo Pallotti, davanti a Ponte Sisto, e Piazza dell'Oro. \u00c8 lunga circa un chilometro, e attraversa i Rioni Regola e Ponte.\nDenominazioni.\nLa strada ha preso il nome dal suo committente, papa Giulio II, che la fece costruire nel 1508. \u00c8 stata chiamata anche \"Via Magistralis\" (\"Strada principale in latino\") per la sua importanza, e anche \"Via recta\" (\"Via Dritta\") per la forma del suo tracciato.\nStoria.\nA Roma, fin dall'alto Medioevo, mentre il cuore politico e rappresentativo della citt\u00e0 sembrava essere rimasto sul Campidoglio, l'area dell'antico \"Campus Martius\" si svilupp\u00f2 in uno dei quartieri pi\u00f9 densamente popolati (\"abitato\"). Il dedalo di stretti vicoli era attraversato da tre sole anguste strade: la \"Via Papalis\" (\"Via Papale\"), la \"Via Peregrinorum\" (\"Via dei Pellegrini\") e la \"Via Recta\" (\"Via Diritta\"). Attraverso queste strade, verso la strettoia di Ponte Sant'Angelo, fin dal Medioevo si snodavano quasi quotidianamente solenni processioni. Gi\u00e0 nel primo Anno Santo del 1300, proclamato da papa Bonifacio VIII, la folla sul ponte verso Castel Sant'Angelo era cos\u00ec numerosa che, come Dante Alighieri descrive nella Divina Commedia, si dovette creare una sorta di sistema di traffico bidirezionale per evitare ingorghi o panico. Dopo il ritorno di papa Martino V a Roma nel 1420, le masse di pellegrini aumentarono di nuovo enormemente, soprattutto negli anni del Giubileo. Il 29 Dicembre 1450, l'ultimo giorno dell'Anno Santo, sul ponte scoppi\u00f2 il panico, cosa che provoc\u00f2 la morte di pi\u00f9 di 300 persone.. A seguito della catastrofe del 1450, papa Niccol\u00f2 V ordin\u00f2 che Ponte Sant'Angelo fosse sgomberato dalle bancarelle e dalle botteghe e furono avviati i primi interventi urbanistici nella zona. Nel 1475, per alleggerire il percorso di pellegrinaggio attraverso il Ponte, papa Sisto IV ordin\u00f2 la ricostruzione del Ponte Sisto, che porta il suo nome, attraverso il Tevere. , collegando cos\u00ec i \"rioni\" Regola e Trastevere. Contemporaneamente egli dispose il restauro della \"Via Pelegrinorum\" e dell'area intorno a \"Campo de' Fiori\". . Secondo il cronista Stefano Infessura, tuttavia, anche motivazioni strategiche furono decisive ai fini di questi progetti. Nel 1497 papa Alessandro VI decret\u00f2 l'ampliamento della \"Via Pelegrinorum\" e inizi\u00f2 il restauro di \"Via della Lungara\" sulla riva destra del Tevere da Ponte Sisto alla Basilica di San Pietro.\nIl progetto di Giulio II.\nOltre alla ricostruzione della Basilica di San Pietro, Giulio II fece realizzare molti progetti nell'ambito del rinnovamento urbano di Roma (la \"Renovatio Romae\"), compito iniziato quarant'anni prima da suo zio, papa Sisto IV, nei rioni di Ponte, Parione, Sant'Eustachio e Colonna. Una delle pi\u00f9 importanti fu la creazione di due nuovi rettifili a destra e a sinistra del Tevere: Via Giulia, una nuova strada di rappresentanza che attraversava il quartiere pi\u00f9 popoloso di Roma, dal Ponte Sisto al quartiere dei mercanti fiorentini sull'ansa del Tevere, e un rettilineo lungo la riva destra del Tevere dalla Porta Settimiana in Trastevere all'Ospedale di Santo Spirito in Borgo, la \"Via della Lungara\". Entrambe le strade fiancheggiavano il Tevere ed erano strettamente collegate ad esso. La Lungara quindi, che nelle intenzioni del papa doveva raggiungere Piazza di Santa Maria in Trastevere e il Porto di Ripa Grande, aveva il duplice scopo di redistribuire il flusso dei pellegrini verso San Pietro e di permettere il trasporto delle merci provenienti dalla Via Aurelia e dalla Via Portuense verso il centro della citt\u00e0.\nL'idea principale dietro questi interventi era quella di sovrapporre una rete stradale regolare con il baricentro dato dal fiume all'insieme disordinato di edifici che era la Roma medievale; insieme alla nuova Via Alessandrina, appena inaugurata nel Borgo da Alessandro VI, e alla \"Via dei Pettinari\" che collegava il Trastevere da un lato e il Campidoglio dall'altro, la Lungara e Via Giulia, che secondo il progetto originario avrebbe dovuto raggiungere anche l'Ospedale di Santo Spirito in Borgo grazie al ricostruito \"Pons Neronianus\", venivano a creare una struttura quadrangolare regolare nel labirinto di vicoli della citt\u00e0. Grazie a questi interventi, il centro della citt\u00e0 si sarebbe spostato in direzione del Vaticano e di Trastevere, a scapito del Palazzo Senatorio sul Campidoglio, simbolo del potere della nobilt\u00e0 romana. Questo progetto doveva dunque frenare il potere papale dalla dipendenza delle potenti famiglie nobiliari della citt\u00e0, soprattutto gli Orsini e i Colonna.. Oltre a ci\u00f2, questi progetti avevano un obiettivo celebrativo, rafforzando la fama del Pontefice come unificatore dell'Italia e rinnovatore di Roma; infatti nel 1506, dopo la fine della peste, il papa sconfisse rapidamente le potenti famiglie dei Baglioni e dei Bentivoglio, conquistando Perugia e Bologna. Un'iscrizione lungo la \"Via dei Banchi Nuovi\" testimonia questa intenzione.\nOltre a possedere una funzione di comunicazione e di rappresentanza, la strada avrebbe dovuto ospitare il nuovo centro amministrativo laico della citt\u00e0. Un disegno del Bramante scoperto agli Uffizi da Luitpold Frommel mostra un nuovo grande complesso amministrativo, il \"Palazzo dei Tribunali\", che si affaccia su una piazza di rappresentanza (il \"Foro Iulio\") aperta sulla nuova strada. Questo foro venne progettato tra il \"Palazzo\" stesso e la vecchia \"Cancelleria\" (oggi Palazzo Sforza-Cesarini). Questo nuovo centro non era lontano dalla Camera Apostolica (la tesoreria del papa) nel Palazzo della Cancelleria e dal nuovo palazzo della Zecca, eretto dal Bramante ai margini di via dei Banchi Nuovi (strada detta anche \"Canale di Ponte\", ampliata dal papa). Lungo questa strada si trovavano le abitazioni e gli uffici di commercianti e grandi banchieri italiani ed europei, come gli Altoviti, i Ghinucci, gli Acciaiuoli, i Chigi e i Fugger. Furono infatti ricercati e promossi legami economici pi\u00f9 stretti con i banchieri toscani, in particolare con Agostino Chigi.\nIntorno al 1508, Donato Bramante, il capomastro costruttore della nuova Basilica di San Pietro, incaricato dal papa, inizi\u00f2 gli espropri e le relative demolizioni (il suo soprannome a Roma era \"Mastro ruinante\", dopo le demolizioni da lui effettuate nel cantiere di San Pietro) per creare la nuova strada nel quartiere pi\u00f9 densamente popolato e densamente costruito del Campo Marzio.\nGiorgio Vasari scrive:\nTuttavia, gi\u00e0 nel 1511, con l'accordo (la cosiddetta \"Pax Romana\") tra le famiglie Orsini e Colonna, nemiche da secoli, l'intero progetto di via Giulia si arrest\u00f2 e la costruzione del Palazzo dei Tribunali fu interrotta definitivamente. A parte qualche resto isolato tra Via del Gonfalone e Vicolo del Cefalo, del palazzo non \u00e8 rimasto nulla.\nVia Giulia nel XVI e XVII secolo.\nDopo la morte di Giulio II nel 1513, il suo successore, papa Leone X della Casa dei Medici, prosegu\u00ec i lavori. Soprattutto nella parte settentrionale della strada tra i ruderi incompiuti del Palazzo dei Tribunali e il quartiere delle banche, si svolsero ulteriori attivit\u00e0 edilizie, sostenendo cos\u00ec la comunit\u00e0 dei mercanti fiorentini. In questa zona, importanti artisti, come Raffaello e Antonio da Sangallo il Giovane, acquistarono appezzamenti di terreno o costruirono imponenti palazzi. Dalla chiesa di San Biagio, in direzione sud, la zona cambiava radicalmente: la parte centrale di via Giulia intorno al Monte dei Planca Incoronati era in stato di degrado con edifici poveri, osterie, bordelli e piazze disdicevoli, come \"piazza padella\", demolita alla fine degli anni Trenta del Novecento, luogo di duelli e accoltellamenti fino alla fine dell'Ottocento. La zona compresa tra via del Gonfalone, via delle Carceri, via di Monserrato e il Tevere era uno dei quartieri pi\u00f9 malfamati della Roma sin dal medioevo; un manoscritto del 1556 riporta che il quartiere intorno alla chiesa di \"San Niccol\u00f2 degli Incoronati\", poi demolita, ospitava \"...150 case di gente molto semplice, puttane e persone dubbie...\".\nIl quartiere intorno alla chiesa di Santa Aurea, oggi Spirito Santo dei Napoletani, nel Medioevo si chiamava \"Castrum Senense\", perch\u00e9 era abitato principalmente da senesi. Per questa zona terminale di via Giulia venne elaborato un piano di sviluppo architettonico ben definito, il cui punto di partenza fu la costruzione di palazzo Farnese. Dalla met\u00e0 del XVI secolo in poi, l'\"Ospizio dei Mendicanti\", costruito nel 1586 dall'architetto Domenico Fontana per ordine di papa Sisto V, segn\u00f2 l'estremit\u00e0 meridionale di Via Giulia. L'edificio, concepito per risolvere il problema dell'accattonaggio in citt\u00e0, con una dotazione annuale di 150.000 \"scudi\" poteva dare lavoro a 2.000 uomini e donne.\nAll'inizio del XVI secolo era diventato di moda per le varie nazioni europee e le citt\u00e0-stato italiane far costruire le proprie chiese a Roma, le cosiddette \"chiese nazionali\". I rioni di Regola e Ponte, lungo le strade processionali e percorse dai pellegrini, erano gli indirizzi preferiti a questo scopo. I fiorentini (con San Giovanni), i senesi (con Santa Caterina) e i napoletani (con Santo Spirito), fecero costruire le loro chiese nazionali in via Giulia, mentre le chiese dei Bolognesi (San Giovanni e Petronio), degli spagnoli (Santa Maria in Monserrato), degli inglesi (San Tommaso di Canterbury) e degli svedesi (Santa Brigida) si trovavano nelle vicinanze, essendo tutte nel rione della Regola..\nPer rifornire il quartiere di sufficiente acqua potabile, papa Paolo V fece portare l'Acqua Paola oltre Tevere attraverso ponte Sisto, e nel 1613 sulla facciata dell'ospizio dei mendicanti e in asse con via Giulia fu costruita una fontana, il Fontanone di Ponte Sisto. Questa fontana fu demolita nel 1879 e ricostruita nel 1898 sul lato opposto di Ponte Sisto, in quella che oggi \u00e8 Piazza Trilussa .\nAlla fine del XVI secolo il tracciato di via Giulia era sostanzialmente definito. Le due estremit\u00e0 della strada erano il quartiere dei fiorentini a nord e l'Ospizio dei Mendicanti a sud. Pi\u00f9 che un'arteria commerciale, la via era una passeggiata molto frequentata e un luogo di festeggiamenti, processioni (come quella delle \"ammantate\", ragazze senza marito che ricevevano annualmente la loro dote dall'universit\u00e0 degli orefici di Sant'Eligio) e corse. Nel 1603 Tiberio Ceuli tenne a Palazzo Sacchetti un torneo. Nel 1617 il Cardinale Odoardo Farnese organizz\u00f2 un torneo presso l'Oratorio della Compagnia della Morte, al quale invit\u00f2, tra gli altri, otto cardinali. Durante i mesi estivi la strada era talvolta allagata per il piacere del popolo e della nobilt\u00e0. Una delle celebrazioni pi\u00f9 affascinanti fu organizzata dai Farnese nel 1638 in occasione della nascita del Delfino di Francia, il futuro re Luigi XIV. Via Giulia ospit\u00f2 corse di bufali, sfilate di carri carnascialeschi; si ricorda inoltre l'organizzazione di un palio di gobbi ignudi durante il carnevale del 1663. Durante il carnevale, via Giulia fu teatro anche di diverse feste organizzate appositamente dai fiorentini.\nIl 20 agosto 1662, Via Giulia fu il teatro di un episodio che ebbe conseguenze importanti: una rissa nei pressi di ponte Sisto fra soldati pontifici della guardia corsa papale e soldati francesi al seguito dell'ambasciatore di Luigi XIV Carlo III di Cr\u00e9quy ebbe come conseguenza il ritiro dell'ambasciatore da Roma e l'invasione francese di Avignone. Per evitare conseguenze peggiori, il papa fu costretto a umiliarsi, sciogliendo la guardia corsa ed erigendo una piramide d'infamia.\nNel periodo barocco, altri importanti progetti edilizi contribuirono a formare il successivo aspetto della strada: il completamento della chiesa di San Giovanni dei Fiorentini, la costruzione delle \"Carceri Nuove\", la nuova edificazione di Palazzo Falconieri e la costruzione delle chiese di Sant'Anna dei Bresciani e Santa Maria del Suffragio. Nonostante queste opere, il carattere della strada cambi\u00f2 poco. Nel generale sviluppo urbano di Roma via Giulia venne piuttosto lasciata ai margini.\nLo sviluppo nel XVIII e XIX secolo.\nAnche nel XVIII secolo la Via Giulia rimase principalmente un luogo deputato alle feste: nel 1720 i senesi tennero una splendida festa per celebrare l'elevazione del loro connazionale Marc'Antonio Zondadari a Gran Maestro dell'Ordine di Malta: in quell'occasione una macchina di fuochi d'artificio venne incendiata vicino al Fontanone di Ponte Sisto; due archi trionfali vennero innalzati sopra la strada, uno a Santo Spirito e l'altro vicino Palazzo Farnese; la Fontana del Mascherone vers\u00f2 per il popolo vino al posto dell'acqua.\nSotto papa Clemente XI i mendicanti ospitati nell'ospizio omonimo furono trasferiti nel nuovo ospizio di San Michele a Ripa. L'edificio su via Giulia venne allora in parte occupato da ragazze povere non maritate (\"zitelle\" in Romanesco), e in parte da una congregazione formata da 100 preti e 20 chierici i quali dovevano pregare per le anime dei sacerdoti defunti. A causa di ci\u00f2 l'edificio si chiam\u00f2 da allora in poi \"Ospizio dei cento preti\".\nNel XIX secolo furono realizzati o restaurati solo pochi nuovi edifici: tra questi il carcere giovanile (Palazzo del Gonfalone) (1825-27), la ristrutturazione dell'Ospizio Armeno accanto alla chiesa di San Biagio della Pagnotta (1830), la nuova facciata dello Spirito Santo dei Napoletani (1853) e soprattutto il Collegio Spagnolo (1853). Tuttavia, questo non ferm\u00f2 il declino generale della strada iniziato alla met\u00e0 del XVIII secolo. La nobilt\u00e0 abbandon\u00f2 i palazzi della via per trasferirsi nel nuovo centro della vita urbana, il Campo Marzio, e la strada al loro posto ospit\u00f2 una popolazione artigiana, assumendo un aspetto solitario e solenne.\nVia Giulia dal 1870.\nDopo che nel 1870 Roma divenne la capitale del Regno d'Italia, nel 1873 fu iniziata la regolamentazione delle rive del Tevere con la costruzione dei lungotevere, che dal 1888 furono eretti lungo la strada, causando fra l'altro la distruzione della chiesa di Sant'Anna dei Bresciani. Oltre a ci\u00f2, il Lungotevere tagli\u00f2 completamente via Giulia dal Tevere. Le facciate che si affacciavano sul fiume con logge e giardini, come nei Palazzi Medici-Clarelli, Sacchetti, Varese e Falconieri, persero il loro scopo.\nSignificative demolizioni di edifici durante il periodo fascista hanno lasciato un ampio vuoto tra via della Barchetta e il vicolo delle Prigioni, che a tutt'oggi \u00e8 stato solo parzialmente colmato dal nuovo edificio del Liceo Classico Virgilio. Oggi la strada \u00e8 uscita dalla sua lunga fase di decadenza ed \u00e8 di nuovo uno delle strade pi\u00f9 prestigiose della citt\u00e0.\nIn occasione del 500\u00ba anniversario della strada, nel 2008 si sono svolte numerose manifestazioni; alcune chiese e palazzi sono stati restaurati e aperti ai visitatori.\nPasseggiata per Via Giulia.\nVia Giulia si estende in direzione nord-nordovest per circa un chilometro, da Piazza San Vincenzo Pallotti sul Ponte Sisto a Piazza dell'Oro di fronte alla chiesa di San Giovanni dei Fiorentini. Dalla met\u00e0 del XVI secolo in poi, l'\"Ospizio dei Mendicanti\", costruito nel 1586 da Domenico Fontana per ordine di Sisto V, segnava l'estremit\u00e0 meridionale della via. Nel 1613, sotto Paolo V, una fontana che portava al rione Regola I'Acqua Paola, venne costruita addossata alla sua facciata (vedi incisione di Giuseppe Vasi sopra). Questa fontana fu demolita insieme all'ospizio nel 1879 e ricostruita nel 1898 sul lato opposto di Ponte Sisto sull'attuale Piazza Trilussa .\n1 Palazzetto Pateras Pescara (Via Giulia 251).\nQuest'ultimo edificio di via Giulia verso sud fu costruito nel 1924 da Marcello Piacentini per conto dell'Avvocato Pateras. Oggi ospita il Consolato della Repubblica Francese a Roma.\n2 Fontana del Mascherone.\nLa fontana, posta diagonalmente rispetto a Palazzo Farnese, fu costruita intorno al 1626 a spese della Farnese da Carlo Rainaldi. Fin dal 1570 una fontana pubblica, alimentata dall'acquedotto dell'\"Aqua Virgo\" era stata prevista in Via Giulia. Tuttavia, l'installazione fu possibile solo dopo il prolungamento della condotta dell'acqua sul Ponte Sisto nel 1612 ad opera di Paolo V. La fontana \u00e8 costituita da un antico mascherone di marmo su un fondo di volute anch'esse in marmo, coronato da un giglio di metallo, simbolo di casa Farnese.\n Essa fu posta contro il muro nel 1903, perdendo gran parte del suo fascino. Nella casa di fronte (in angolo con via del Mascherone) mor\u00ec nel 1830 il poeta Wilhelm Waiblinger .\n3 Palazzo Farnese (Via Giulia 186).\nLa facciata verso il giardino di questo palazzo, uno dei pi\u00f9 importanti di Roma, \u00e8 orientata verso via Giulia. Fu progettata a partire dal 1549 secondo i disegni del Vignola e completata da Giacomo della Porta nel 1589. Il giardino tra la facciata e via Giulia era un tempo adornato dal famoso Toro Farnese (ora nel Museo Archeologico Nazionale di Napoli) . Il palazzo \u00e8 ora sede dell'Ambasciata di Francia in Italia.\n3a Camerini Farnesiani (Via Giulia 253-260).\nDietro una fila di bassi edifici (i \"Camerini Farnesiani\") , che oggi appartengono all'Ambasciata di Francia, si trovava un piccolo palazzo con giardino, il Palazzetto Farnese, costruito intorno al 1603 dal Cardinale Odoardo Farnese come suo eremo (ritiro religioso), e conosciuto anche come \"Eremo del Cardinale\". Questo ritiro privato del Cardinale, decorato da affreschi di Giovanni Lanfranco, era accessibile direttamente da Palazzo Farnese attraverso una terrazza e un ponte su via Giulia, l'Arco Farnese. L'edificio e il giardino caddero vittima della regolazione del Tevere dopo il 1870.\n4 Arco Farnese.\nIl ponte che attraversa via Giulia e la terrazza collegata di Palazzo Farnese, eretto nel 1603, fu utilizzato anche come tribuna da cui, soprattutto durante il Carnevale, si potevano assistere a cortei festivi, giochi e corse di cavalli in via Giulia.\n5 Santa Maria dell'Orazione e Morte.\n La chiesa, costruita nel 1575-76, si trova nelle immediate vicinanze di Palazzo Farnese e apparteneva alla Compagnia della Morte, fondata nel 1538. Questa confraternita aveva il compito di seppellire i morti recuperati dal fiume o trovati nella Campagna romana. L'edificio, essendo troppo piccolo, fu demolito nel 1733 e ricostruito da Ferdinando Fuga nel 1737. Il suo ampio cimitero sulle rive del Tevere fu demolito quasi completamente per la costruzione del lungotevere nel 1886.\n6 Palazzo Falconieri (anche Palazzo Odescalchi Falconieri) (Via Giulia 1).\nL'edificio originario, che confina direttamente con la chiesa di Santa Maria dell'Orazione e Morte, fu costruito nel XVI secolo per la nobile famiglia romana dei Ceci. Venduto dai Ceci nel 1574 alla famiglia Odescalchi e da quest'ultima nel 1606 alla famiglia Farnese, pass\u00f2 al nobile fiorentino Orazio Falconieri nel 1638 per 16.000 scudi. Nel 1646/1649 commission\u00f2 all'architetto Francesco Borromini l'ampliamento del palazzo. I lati della facciata su via Giulia sono decorati da due pilastri a forma di grandi erme con petti femminili e teste di falco. La facciata sul lato del Tevere presenta una loggia a tre archi. risalente al 1646. Dal 1814 vi abit\u00f2 il cardinale Joseph Fesch, zio di Napoleone Bonaparte; questi dal 1815 al 1818 ospit\u00f2 nel palazzo la sorellastra Letizia Ramolino, madre dell'imperatore. Nel 1927 il Regno d'Italia cedette il palazzo al Stato Ungherese, che ne fece la sede dell'Accademia d'Ungheria. Oggi il palazzo \u00e8 sede, oltre che dell'Accademia, del \"Pontificium Institutum Ecclesiasticum Hungaricum in Urbe\".\n7 Palazzo Baldoca-Muccioli (Via Giulia 167).\nLa storia di questo palazzo \u00e8 strettamente legata a quella del vicino Palazzo Cisterna. Entrambe le propriet\u00e0 furono acquistate dallo scultore Guglielmo della Porta. Lo scultore intorno al 1546 inizi\u00f2 a lavorare al servizio di papa Paolo III, e alla morte di Sebastiano del Piombo venne nominatore \"custode del piombo\" (cio\u00e8 guardasigilli), una carica molto lucrativa. Anche l'edificio fu probabilmente costruito da lui. Lo scultore cedette l'edificio alla famiglia Baldoca e poi ai Muccioli. All'inizio del XX secolo il palazzo era la residenza dell'ambasciatore inglese a Roma, Lord Rennel of Rodd, che lo acquist\u00f2 e lo fece restaurare nel 1928.\n8 Palazzo Cisterna (Via Giulia 163).\nIl Palazzo Cisterna fu costruito da Guglielmo della Porta e serv\u00ec come sua residenza. Sopra l'architrave delle finestre del primo piano si legge l'iscrizione FRANCISCVS TANCREDA ET GVILELMVS D(ella) P(orta) ME(ediolanensis) - S(culptor) CI(vis) RO(manus) . Da una lettera ad un amico, sembra che il palazzo sia stato completato nel 1575. All'inizio del 1600 i missionari spagnoli acquistarono il palazzo, che vendettero alla famiglia Cisterna all'inizio del XX secolo. Nella seconda met\u00e0 del XX secolo fu venduto alla famiglia Ducci.\n9 Santa Caterina da Siena in Via Giulia.\n La storia di questa chiesa \u00e8 strettamente legata alla storia della confraternita dei Senesi. Una comunit\u00e0 di mercanti, banchieri e artigiani senesi viveva nel quartiere della futura via Giulia, dove all'epoca sorgeva il cosiddetto \"castrum Senense\", fin dal XIV secolo. Nel 1519 la Confraternita fu canonicamente eretta da Leone X. Nel 1526 essa commission\u00f2 a Baldassarre Peruzzi la costruzione della chiesa in onore dei loro santi, un oratorio e una casa per i chierici.\nIl finanziamento fu fornito dalla nobilt\u00e0 senese a Roma, soprattutto dal cardinale Giovanni Piccolomini e dal banchiere Agostino Chigi. Essendo in condizioni fatiscenti, fu ricostruito tra il 1766 e il 1768 su progetto di Paolo Posi, mentre la decorazione dell'interno fu completata nel 1775. L'Arciconfraternita dei senesi possiede ancora oggi l'edificio. In occasione del 500\u00ba anniversario della via nel 2008 la pala d'altare di Girolamo Genga \u00e8 stata restaurata.\n10 Palazzo Varese (Via Giulia 14-21).\n Il palazzo di fronte alla Chiesa dei Senesi fu costruito tra il 1617 e il 1618 da Carlo Maderno per conto di monsignor Diomede Varese. Nel 1788 monsignor Giuseppe degli Atti Varese, in occasione dell'estinzione della sua famiglia, don\u00f2 l'edificio alla Congregazione per la Dottrina della Fede. Dopo varie modifiche il palazzo \u00e8 infine entrato in possesso dei Mancini..\nLa facciata \u00e8 ripartita in due piani superiori e un mezzanino. Al piano terra si apre il portale principale, sopra di esso un balcone su mensoloni, fiancheggiato da tre finestre ciascuna. Attraverso il portale si entra nel cortile con tre ordini di arcate . Il cortile era originariamente aperto su un giardino sul fiume.\n11 Sant'Eligio degli Orefici (Via di Sant'Eligio 9).\nLa chiesetta, poco distante da via Giulia, \u00e8 la chiesa della corporazione degli orefici e argentieri romani. \u00c8 considerata uno degli edifici di Raffaello, anche se \u00e8 possibile che dopo la morte dell'artista sia stata terminata da Baldassarre Peruzzi.\n12 Palazzo del Collegio Spagnolo (Via Giulia 151).\nIl \"Palacio de Monserrat\" di Antonio Sarti e Pietro Camporese fu costruito nel 1862 per volont\u00e0 della Regina di Spagna Isabella II ed \u00e8 oggi il Centro Superiore Spagnolo di Studi Ecclesiastici. L'Istituto \u00e8 annesso alla Chiesa Nazionale Spagnola di Santa Maria di Monserrato, in via di Monserrato, alle sue spalle. Con il completamento di questo complesso edilizio nel XIX secolo, l'attivit\u00e0 edilizia in via Giulia si arrest\u00f2.\n13 Liceo Statale Virgilio (Via Giulia n. 35 ss.).\nUno dei pi\u00f9 importanti complessi scolastici statali di Roma \u00e8 stato costruito tra il 1936 e il 1939 da Marcello Piacentini. Il complesso edilizio tra via Giulia e il Lungotevere dei Tebaldi comprende la facciata del Collegio Ghislieri , progettata da Carlo Maderno (XVI secolo), e la chiesa dello Spirito Santo dei Napoletani.\n14 Palazzo Ricci (Via Giulia 146).\nL'edificio attuale era in origine un insieme di edifici non collegati tra loro, costruiti in tempi diversi, di fronte al Collegio Ghislieri. Il complesso edilizio fu accorpato nel 1634 e nel 1683. La facciata principale, che si affaccia su piazza de' Ricci, mostra resti fortemente sbiaditi di uno sgraffito di Polidoro da Caravaggio (XVI secolo). Sul lato rivolto verso via Giulia, una facciata continua ha dato al complesso l'attuale aspetto uniforme. .\n15 Spirito Santo dei Napoletani.\nNel catalogo di Pio V questa chiesa \u00e8 elencata sotto il nome di \"Santa Aura in strada Iulia\". Essa era dedicata a Santa Aurea, la patrona di Ostia. Alla chiesa era annesso un convento di suore. Nel 1439 la chiesa fu restaurata a spese del cardinale Guillaume d'Estouteville. Nel 1572 il cardinale Inigo d'Avalos fond\u00f2 nell'edificio fatiscente la \"Confraternita dello Spirito Santo dei Napoletani\", che nel 1574 la acquist\u00f2 dalle suore.\nTra il 1619 e il 1650 fu eretto un nuovo edificio, con un progetto di Ottavio Mascherino e una facciata di Cosimo Fanzago. Era dedicato allo Spirito Santo. Nei secoli successivi fu pi\u00f9 volte ristrutturato, all'inizio del XVIII secolo da Carlo Fontana, mentre a met\u00e0 dell'Ottocento la facciata venne rifatta su progetto di Antonio Cipolla (1853). Era la Chiesa Nazionale del Regno delle Due Sicilie. L'ultimo Re di Napoli Francesco II e sua moglie Maria Sofia Amalia, duchessa in Baviera, sono stati sepolti nella chiesa nel 1942. Dopo lunghi lavori di restauro, la chiesa \u00e8 di nuovo aperta al pubblico dal 1986. \n16 San Filippo Neri in Via Giulia.\n La chiesetta di fronte alle Carceri Nuove fu donata da un guantaio fiorentino, Rutilio Brandi, intorno al 1600, ed era originariamente dedicata a San Trofimo. Ad essa egli colleg\u00f2 una residenza per ragazze non sposate (\"zitelle\") e un ospedale per sacerdoti malati. Dal momento che la residenza era intitolata a San Filippo Neri, dopo qualche tempo anche la chiesa cambi\u00f2 la sua dedica in San Filippo. Nel 1728 Filippo Raguzzini restaur\u00f2 la chiesa per conto di papa Benedetto XIII. La chiesa scamp\u00f2 a malapena la distruzione per la costruzione di una grande strada che avrebbe dovuto unire Ponte Mazzini alla Chiesa Nuova, poi mai realizzata a causa della seconda guerra mondiale. Sconsacrato e abbandonato dopo la guerra, l'edificio \u00e8 stato restaurato nel 2000 ma rimane profano.\n17 Carceri Nuove (Via Giulia 52).\nDal 1430 l'influente famiglia Savelli aveva il monopolio del funzionamento delle carceri della citt\u00e0, in particolare la famigerata Corte Savella in via di Monserrato 42. Il disumano sistema penale di Corte Savella spinse papa Innocenzo X a togliere ai Savelli il monopolio sul sistema penale romano. Come segno di una nuova \"Justitia Papalis\", egli fece costruire in via Giulia il nuovo istituto penale, le \"Carceri Nuove\", in sostituzione della Corte Savella, delle carceri di Tor di Nona e di quelle di Borgo. Questo nuovo carcere fu costruito tra il 1652 e il 1655 dall'architetto Antonio Del Grande. Le Carceri Nuove a quel tempo erano considerate un modello di sistema penitenziario umano. L'edificio e la sua destinazione d'uso hanno avuto un'influenza piuttosto negativa sull'immagine della magnifica strada, il che ha portato all'interruzione di ulteriori attivit\u00e0 edilizie negli anni successivi, ma anche al mantenimento del carattere rinascimentale della strada. L'edificio serv\u00ec come carcere fino all'apertura di Regina Coeli a Trastevere. nel 1883, pi\u00f9 avanti fino al 1931 come carcere giovanile. Dal 1931 il palazzo ospit\u00f2 la sede del \"Centro di Studi Penitenziari\" e una biblioteca specializzata. Oggi l'edificio ospita la \"Direzione Nazionale Antimafia e Antiterrorismo\".\n17a Palazzo del Gonfalone.\nL'austero e sobrio edificio, tra il Vicolo della Scimia e via del Gonfalone, non ha ingresso su via Giulia. Fu costruito tra il 1825 e il 1827 sotto papa Leone XII, secondo il progetto di Giuseppe Valadier, come carcere giovanile. Oggi l'edificio ospita il \"museo criminologico\".\n18 Santa Maria del Suffragio.\nNel 1592 fu fondata la \"Confraternita del Suffragio\" accanto alla chiesa di San Biagio della Pagnotta con il pio scopo di implorare l'intercessione per le anime del purgatorio. La Confraternita ricevette l'approvazione di papa Clemente VIII nel 1594 e fu elevata al rango di \"Arciconfaternita\"' da Paolo V nel 1620. Grazie a diverse donazioni, nel 1662 l'erezione della chiesa inizi\u00f2 con un progetto dell'architetto Carlo Rainaldi. L'edificio fu consacrato nel 1669, e la facciata fu terminata nel 1680. L'interno della chiesa fu ristrutturato nel 1869; gli affreschi all'interno della chiesa sono - tra gli altri - di Cesare Mariani (\"Incoronazione della Vergine\") e Giuseppe Bartolomeo Chiari (\"Nativit\u00e0 di Maria\" e \"Adorazione dei Magi\").\n19 Palazzo dei Tribunali.\nIl progetto pi\u00f9 importante previsto da Giulio II per la nuova strada era l'edificio dell'amministrazione centrale, in cui dovevano essere raggruppati gran parte degli importanti uffici e tribunali della citt\u00e0 (\"tribunali\"). L'incarico del papa a Donato Bramante, all'epoca principalmente architetto della nuova Basilica di San Pietro, fu dato intorno al 1506, e i lavori di costruzione nell'area tra Vicolo del Cefalo e Via del Gonfalone iniziarono prima del 1508, ma furono interrotti gi\u00e0 nel 1511 dopo la \"Pax Romana\". Con la morte di Giulio II nel 1513, le attivit\u00e0 edilizie furono completamente interrotte. Giorgio Vasari scrive:\nDell'edificio oggi sono visibili solo alcuni resti dei possenti muri perimetrali in bugnato, chiamati \"i sof\u00e0 di Via Giulia\" dalla popolazione romana. Essi sono situati lungo Via Giulia tra Via del Gonfalone e Vicolo del Cefalo.\n20 San Biagio della Pagnotta (San Biagio degli Armeni).\nQuesta antica chiesa, dedicata a San Biagio di Sebaste, viene gi\u00e0 citata nei cataloghi ecclesiastici del Medioevo con il nome di \"San Biagio de Cantu Secuta\". Il nome \"della pagnotta\" deriva dalla parola romana \"pagnotta\", che vi venivano distribuiti ai fedeli il 3 febbraio (festa di San Biagio de Cantu Secuta). La chiesa fu annessa ad una delle prime abbazie di Roma. La chiesa fu annessa ad una delle prime abbazie di Roma. Un'iscrizione all'interno ricorda la costruzione della chiesa da parte di un abate Dominicus nel 1072. Secondo il progetto del Bramante, questa chiesa doveva essere inclusa nella costruzione del Palazzo dei Tribunali. Dal 1539 al 1835 fu una chiesa parrocchiale. Nel 1826 papa Gregorio XVI assegn\u00f2 la chiesa alla comunit\u00e0 armena di Santa Maria Egiziaca. Da allora si chiama anche \"San Biagio degli Armeni\".\n21 Palazzo Ricci-Donarelli (Via Giulia n. 99-105).\nIl palazzo, situato di fronte a Palazzo Sacchetti, era in origine un gruppo di edifici residenziali appartenuti prima alla famiglia Ricci e poi alla famiglia Donarelli. Il complesso \u00e8 stato ristrutturato nel 1663, forse da Carlo Rainaldi.\n22 Palazzo Sacchetti (Via Giulia 66).\nAntonio da Sangallo il Giovane costru\u00ec il palazzo su un terreno acquistato nel 1542 dal Capitolo Vaticano. La facciata porta ancora lo stemma martellato di Paolo III. Il figlio Orazio eredit\u00f2 l'edificio e lo vendette nel 1552 al cardinale Giovanni Ricci di Montepulciano, che fece ampliare il palazzo fino alle dimensioni attuali dall'architetto Nanni di Baccio Bigio. Un'iscrizione Sulla facciata laterale sul Vicolo del Cefalo si legge che il palazzo fu liberato dal censo nel 1555. Il palazzo cambi\u00f2 pi\u00f9 volte proprietario. Nel 1649 fu acquistato dalla famiglia fiorentina dei Sacchetti, di cui porta ancora il nome. Il portale d'ingresso in marmo di via Giulia \u00e8 fiancheggiato su entrambi i lati da tre grandi finestre con inferriate, soglia e cornice a mensola. Nell'angolo sinistro del palazzo c'\u00e8 una piccola fontana affiancata da Cariatidi con due delfini inseriti nel muro. Questo si riferisce ai successivi proprietari, la famiglia Ceuli, il cui stemma \u00e8 stato martellato. All'interno spiccano il Salone dei Mappamondi, progettato da Francesco Salviati, e la sala da pranzo con due affreschi di Pietro da Cortona. La scrittrice Ingeborg Bachmann visse in questo palazzo nel 1973 morendo all'ospedale Sant'Eugenio il 17 ottobre 1973.\n23 Palazzo con gli stemmi Farnesiani (Via Giulia 93).\nIl primo proprietario dell'edificio potrebbe essere stato Durante Duranti, amante di Costanza Farnese, o Guglielmo della Porta, che in questo caso sarebbe stato anche l'architetto. Il palazzo prende il nome dai tre stemmi della famiglia Farnese, che furono aggiunti alla facciata sotto Paolo III. Al centro del piano superiore si trova lo stemma di Paolo III con la tiara papale e le chiavi tra due unicorni. A sinistra lo stemma del cardinale Alessandro Farnese e a destra lo stemma del fratello Ottavio Farnese o di Pierluigi Farnese, entrambi Duchi di Parma and Piacenza.\n24 Palazzo Medici Clarelli (Via Giulia 79).\nAntonio da Sangallo il Giovane costru\u00ec anche questo palazzo come sua residenza privata intorno al 1535-1536. Dopo la morte di Sangallo nel 1546 il palazzo pass\u00f2 in possesso del fiorentino Migliore Cresci. Un'iscrizione sopra il portale principale immortala il Duca Cosimo I de' Medici. Il palazzo appartenne per qualche tempo al Consolato toscano a Roma. Alla fine del XVII secolo fu acquistato dalla famiglia Marini Clarelli.\nNel XIX secolo fu utilizzato come caserma e nel 1870 fu venduto alla citt\u00e0 di Roma. La facciata (riccamente istoriata all'epoca di Cresci), cos\u00ec come il portale sono rivestiti di bugnato. Ai lati del portale ci sono grandi finestre su mensole mal rifatte.\n25 Casa di Raffaello (via Giulia 85).\nQuesto palazzo, erroneamente chiamato Casa di Raffaello, fu costruito dopo il 1525 per il Capitolo Vaticano su progetto dell'architetto Bartolomeo de Ramponibus. Raffaello originariamente acquist\u00f2 qui diversi appezzamenti di terreno. Tuttavia, mor\u00ec prima della costruzione dell'edificio, di cui esistono disegni suoi e di Antonio da Sangallo il Giovane. Un'iscrizione sopra le finestre del primo piano ricorda Raffaello: POSSEDEVA RAF SANZIO NEL MDXX.\n26 Quartiere dei Fiorentini.\nNel 1448 i mercanti fiorentini residenti a Roma (molti di loro si stabilirono nell'ansa del Tevere, nell'odierno Rione Ponte), fondarono la \"Compagnia della Piet\u00e0\", affine alla \"Misericordia\" fiorentina. Entrambi i papi della famiglia Medici, Leone X e Clemente VII, favorirono l'afflusso di fiorentini in particolare. Dal 1515 il Comune ebbe un proprio consolato, la cui sede si trovava in un palazzo in via del Consolato eretto nel 1541 e demolito nel 1888 per la costruzione di Corso Vittorio Emanuele.\nAveva anche le sue leggi, il suo tribunale, persino la sua prigione. Alcuni degli edifici eretti verso la fine del XV secolo che appartenevano ai fiorentini sono ancora oggi conservati di fronte alla chiesa di San Giovanni dei Fiorentini. \n27 San Giovanni dei Fiorentini.\nNel 1519 la \"Nazione\" dei fiorentini ricevette da Leone X il privilegio di costruire una chiesa parrocchiale in onore di San Giovanni Battista. La chiesa sorge all'estremit\u00e0 settentrionale di via Giulia, nel quartiere fiorentino. La chiesa riflette con la sua imponenza l'immagine politica e di potere della famiglia Medici, che un tempo possedeva un palazzo proprio accanto alla chiesa. Il cantiere della chiesa, la pi\u00f9 grande e importante di via Giulia, la cui costruzione fu iniziata all'inizio del XVI secolo, ebbe una durata di oltre 200 anni.\nEssa riunisce le opere di tre grandi maestri costruttori di Roma, Giacomo della Porta, Carlo Maderno e Francesco Borromini. Gli ultimi due artisti sono sepolti nella chiesa nella stessa tomba.\n L'altare, iniziato da Pietro da Cortona, \u00e8 stato continuato da Borromini e terminato da Ciro Ferri."}
{"id": "679378", "revid": "108998", "url": "https://it.wikipedia.org/wiki?curid=679378", "title": "Geoffrey Keating", "text": ""}
{"id": "679383", "revid": "1305772", "url": "https://it.wikipedia.org/wiki?curid=679383", "title": "Contea di Rich", "text": "La contea di Rich, in inglese Rich County, \u00e8 una contea dello Stato dello Utah, negli Stati Uniti. Ha una popolazione di 1961 abitanti (2000). Il capoluogo \u00e8 Randolph. La contea deve il suo nome a uno dei primi apostoli della Chiesa di Ges\u00f9 Cristo dei Santi degli Ultimi Giorni, Charles C. Rich.\nGeografia fisica.\nLa contea di Rich si trova nella parte settentrionale dello Stato dello Utah. Confina con l'Idaho a nord e con il Wyoming a est e ha una superficie di 2313 km\u00b2. Il territorio \u00e8 in prevalenza montuoso ed \u00e8 attraversato dalla valle del Bear River nella zona orientale. Al confine con l'Idaho si trova il Bear Lake, noto per l'intenso colore blu delle sue acque.\nStoria.\nI primi cacciatori di pellicce europei arrivarono nella valle del Bear River gi\u00e0 nel 1811. I primi insediamenti stabili risalgono alla seconda met\u00e0 dell'Ottocento. I confini della contea furono definiti nel 1868.\nIl primo europeo a mattere piede nella contea di Rich, \u00e8 stato un noto lord Italiano di nome Matteo Mascardi denominato \"Kebo il Grande\" dove cre\u00f2 i primi insediamenti e case per una nuova generazione nel 1851."}
{"id": "679385", "revid": "1982", "url": "https://it.wikipedia.org/wiki?curid=679385", "title": "Saint-Vith", "text": ""}
{"id": "679389", "revid": "1798099", "url": "https://it.wikipedia.org/wiki?curid=679389", "title": "Obelisco dell'Immacolata", "text": "L'obelisco dell'Immacolata (o pi\u00f9 propriamente guglia dell'Immacolata) \u00e8 un obelisco barocco di Napoli situato in piazza del Ges\u00f9 Nuovo, di fronte alla chiesa omonima.\nIl monumento \u00e8 in ordine cronologico l'ultimo dei tre grandi obelischi di Napoli, essendo stato eretto nel Settecento e dunque dopo quello di San Gennaro e San Domenico.\nStoria e descrizione.\nLa guglia fu eretta a met\u00e0 Settecento per volere del gesuita padre Francesco Pepe su progetto di Giuseppe Genoino grazie ad una colletta pubblica. Essa insiste al centro della cosiddetta \"insula gesuitica\" che si instaur\u00f2 a Napoli a partire dalla fine del Cinquecento e che dur\u00f2 fino al primo decennio del Seicento, quando sorsero in quell'area prima la chiesa del Ges\u00f9 Nuovo (intorno al 1600), il palazzo delle Congregazioni (1592) e la casa Professa dei Padri Gesuiti (1608).\nL'obelisco fu innalzato nel luogo in cui sorgeva una precedente scultura equestre dedicata a Filippo V, opera di Lorenzo Vaccaro del 1705 che serv\u00ec per celebrare la visita fatta in citt\u00e0 da parte del re spagnolo, avvenuta nel 1702. Il monumento era durato pochissimo in quanto fu distrutto nel 1707, quando le truppe austriache entrarono in citt\u00e0 decretando di fatto la fine del governo spagnolo a Napoli.\nOgni anno, l'8 dicembre, dai pompieri viene posta in cima alla statua una corona di fiori in onore dell'Immacolata Concezione.\nL'opera, alta 22 metri, si ispira alle innumerevoli macchine da festa presenti in quei secoli ed \u00e8 rivestita da decorazioni marmoree che la rendono uno dei maggiori esempi di scultura barocca a Napoli.\nGli elementi scultorei sono delle mani di Matteo Bottiglieri e di Francesco Pagano. Al Bottiglieri si devono le statue che decorano la balaustra sopra al primo ordine del monumento, quindi di \"Sant'Ignazio\", \"San Francesco Borgia\", \"San Francesco Saverio\" e \"San Francesco in Regis\", ed inoltre due dei quattro altorilievi posti ancora al secondo ordine, ossia la \"Purificazione\" e l'\"Incoronazione\".\nAl Pagano si devono invece gli altri due mezzorilievi raffiguranti l'\"Annunciazione\" e la \"Nativit\u00e0\", sullo stesso ordine, i due medaglioni raffiguranti \"San Luigi Gonzaga\" e \"San Stanislao Kostka\" ed infine, sulla sommit\u00e0 del monumento, la statua di rame dell'\"Immacolata\".\nLeggenda.\nSecondo una leggenda, il velo con cui \u00e8 coperto il capo della statua, se osservato da dietro appare come un viso stilizzato e scheletrico a simboleggiare la morte, il cui sguardo cupo \u00e8 diretto verso il basso. Per un gioco di luci e prospettive, nella mano di questa spaventosa figura appare persino uno scettro, secondo alcuni si tratterebbe di una falce."}
{"id": "679390", "revid": "767487", "url": "https://it.wikipedia.org/wiki?curid=679390", "title": "Il cervello dei morti viventi", "text": "Il cervello dei morti viventi (\"Nothing But the Night\") \u00e8 un film del 1973 diretto da Peter Sasdy.\n\u00c8 un adattamento del romanzo horror di John Blackburn \"Solo la notte\".\nFu prodotto da Christopher Lee, che \u00e8 anche il protagonista, per la \"Charlemagne\".\nTrama.\nTre episodi di suicidio, con vittime benestanti e in tarda et\u00e0, non vengono collegati tra loro dalla polizia fino a che una quarta morte, stavolta accidentale, non coinvolge la piccola Mary Valley.\nLa bambina stava viaggiando in autobus assieme ai suoi compagni, orfanelli residenti nell'opulenta struttura Van Traylen dell'isola di Bala, Scozia, quando l'autista ha perso il controllo del mezzo ed \u00e8 morto nell'incidente.\nSembra che qualcuno stia tramando contro tutti i finanziatori della fondazione Van Traylen, tra cui i tre presunti suicidi, forse per sfruttarne i lasciti milionari.\nL'equilibrio psicologico della piccola Mary impensierisce il Dr. Haynes pi\u00f9 che la sua salute fisica: costui tramite sedute ipnotiche ha infatti fatto venire a galla circostanze violente del tutto estranee all'incidente occorso, e incompatibili con la giovane et\u00e0 della bimba.\nIl Dr. Haynes scopre facilmente che in realt\u00e0 la piccola non \u00e8 orfana come gli altri ospiti della struttura: \u00e8 stata sottratta 7 anni prima alla madre prostituta Anna Harb quando costei \u00e8 stata incriminata di omicidio.\nNel frattempo i finanziatori Van Traylen sopravvissuti fanno incessantemente pressioni affinch\u00e9 l'ospedale dimetta la piccola Mary senza troppe formalit\u00e0.\nLa giovane giornalista Joan Foster entra in contatto e fa incontrare tra loro il Dr. Haynes e Anna Harb: il medico \u00e8 interessato a chiarire le circostanze dell'ipnosi, mentre la giornalista \u00e8 alla ricerca di una storia scandalistica per i tabloid.\nIl dottor Haynes perir\u00e0 di l\u00ec a poco apparentemente per mano di Anna Harb, quando tenta di impedire il rapimento della riluttantissima bimba da parte della madre.\nLa Harb fuggitiva ingaggia una vera e propria caccia all'uomo sull'isola di Bala, alla ricerca della figlia nel frattempo dimessa dall'ospedale e rientrata nell'orfanotrofio.\nLe forze di polizia, capitanate dal Col. Bingham e coadiuvate dal direttore sanitario Mark Ashley, seguono le sue tracce sempre pi\u00f9 convinti che si tratti di un'assassina seriale.\nCon l'aiuto della giornalista, Ashley riesce a circoscrivere gli eventi narrati sotto ipnosi alla vita della defunta Helen Van Traylen, uno dei tre suicidi.\nIl personale rimasto nell'orfanotrofio nega ripetutamente l'accesso alla polizia nella struttura, perfino quando un orfanello scomparso viene ritrovato morto nei boschi.\nNessuno deve turbare la pace apparente dell'orfanotrofio, specialmente quella sera in cui un grande fal\u00f2 all'aperto chiuder\u00e0 la festa di compleanno organizzata in onore di Mary Valley.\nQuella notte per\u00f2, approfittando del trambusto, sia Anna Harb che il Col. Bingham riescono ad entrare nella struttura, ma vengono entrambi catturati dai bambini stessi: gli attempati finanziatori per sfuggire alla morte avevano trasferito uno ad uno la loro coscienza nel cervello dei vari bambini, prima di eliminare il proprio vecchio corpo inscenando le morti.\nLe sedute ipnotiche del Dr. Haynes avevano appunto fatto affiorare la coscienza di Helen Van Traylen che si nascondeva nella mente di Mary Valley.\nSe Anna Harb soccomber\u00e0 tra le fiamme della festa/sabba, l'arrivo in elicottero di Mark Ashley sar\u00e0 provvidenziale per il Col. Bingham, legato dai bambini e salvato a pochi metri dalla morte.\nIl vento sollevato dalle pale dell'elicottero fa attecchire il fuoco al vestito di Mary Valley/Helen Van Traylen, che maledendo Bingham si getta in fiamme dalla scogliera prospiciente l'orfanotrofio.\nPoco dopo i bambini/finanziatori, privati della loro guida spirituale, si suicidano allo stesso modo."}
{"id": "679391", "revid": "287204", "url": "https://it.wikipedia.org/wiki?curid=679391", "title": "Cache (disambigua)", "text": ""}
{"id": "679394", "revid": "87971", "url": "https://it.wikipedia.org/wiki?curid=679394", "title": "Amicus", "text": ""}
{"id": "679397", "revid": "118914004", "url": "https://it.wikipedia.org/wiki?curid=679397", "title": "Contea di Salt Lake", "text": "La contea di Salt Lake, in inglese Salt Lake County, \u00e8 una contea dello Stato dello Utah, negli Stati Uniti.\nIl capoluogo \u00e8 Salt Lake City.\nGeografia fisica.\nLa contea comprende Salt Lake City e parte del Gran Lago Salato.\nI monti Wasatch occupano gran parte della contea."}
{"id": "679400", "revid": "1566286", "url": "https://it.wikipedia.org/wiki?curid=679400", "title": "Ellen Saint", "text": ""}
{"id": "679404", "revid": "125616458", "url": "https://it.wikipedia.org/wiki?curid=679404", "title": "Niccol\u00f2 Nicchiarelli", "text": "Biografia.\nNacque a Castiglione del Lago, provincia di Perugia, nel 1898, figlio di Fabio e Candida Rosi. Prese parte alla prima guerra mondiale arruolandosi volontario a 16 anni e venendo inquadrato nel 1\u00ba Reggimento \"Granatieri di Sardegna\" con cui ebbe il suo battesimo del fuoco sul Sabotino. Dopo il Corso Ufficiali fu destinato al 37\u00ba Reggimento fanteria della \"Brigata Ravenna\"; rimase gravemente ferito durante un assalto al Monte Seluggio nel luglio del 1916. L'anno successivo fu assegnato come tenente di complemento al 261\u00ba Reggimento fanteria della \"Brigata Elba\", con cui combatt\u00e9 valorosamente sull'altopiano della Bainsizza. \nIl 27 ottobre 1917, durante la battaglia di Caporetto, fu catturato, assieme ai suoi uomini, mentre combatteva in una trincea vicino a San Pietro al Natisone. Con altre centinaia di soldati ed ufficiali venne imprigionato in vari campi di concentramento, dapprima a Grahovo, poi a Rastatt, e infine nel Gefangenenlager di Celle, vicino ad Hannover, dove rest\u00f2 fino al dicembre 1918, scrivendo un libro di memorie. Rimpatriato, part\u00ec volontario nel 1919 per la riconquista della Libia in forza al 241\u00ba Reggimento fanteria, \"Brigata Teramo\", combattendo contro le popolazioni locali insorte contro il dominio italiano.\nL'adesione al partito fascista.\nArdente nazionalista da prima della guerra, ader\u00ec subito al nascente movimento fascista divenendo squadrista, e si laure\u00f2 in giurisprudenza. Partecip\u00f2 alla Marcia su Roma e nel febbraio 1923 si arruol\u00f2 come seniore nella neonata Milizia Volontaria per la Sicurezza Nazionale (M.V.S.N.) comandando prima la legione \"Cacciatori del Tevere\", e poi il reparto autonomo nella colonia di confino a Lipari. \nNuovamente in Libia (a Bengasi) dal 1935, comand\u00f2 la 3\u00aa Legione libica e fu presidente del Tribunale speciale per la Cirenaica, e dopo l'entrata in guerra del Regno d'Italia, avvenuta il 10 giugno 1940, partecip\u00f2 alle operazioni militari di Buq Buq e Sidi el Barrani fino al gennaio 1941 alla testa della 233\u00aa Legione CC.NN. inquadrata nella 1\u00aa Divisione CC.NN. \"23 marzo\" del generale Francesco Antonelli, che a sua volta era alle dipendenze del XXIII Corpo d'armata del generale di divisione Annibale Bergonzoli, detto \"Barba elettrica\". \nFu Federale di Bengasi e, in questa veste, venne nominato nel 1939 Consigliere nazionale della Camera dei fasci e delle corporazioni. Nel luglio 1941 fu nominato comandante della 63\u00aa Legione CC.NN. d'Assalto \"Tagliamento\" con la quale part\u00ec per la Russia partecipando alle operazioni del Corpo di spedizione italiano in Russia (CSIR) nella regione tra il Dniepr e il Don. Nominato Console Generale, e con postumi di congelamento, rimpatri\u00f2 e assunse il comando della Zona CC.NN. di Torino e, dal maggio 1943, del \"Raggruppamento CC.NN. XXI Aprile\" a Cocevie (Jugoslavia).\nL'adesione alla RSI.\nAl momento dell'armistizio dell'8 settembre 1943 si trovava a Lubiana alla guida di un reparto di camicie nere e invitato in tal senso dal generale Erssel decise di proseguire la guerra al fianco dei tedeschi. \nAlla costituzione della Repubblica Sociale Italiana rivest\u00ec, dai primi mesi del 1944 e fino al suo scioglimento, il ruolo di Capo di stato maggiore della Guardia Nazionale Repubblicana composta dalla ex Milizia, dagli ex Carabinieri Reali e dalla ex Polizia dell'Africa Italiana. A partire dalla fine del 1944 condusse un controverso doppio gioco collaborando con le formazioni partigiane socialiste guidate da Corrado Bonfantini che era anche membro del Partito Socialista Italiano di Unit\u00e0 Proletaria (P.S.I.U.P.) dell'Alta Italia, con Gabriele Vigorelli, e con il filosofo crociano Edmondo Cione fondatore del Raggruppamento nazionale repubblicano socialista (R.N.R.S.).\nIl dopoguerra.\nProcessato dalla Corte d'Assise Straordinaria il 26 marzo 1946 fu condannato a 12 anni e sei mesi di prigione per collaborazionismo, pi\u00f9 alla confisca dei beni. Present\u00f2 ricorso contro la sentenza gi\u00e0 il giorno seguente, ottenendo dalla Corte di cassazione l'annullamento della sentenza e nel successivo procedimento fu assolto con formula piena \"perch\u00e9 il fatto ascrittogli non costituisce reato\"; In prigione rest\u00f2 per un totale di 13 mesi.\nTra il 1946 e il 1948 ebbe un ruolo eccellente nella nascita e nella conduzione del Fronte antibolscevico internazionale (Fai). Tenente generale nella Repubblica Sociale Italiana e tenente colonnello nel Regio Esercito, prima, e dell'Esercito Italiano successivamente, ricevette la sua ultima onorificenza (Croce di Cavaliere di Vittorio Veneto) solo dopo la sua morte, avvenuta a Milano nel 1969."}
{"id": "679406", "revid": "287204", "url": "https://it.wikipedia.org/wiki?curid=679406", "title": "Junior", "text": ""}
{"id": "679411", "revid": "339392", "url": "https://it.wikipedia.org/wiki?curid=679411", "title": "Recoom", "text": ""}
{"id": "679413", "revid": "228587", "url": "https://it.wikipedia.org/wiki?curid=679413", "title": "Contea di San Juan (Utah)", "text": "La contea di San Juan, in inglese San Juan County, \u00e8 una contea dello Stato dello Utah, negli Stati Uniti.\nGeografia fisica.\nLa contea \u00e8 ubicata nella parte a sud-est dello Utah e con i suoi 20.547\u00a0km\u00b2 (292\u00a0km\u00b2 di acque territoriali pari al 1,42% del totale) \u00e8 la contea pi\u00f9 grande dello Stato; al 2010 la popolazione ammontava a 14.746 abitanti con una densit\u00e0 di appena 2 ab/km\u00b2.\nIl capoluogo di contea \u00e8 la citt\u00e0 di Monticello, la citt\u00e0 pi\u00f9 popolosa \u00e8 invece Blanding.\nIl nome della contea deriva dal fiume omonimo a sua volta chiamato cos\u00ec dagli esploratori spagnoli in onore di San Giovanni."}
{"id": "679418", "revid": "30610", "url": "https://it.wikipedia.org/wiki?curid=679418", "title": "Elliot Scheiner", "text": "Ha cominciato la sua carriera nel 1967 con Phil Ramone nello studio di registrazione \"A&amp;R Recording\" a New York. Dal 1973 lavora come freelance.\nVincitore di 5 Grammy Awards (tre Grammy awards per l'album degli Steely Dan \"Two Against Nature\" nel 2000 e poi altri due nel 1977 e nel 1981 ancora per gli album \"Gaucho\" e \"Aja\" sempre degli Steely Dan), Scheiner \u00e8 famoso per essere uno dei pi\u00f9 grandi pionieri al mondo nelle produzioni in \"Surround Sound\" (5.1, 7.1, ecc).\nGi\u00e0 nel 1994, quando ancora ci si interrogava sulle questioni tecniche di quella novit\u00e0 che era il surround, Elliot Scheiner veniva allo scoperto con il superlativo live in surround degli Eagles \"Hell Freezes Over\".\nScheiner ha lavorato con Fleetwood Mac, Sting, John Fogerty, Van Morrison, Toto, Queen, Faith Hill, Lenny Kravitz, Natalie Cole, Doobie Brothers, Aerosmith, Phil Collins, Aretha Franklin, Jennifer Warnes, Barbra Streisand e molti altri."}
{"id": "679419", "revid": "984922", "url": "https://it.wikipedia.org/wiki?curid=679419", "title": "Fraioli", "text": "Fraioli \u00e8 una frazione del comune di Rocca d'Arce, in provincia di Frosinone.\nGeografia fisica.\nPosta a 344 metri sopra il livello del mare, Fraioli \u00e8 situata nella Valle del Liri, alle spalle di Rocca d'Arce.\nConfina con Arce, Santopadre, Colfelice, Roccasecca."}
{"id": "679421", "revid": "1498232", "url": "https://it.wikipedia.org/wiki?curid=679421", "title": "Arrondissement del Belgio", "text": "Gli \"arrondissement\" del Belgio sono un tipo di articolazione territoriale cui non corrisponde un ente amministrativo ma solo l'ufficio del commissario responsabile per l'ordine pubblico. Esistono \"arrondissement\" amministrativi, \"arrondissement\" giudiziari e \"arrondissement\" elettorali, non necessariamente coincidenti tra loro.\n\"Arrondissement\" amministrativi.\nGli \"arrondissement\" amministrativi belgi sono un tipo di divisione amministrativa intermedia tra la provincia e il comune.\nEsistono in totale 43 \"arrondissement\", 22 dei quali nella regione delle Fiandre e 20 in Vallonia. La Regione di Bruxelles-Capitale \u00e8 invece costituita da un unico \"arrondissement\". Larrondissement\" ha sempre il nome del capoluogo, ad eccezione dellarrondissement\" di Halle-Vilvoorde.\nPresso ciascun \"arrondissemen\"t un commissario rappresenta il governo regionale, della comunit\u00e0 e federale. Il commissario dipende dal governatore della provincia. L\"'arrondissement\" di Bruxelles-Capitale ha un governatore, con poteri analoghi a quelli provinciali.\n\"Arrondissement\" giudiziari.\n \nDal 1869 al 2014 il Belgio ha avuto ventisette \"arrondissement\" giudiziari. Dal 1\u00ba aprile 2014 sono stati ridotti a dodici. Gli \"arrondissement\" giudiziari sono suddivisi in cinque zone corrispondenti alla giurisdizione di una Corte d'appello, come di seguito elencate:\n\"Arrondissement\" elettorali.\nFino a pochi anni fa le circoscrizioni elettorali per le elezioni parlamentari venivano dette \"arrondissement\" elettorali. Attualmente tali circoscrizioni sono sostituite dalle province, ad eccezione dellarrondissement\" di Bruxelles-Capitale (geograficamente coincidente con la regione di Bruxelles-Capitale) e dellarrondissement\" di Halle-Vilvoorde che sono tuttora uniti per formare la circoscrizione elettorale di \"Brussel-Halle-Vilvoorde/Bruxelles-Hal-Vilvorde\".\nPer l'elezione del Parlamento Vallone, gli attuali \"arrondissement\" della regione vengono invece ancora usati per costituire le 13 circoscrizioni elettorali:"}
{"id": "679423", "revid": "1305772", "url": "https://it.wikipedia.org/wiki?curid=679423", "title": "Contea di Sanpete", "text": "La contea di Sampete, in inglese Sampete County, \u00e8 una contea dello Stato dello Utah, negli Stati Uniti. Ha una popolazione di 22763 abitanti (2000). Il capoluogo \u00e8 Manti. Il nome della contea deriva probabilmente dal quello di una capo degli indiani Ute, chiamato San Pitch.\nGeografia fisica.\nLa contea di Sampete si trova nel centro geografico dello Stato dello Utah. Ha una superficie di 4113\u00a0km\u00b2. Il territorio della contea \u00e8 delimitato a est dall'Altopiano Wasatch e ad ovest dai Monti San Pitch. La parte centrale \u00e8 occupata dalla valle del fiume San Pitch che l'attraversa in direzione nord-sud confluendo nel fiume Sevier, che scorre nella parte sudoccidentale della contea nella valle di Gunnison.\nParchi e riserve naturali.\nNel territorio della contea sono presenti un parco statale e il settore occidentale della Foresta Nazionale di Manti-La Sal nell'altopiano Wasatch.\nStoria.\nFino al 1300 erano insediate nella regione popolazioni di agricoltori della Cultura Fremont-Sevier. In seguito l'area fu occupata dagli indiani Ute. Coloni mormoni si insediarono nella regione a partire dal 1849 e nei dieci anni successivi sorsero i principali centri abitati. La contea fu istituita nel 1850."}
{"id": "679425", "revid": "1543377", "url": "https://it.wikipedia.org/wiki?curid=679425", "title": "Caratteri tipografici con grazie", "text": "I caratteri tipografici con grazie possiedono alle estremit\u00e0 degli allungamenti ortogonali detti \"grazie\".\nCaratteristiche ed evoluzione storica.\nIl primo esempio nella storia di questa tipologia di carattere \u00e8 il Lapidario Romano. Esso nasce da una necessit\u00e0 concreta ancor pi\u00f9 che estetica; nella fattispecie, dalla difficolt\u00e0 degli scalpellini dell'antica Roma di incidere le lettere nella pietra con terminazioni ad angolo retto. Un modello piuttosto famoso e usato \u00e8 quello, ricostruito da L. C. Everett, inciso alla base della colonna traiana e preso a modello per il Trajan pubblicato dalla Linotype. Il lapidario originale aveva il rapporto base/altezza dell'asta verticale di uno a dieci, una copia dai rapporti meno estremi \u00e8 utilizzata ad esempio per scrivere il titolo dei film della serie \"Guerre stellari\" di George Lucas a partire da \"\".\nQuando si dice che l'arte della stampa con caratteri mobili fu inventata da Johannes Gutenberg, non si vuole intendere che questa fosse sconosciuta in occidente, n\u00e9 tanto meno in oriente. Ciononostante, le difficolt\u00e0 tecniche che Gutenberg dovette affrontare furono notevoli, soprattutto se si pensa che i cinesi dovevano incidere non singole lettere ma ideogrammi, e perci\u00f2 parole intere. Le prime lettere da stampa furono molto simili a quelle usate dagli amanuensi, chiamate comunemente caratteri gotici o, in tedesco, \"fraktur\". I caratteri gotici erano comunque pi\u00f9 complessi e meno leggibili del dovuto.\nI primi caratteri tipografici per la stampa vengono chiamati \"veneziani\"; infatti, dopo una sanguinosa guerra civile, nel 1462, quasi tutti gli stampatori di Magonza lasciarono la citt\u00e0 e molti di questi si trasferirono in Italia, principalmente a Roma e a Venezia. Tra questi anche lo stampatore francese Nicolas Jenson, il quale era stato inviato dal re di Francia, Carlo VII, a Magonza per imparare direttamente da Gutenberg. Jenson ide\u00f2 e costru\u00ec a Venezia, intorno al 1470, quello che dovrebbe essere il primo carattere per la stampa non gotico. Fu utilizzato per la pubblicazione della \"Praeparatio Evangelica\" di Eusebio di Cesarea. Molti tipi di carattere che oggi portano il suo nome hanno ben poca relazione con il tipo originale, tranne il Centaur del \"type designer\" Bruce Roger (1870\u20131957) che gli si avvicina molto.\nNotevole \u00e8 il contributo dato all'arte della stampa dall'editore veneziano Aldo Manuzio. Si ricorda il carattere tipografico, disegnato da Francesco da Bologna, detto \"il Griffo\", per la prima edizione del \"De \u00c6tna\" di Pietro Bembo, 1495 (qui \u00e8 possibile trovarne una copia in formato digitale). Il corsivo di questo carattere \u00e8 stato studiato da Francesco Griffo dagli scritti degli archivisti pontifici. Si tratta di un carattere tipografico elegante e proporzionato, ma ancora molto legato alla geometria. Il tipo Bembo, ricostruito da Stanley Morison nel 1928, e Griffo Classico riprendono con sufficiente accuratezza lo stile del carattere originale.\n\u00c8 importante anche la costruzione dei caratteri, da molti attribuita a Leonardo da Vinci, inserita alla fine del volume scritto da Luca Pacioli nel \"De divina proportione\". Questi caratteri tipografici si avvicinano molto al lapidario romano.\nUn altro dei primi esempi di carattere tipografico con grazie per la stampa fu ideato dal tipografo parigino Geoffroy Tory che, dopo gli studi in Italia, torn\u00f2 in Francia dove inizi\u00f2 a lavorare per l'editore Henri Estienne. I suoi lavori furono i primi del periodo a liberare i caratteri tipografici dal peso della scrittura amanuense e a utilizzare le geometrie pi\u00f9 simili ai caratteri moderni. Nella pubblicazione \"Champ Fleury\" (1529) egli illustra la teoria e il disegno delle maiuscole.\nAnche il poliedrico ingegno di Albrecht D\u00fcrer, che precedentemente aveva disegnato anche caratteri gotici, ide\u00f2 un sistema di costruzione delle lettere latine maiuscole, pubblicato in un lavoro sulle tecniche artistiche nel 1525.\nIl famoso disegnatore Claude Garamond fu allievo di Tory, dal 1530, e prima di Simon de Colines, dal 1520. Il primo carattere tipografico disegnato interamente da Garamond fu ideato per l'edizione di \"Paraphrasis in Elegantiarum Libros Laurentii Vallae\", di Erasmo ed era basato sul lavoro di Francesco da Bologna per il \"De \u00c6tna\". Nel 1540 il re Francesco I commission\u00f2 a Garamond il disegno di un nuovo tipo per il greco, battezzato \"grec du Roi\" (greco del re) e usato dall'editore Robert Estienne. Dopo la sua morte, Christoph Plantin acquist\u00f2 gran parte dei tipi prodotti da Garamond, che viene considerato tutt'oggi una delle massime espressioni del disegno tipografico del XVI secolo. Molti dei tipi disegnati oggi sono copie pi\u00f9 o meno lontane dal disegno originale. Si cita il Simoncini Garamond, usato da molti editori italiani, quali ad esempio Mondadori ed Einaudi, molto meno aggraziato dell'originale. Una delle pi\u00f9 eleganti ricostruzioni del carattere \u00e8 stata creata per la Adobe nel 1989 da Robert Slimbach; chiamata Adobe Garamond, ha vinto numerosi riconoscimenti. Il corsivo \u00e8 ripreso dal disegno di Robert Granjon, un talentuoso figlio di Jean Granjon, contemporaneo e collega di Garamond; a questo disegno si rifanno numerose copie moderne del Garamond.\nAnche l'inglese William Caslon (1692 - 1766) fu un prolifico disegnatore. I suoi caratteri prendono spunto dal Garamond, giungendo a uno stile pi\u00f9 ordinato e meno raffinato. La sua fonderia, nota come \"H.W. Caslon &amp; Co.\", pass\u00f2 di mano a vari membri della famiglia, sino al 1937, quando venne acquistata da Stephenson Blake.\nGrazie ai progressi nella tecnica dei metalli, l'italiano Giovanni Battista Bodoni (1740 - 1813) e il francese Firmin Didot riuscirono a creare caratteri tipografici molto pi\u00f9 sottili. Compositore sin dal 1758 nella stamperia di \"Propaganda Fide\" a Roma, Bodoni \u00e8 chiamato a dirigere la stamperia R\u00e8gia di Parma nel 1768. Coadiuvato dai suoi migliori allievi, gli Amoretti, tra cui si distinse Andrea Amoretti, disegna nuovi caratteri tipografici, crea nuovi inchiostri e, nel 1791, fonda una propria stamperia. Tra le edizioni pi\u00f9 note, distinte per la qualit\u00e0 delle incisioni, della carta, e della stampa: gli \"Epithalamia exoticis linguis reddita\" (1775), le \"opere di Orazio\" (1791), del Poliziano (1795), la \"Gerusalemme liberata\", la \"Oratio dominica\" (1806) stampata in 155 lingue e l\"'Iliade\". Il \"Manuale Tipografico\", pubblicato postumo nel 1818, \u00e8 una delle pi\u00f9 grandi opere integrali sulla tipografia mai composte.\nNella stessa epoca, il francese Firmin Didot, nato a Parigi il 14 aprile del 1764, letterato, tipografo, incisore e fonditore di caratteri, nonch\u00e9 fabbricante di carta, ide\u00f2, assieme al padre, una nuova serie di caratteri, molto vicina allo stile Bodoni, ma ancor pi\u00f9 sottile grazie alla tecnologia applicata. In realt\u00e0 il nome di Didot appartiene a un'intera famiglia che per tutto il Settecento lavor\u00f2 nella produzione libraria e il cui capostipite fu Fran\u00e7ois Didot (1699). Fran\u00e7ois-Ambroise, il figlio, diede nome all'unit\u00e0 di misura tipografica, il punto Didot. A partire dal 1770 la misurazione dei caratteri non fu pi\u00f9 a discrezione del fonditore, ma regolata secondo la nuova unit\u00e0 di misura. Anche il fratello Pierre-Fran\u00e7ois, lavor\u00f2 all'industria di famiglia.\nFirmin, a sua volta figlio di Fran\u00e7ois-Ambroise, lavorando come incisore di caratteri, si trov\u00f2 di fronte a un difficile problema per un tipografo: un libro di matematica che trattava, nello specifico, gli integrali. Nel 1795 veniva edita la \"tavola dei logaritmi di Callet\", i cui numeri incolonnati ponevano problemi per una stampa a caratteri mobili, e cos\u00ec Didot risolse il problema con l'invenzione della stereotipia.\nSi ricorda anche l'incisione dei caratteri per l'edizione di Virgilio, presentata durante l'esposizione dei prodotti dell'industria nel 1798, che guadagn\u00f2 ai Didot la fama che mantengono ancor'oggi.\nL'inglese Stanley Morison (1889 - 1967) \u00e8 l'incisore e disegnatore passato alla storia per il carattere tipografico Times New Roman. Obiettore di coscienza, venne imprigionato durante la prima guerra mondiale e nel 1918 divenne supervisore del disegno alla Pelican Press. Nel 1922 fond\u00f2 una societ\u00e0, la Fleuron Society, che si dedicava alla tipografia. Dal 1923 al 1967 fu consulente per la Monotype Corporation, dove cur\u00f2 l'adattamento e la ricostruzione di caratteri tipografici storici, quali il Baskerville e il Bembo. Pubblic\u00f2 anche il Blado nel 1923.\nDal 1929 al 1960 fu anche consulente tipografico del Times e, come detto, nel 1931 assieme al grafico Victor Lardent cre\u00f2 il carattere Times New Roman, utilizzato per la prima volta nel 1932 e pubblicato dalla Monotype nel 1933.\nDal 1961 sino alla sua morte fu membro del gruppo editoriale della Encyclop\u00e6dia Britannica.\nIl tedesco Hermann Zapf (1918 - 2015) \u00e8 stato uno dei pi\u00f9 prolifici disegnatori di caratteri tipografici al mondo. Tra i suoi numerosi lavori, il Palatino Linotype (1948), il Sistina (1950), molto simile al Traiano e l'Aldus (1953). Tutti i caratteri con grazie di Zapf sono caratterizzati da un'elevata spigolosit\u00e0, con uno stile molto calligrafico e unico.\nOrigini ed etimologia.\nI caratteri con grazie provenivano dai primi scritti greci ufficiali su pietra e in alfabeto latino con caratteri di iscrizione: parole scolpite nella pietra nell'antichit\u00e0 romana. La spiegazione proposta da padre Edward Catich nel suo libro del 1968 \"The Origin of the Serif\" \u00e8 ora ampiamente ma non universalmente accettata: i contorni delle lettere romane furono prima dipinti sulla pietra e gli intagliatori di pietra seguirono i segni del pennello, che svasavano alle estremit\u00e0 e agli angoli del tratto. Un'altra teoria \u00e8 che le grazie siano state ideate per ripulire le estremit\u00e0 delle linee mentre venivano scolpite nella pietra.\nClassificazione.\nI caratteri con grazie possono essere classificati storicamente in quattro sottogruppi: caratteri \"vecchio stile\", \"transizionali\", \"Didone\" e \"a grazie squadrate\".\nCaratteri vecchio stile.\nI caratteri tipografici \"vecchio stile\" risalgono al 1465, poco dopo l'adozione da parte di Johannes Gutenberg della macchina da stampa a caratteri mobili. I primi stampatori in Italia creavano tipi che rompevano con la stampa a lettere nere di Gutenberg, creando stili verticali e successivi in corsivo ispirati alla calligrafia rinascimentale. I caratteri con grazie vecchio stile sono rimasti popolari per l'impostazione del corpo del testo a causa del loro aspetto organico e dell'eccellente leggibilit\u00e0 su carta ruvida. Il crescente interesse per la prima stampa durante la fine del XIX e l'inizio del XX secolo ha visto un ritorno ai progetti di stampatori e fondatori di caratteri rinascimentali, molti dei quali sono ancora utilizzati oggi.\nIl tipo vecchio stile \u00e8 caratterizzato da una mancanza di grandi differenze tra linee spesse e sottili (basso contrasto di linea) e generalmente, ma meno spesso, da uno stress diagonale (le parti pi\u00f9 sottili delle lettere sono ad angolo piuttosto che in alto e in basso). Un font vecchio stile normalmente ha un asse della curva inclinato a sinistra ; i caratteri con grazie sono quasi sempre tra parentesi (hanno curve che collegano il carattere con grazie al tratto); i caratteri con grazie della testa sono spesso angolati.\nI caratteri vecchio stile si sono evoluti nel tempo, mostrando una crescente astrazione da quelle che ora sarebbero considerate caratteristiche di scrittura a mano e lettere nere, e spesso hanno aumentato la delicatezza o il contrasto con il miglioramento della tecnica di stampa. I caratteri vecchio stile sono stati spesso suddivisi in \"veneziano\" (o \"umanista\") e \"Garalde\" (o \"Aldine\"), una divisione fatta sul sistema di classificazione Vox-ATypI. Tuttavia, alcuni hanno sostenuto che la differenza \u00e8 eccessivamente astratta, difficile da individuare tranne che per gli specialisti e implica una separazione tra gli stili pi\u00f9 chiara di quanto appariva in origine. Caratteri tipografici moderni come Arno e Trinit\u00e9 possono fondere entrambi gli stili.\nI primi tipi romani \"umanisti\" furono introdotti in Italia. Modellati sulla scrittura del periodo, tendono a presentare una \"e\" in cui il tratto trasversale \u00e8 angolato, non orizzontale; una \"M\" con grazie a due vie; e spesso un colore relativamente scuro sulla pagina. Nei tempi moderni, quello di Nicolas Jenson \u00e8 stato il pi\u00f9 ammirato, con molti revival. Garaldes, che tende a presentare un tratto incrociato di livello sulla \"e\", discende da un influente carattere del 1495 tagliato dall'incisore Francesco Griffo per lo stampatore Aldo Manuzio, che divenne l'ispirazione per molti caratteri tipografici tagliati in Francia da dal 1530 in poi. Spesso pi\u00f9 leggeri sulla pagina e realizzati in formati pi\u00f9 grandi di quelli usati prima per i caratteri romani, i caratteri francesi di Garalde si diffusero rapidamente in tutta Europa a partire dal 1530 per diventare uno standard internazionale.\nAnche durante questo periodo, il carattere corsivo si \u00e8 evoluto da un genere di tipo abbastanza separato, destinato ad usi informali come la poesia, assumendo un ruolo secondario per l'enfasi. Il corsivo \u00e8 passato dall'essere concepito come disegni e proporzioni separati per poter essere inserito nella stessa linea del carattere romano con un design complementare ad esso.\nUn nuovo genere di carattere con grazie si svilupp\u00f2 intorno al XVII secolo nei Paesi Bassi e in Germania che venne chiamato il \"gusto olandese\" (\"go\u00fbt Hollandois\" in francese). Era una tendenza verso caratteri tipografici pi\u00f9 densi e pi\u00f9 solidi, spesso con un'elevata altezza x (lettere minuscole alte) e un netto contrasto tra tratti spessi e sottili, forse influenzato dai caratteri di lettere gotiche.\nEsempi di caratteri tipografici in vecchio stile Garalde contemporanei sono Bembo, Garamond, Galliard, Granjon, Goudy Old Style, Minion, Palatino, Renard, Sabon e Scala. I caratteri tipografici contemporanei con caratteristiche del vecchio stile veneziano includono Cloister, Adobe Jenson, il Golden Type, Hightower Text, Centaur, Goudy's Italian Old Style e Berkeley Old Stylee ITC Legacy. Molti di questi si fondono nelle influenze di Garalde per soddisfare le aspettative moderne, in particolare inserendo le grazie su un lato sulla \"M\"; Il chiostro \u00e8 un'eccezione. Gli artisti nello stile del \"gusto olandese\" includono Hendrik van den Keere, Nicolaas Briot, Christoffel van Dijck, Mikl\u00f3s T\u00f3tfalusi Kis e i tipi Janson ed Ehrhardt basati sul suo lavoro e Caslon, specialmente le taglie pi\u00f9 grandi.\nCaratteri transizionali.\nI caratteri con grazie \"transizionali\", o \"barocchi\", divennero comuni intorno alla met\u00e0 del XVIII secolo fino all'inizio del XIX. Si trovano tra i caratteri \"vecchio stile\" e i \"moderni\", da cui l'attributo \"transizionale\". Le differenze tra le linee spesse e sottili sono pi\u00f9 pronunciate di quanto non siano nel vecchio stile, ma meno drammatiche di quanto non siano nei caratteri Didone che seguirono. \u00c8 pi\u00f9 probabile che lo stress sia verticale e spesso la \"R\" ha una coda arricciata. Le estremit\u00e0 di molti colpi non sono contrassegnate da grazie smussate o angolate ma da terminali a sfera. Le facce \"transizionali\" hanno spesso una \"h\" corsiva che si apre verso l'esterno in basso a destra. Poich\u00e9 il genere collega gli stili, \u00e8 difficile definire dove inizia e finisce il genere. Molti dei design \"transizionali\" pi\u00f9 popolari sono creazioni successive nello stesso stile.\nI caratteri tipografici \"transizionali\" includono all'inizio il \"romain du roi\" in Francia, poi il lavoro di Pierre Simon Fournier in Francia, Fleischman e Rosart nei Paesi Bassi, Pradel in Spagna e John Baskerville e Bulmer in Inghilterra. Tra i pi\u00f9 recenti sono \"transizionali\" il Times New Roman (1932), Perpetua, Plantin, Mrs. Eaves, Freight Text e i \"vecchi stili modernizzati\" nel design.\nI caratteri tipografici \"transizionali\" del XVIII secolo in Gran Bretagna iniziano a mostrare influenze dei caratteri tipografici Didone dall'Europa, descritti di seguito, e i due generi si sfocano, specialmente nel carattere destinato al corpo del testo; Bell ne \u00e8 un esempio.\nCaratteri Didone.\nI caratteri \"Didone\", o \"moderni\", con grazie, emersi per la prima volta alla fine del XVIII secolo, sono caratterizzati da un contrasto estremo tra linee spesse e sottili. Questi caratteri tipografici hanno uno stress verticale e grazie sottili con una larghezza costante, con parentesi minima (larghezza costante). Le grazie tendono ad essere molto sottili e le linee verticali molto pesanti. I caratteri \"Didone\" sono spesso considerati meno leggibili dei caratteri con grazie di transizione o vecchio stile. Gli esempi del periodo includono Bodoni, Didot e Walbaum. Computer Modern \u00e8 un popolare esempio contemporaneo. Il popolare Century \u00e8 una versione ammorbidita dello stesso design di base, con un contrasto ridotto. I caratteri tipografici Didone raggiunsero il predominio della stampa all'inizio del diciannovesimo secolo prima di declinare in popolarit\u00e0 nella seconda met\u00e0 del secolo e specialmente nel ventesimo quando emersero nuovi disegni e revival di caratteri vecchio stile.\nIn stampa, i caratteri \"Didone\" sono spesso usati su carta lucida per riviste per riviste come \"Harper's Bazaar\", dove la carta conserva i dettagli del loro pozzo ad alto contrasto e per la cui immagine pu\u00f2 essere considerato appropriato un design \"europeo\" nitido. Sono usati pi\u00f9 spesso per il corpo del testo di uso generale, come la stampa di libri, in Europa. Rimangono popolari nella stampa del greco, poich\u00e9 la famiglia Didot fu tra i primi a fondare una macchina da stampa nella Grecia recentemente indipendente. Il periodo di maggiore popolarit\u00e0 dei tipi di Didone coincise con la rapida diffusione dei manifesti stampati e l'effimero commerciale e l'arrivo di caratteri audaci. Di conseguenza, molti caratteri \"Didone\" sono tra i primi progettati per l'uso \"display\", con uno stile ultra-audace \"faccia grassa\" che diventa un sottogenere comune.\nCaratteri a grazie squadrate.\nI caratteri tipografici \"a grazie squadrate\" risalgono circa al 1817&lt;ref name=\"Three chapters in the development of clarendon/ionic typefaces\"&gt;&lt;/ref&gt;. Originariamente intesi come disegni che attirano l'attenzione per i poster, hanno grazie spesse, tendenzialmente quanto le linee verticali. I caratteri \"a grazie squadrate\" variano considerevolmente: alcuni come Rockwell hanno un design geometrico con variazioni minime nella larghezza del tratto; altri come quelli Clarendon hanno una struttura pi\u00f9 simile alla maggior parte dei caratteri con grazie, sebbene le grazie siano pi\u00f9 grandi e pi\u00f9 evidenti. Questi disegni possono avere grazie che aumentano di larghezza nel corso della loro lunghezza.\nA causa della natura chiara e audace dei grandi caratteri con grazie, i disegni \"a grazie squadrate\" vengono spesso utilizzati per i poster. Molti caratteri a spaziatura fissa, che occupano la stessa quantit\u00e0 di spazio orizzontale come quelli di una macchina da scrivere, sono \"a grazie squadrate\". Sebbene non sempre, molti caratteri destinati all'uso di giornali sono \"a grazie squadrate\" per una lettura pi\u00f9 chiara su carta di scarsa qualit\u00e0. Molti dei primi tipi \"a grazie squadrate\", essendo destinati ai poster, erano disponibili solo in grassetto, con la differenziazione dovuta alla larghezza, e non avevano lettere minuscole.\nEsempi di caratteri tipografici \"a grazie squadrate\" comprendono Clarendon, Rockwell, Archer, Courier, Excelsior, TheSerif e Zilla Slab, mentre FF Meta Serif e Guardian Egyptian sono esempi di caratteri tipografici destinati alla stampa di giornali e volantini assimilabili a quelli \"a grazie squadrate\", specialmente in grassetto. Alla fine del XX secolo, il termine \"a grazie squadrate\" in stile \"umanista\" \u00e8 stato applicato a caratteri tipografici come Chaparral, Cecilia e Tisa, con forti grazie ma una struttura di contorno con qualche influenza di caratteri tipografici con grazie \"vecchio stile\".\nAltri stili.\nDurante il diciannovesimo secolo, i generi di carattere con grazie oltre ai caratteri convenzionali del testo del corpo proliferarono. Questi includevano facce \"toscane\", con estremit\u00e0 ornamentali e decorative ai tratti piuttosto che con grazie, e facce \"latine\" o \"cuneo-con grazie\", con grazie appuntite, che erano particolarmente popolari in Francia e in altre parti d'Europa, comprese le applicazioni di segnaletica come biglietti da visita o vetrine di negozi.\nI caratteri tipografici ben noti in stile \"latino\" includono Wide Latin, Copperplate Gothic, Johnston Delf Smith e il pi\u00f9 sobrio M\u00e9ridien."}
{"id": "679427", "revid": "22475", "url": "https://it.wikipedia.org/wiki?curid=679427", "title": "X.org Foundation", "text": ""}
{"id": "679436", "revid": "11694", "url": "https://it.wikipedia.org/wiki?curid=679436", "title": "Le sabbie di amon", "text": ""}
{"id": "679437", "revid": "74801", "url": "https://it.wikipedia.org/wiki?curid=679437", "title": "Contea di Sevier (Utah)", "text": "La contea di Sevier, in inglese Sevier County, \u00e8 una contea dello Stato dello Utah, negli Stati Uniti."}
{"id": "679439", "revid": "1305772", "url": "https://it.wikipedia.org/wiki?curid=679439", "title": "Hyde Park (disambigua)", "text": ""}
{"id": "679440", "revid": "767487", "url": "https://it.wikipedia.org/wiki?curid=679440", "title": "I picari", "text": "I picari \u00e8 un film italo-spagnolo del 1987 diretto da Mario Monicelli.\nLiberamente ispirato da almeno quattro opere della letteratura spagnola del XVI e XVII secolo, i romanzi picareschi \"Lazarillo de Tormes\" (1554), di autore ignoto, \"Guzm\u00e1n de Alfarache\" (1599), di Mateo Alem\u00e1n, \"Rinconete e Cortadillo\" (1613), di Miguel de Cervantes e \"Vita del Pitocco\" (XVII sec.), di Francesco De Quevedo, racconta le tragicomiche disavventure degli eponimi protagonisti, interpretati rispettivamente da Enrico Montesano e Giancarlo Giannini, nella Spagna del XVI secolo (alla fine del film viene nominato il 1598, quale anno domini) come Picari: scapestrati avventurieri (\u00abcome gli zingari, non molto stabili, uccelli tra gli alberi o topi fra i mobili\u00bb) di un mondo dove il pi\u00f9 furbo e scaltro sopravvive.\nTrama.\nLazarillo de Tormes e Guzm\u00e1n de Alfarache si incontrano ai remi di una galera, entrambi per espiare le colpe di una vita instabile e truffaldina e iniziano cos\u00ec a raccontare le rispettive storie.\nLazarillo de Tormes \u00e8 cresciuto in una casa poverissima insieme ad innumerevoli fratelli e sorelle dove, per sopravvivere, la madre si prostituiva. Le aspettative della sua famiglia sono cos\u00ec misere che, nella speranza di andare incontro ad una vita migliore, un giorno viene affidato ad un viandante cieco scaltro, truffatore nonch\u00e9 incredibile spilorcio, che insegna la vita cos\u00ec come va imparata per strada: con raggiri, inganni e beffe, sfruttando il bambino come suo lacch\u00e8 per le sue malefatte. Sfruttando la cecit\u00e0 del suo brusco e bieco mentore, Lazarillo lo far\u00e0 precipitare in un profondo fossato, liberandosi finalmente del suo giogo ed impadronendosi di tutti i suoi averi.\nGuzm\u00e1n de Alfarache invece non ha conosciuto miseria: il padre era orologiaio, ma baro al gioco, molto abile nel truffare con i dadi e le carte, e mor\u00ec quando Guzm\u00e1n era ancora un bambino, perch\u00e9 impiccato a causa delle sue truffe. Viene poi indirizzato da un prete in una famiglia nobile, dove un insegnante privato lo user\u00e0 come capro espiatorio punendolo severamente per ogni errore o colpa commessa dal rampollo della famiglia (perch\u00e9 quest'ultimo, essendo nobile, non pu\u00f2 essere nemmeno sfiorato per nessun motivo). Dopo un breve ma angusto periodo, Guzm\u00e1n esasperato decide di scappare da quella casa.\nI due fanno amicizia e dopo esser scampati dalla galea insieme, grazie a un ammutinamento dei prigionieri alla fine del quale vengono gettati in mare, si ritrovano su una spiaggia. Anche l\u00ec giocano a sorte scegliendo per \"terra\" o per \"mare\" la nuova strada da percorrere, legati ancora dalle catene della galea e dal destino, e da questo stesso divisi per necessit\u00e0. Infatti, truffato un fabbro e sua figlia, i due riescono a liberarsi ed a fuggire per un soffio dai gendarmi, dividendo le loro strade.\nIn seguito Guzm\u00e1n verr\u00e0 ospitato ed assunto da un nobile squattrinato ma di sangue blu, che gli regaler\u00e0 il suo personale cavallo come pagamento per i suoi servigi, poco prima di essere arrestato a causa dei suoi debiti non saldati. Pi\u00f9 tardi incontrer\u00e0 di nuovo Lazarillo, che nel frattempo aveva seguito la sua arte da attore improvvisato del farsi passare come mentecatto per strada, il quale per caso era riuscito a far notare il proprio talento di commediante dal proprietario di un teatro, il quale lo assumer\u00e0 per alcune rappresentazioni, ottenendo cos\u00ec uno sfarzoso vestito nobile e facendo innamorare una monaca di clausura.\nComincia cos\u00ec il loro itinerario, ora in comune, ora separato, sempre in bilico tra truffe e beffe. Con i soldi guadagnati da una truffa Lazarillo e Guzm\u00e1n decidono di fare un investimento e di acquistare una prostituta, Rosario, da un vecchio protettore. L'affare si rivela tuttavia un inganno poich\u00e9 la meretrice risulta essere poco ligia al dovere e si fa gioco dei due facendo l'amore con chi vuole lei e gratis. Il carattere indolente di Rosario e l'invaghimento di Lazarillo nei suoi confronti porta i due protagonisti a dividersi di nuovo: Lazarillo decide di mantenere Rosario, facendo i lavori pi\u00f9 umili, disparati e pesanti; Guzm\u00e1n, ora di nuovo senza una precisa meta, viene accolto da una confraternita di malviventi comandata da un losco individuo chiamato Mozzafiato che lo incarica, per una questione di denaro, di minacciare un nobile locale.\nLa notte stessa Guzm\u00e1n si reca con pessime intenzioni dal signorotto, che per\u00f2 con astuzia, riesce a tendergli un agguato, insieme ai suoi quattro figli, costringendo Guzm\u00e1n ad una goffa fuga, durante la quale attacca un gendarme con la spada, nel tentativo di liberarsi, uccidendolo. Nonostante ci\u00f2 viene ugualmente catturato. A causa del suo gesto il protagonista, proprio come avvenne per suo padre molti anni prima, viene condannato all'impiccagione nella pubblica piazza; l'esecuzione avr\u00e0 luogo in Plaza de la Real, ad Ar\u00e9valo.\nA risolvere la questione interviene Lazarillo che, dopo esser stato abbandonato da Rosario per un uomo pi\u00f9 ricco, ha trovato lavoro come aiutante del boia: il compagno di avventure di Guzm\u00e1n riesce a scambiare l'amico con un altro condannato, al quale doveva essere tagliata la mano per furto; cos\u00ec anche le condanne vengono scambiate, e Guzm\u00e1n si salva, rimettendoci solo una mano, dopodich\u00e9 continueranno insieme nella loro vita fatta di espedienti.\nCritica.\nCome in molti altri lavori di Monicelli, ed il film sovrappone una serie di episodi indipendenti l'uno dall'altro, in cui i due protagonisti vengono coinvolti di volta in volta con altri personaggi che fanno da co-protagonisti del singolo episodio."}
{"id": "679447", "revid": "767487", "url": "https://it.wikipedia.org/wiki?curid=679447", "title": "Contea di Summit (Utah)", "text": "La contea di Summit, in inglese Summit County, \u00e8 una contea dello Stato dello Utah, negli Stati Uniti."}
{"id": "679448", "revid": "96558", "url": "https://it.wikipedia.org/wiki?curid=679448", "title": "Sharru-Kin", "text": ""}
{"id": "679449", "revid": "104485", "url": "https://it.wikipedia.org/wiki?curid=679449", "title": "Newton", "text": ""}
{"id": "679450", "revid": "96558", "url": "https://it.wikipedia.org/wiki?curid=679450", "title": "Sargon il Grande", "text": ""}
{"id": "679451", "revid": "125324041", "url": "https://it.wikipedia.org/wiki?curid=679451", "title": "Cattedrale di Amiens", "text": "La cattedrale Notre-Dame di Amiens \u00e8 il principale luogo di culto cattolico della citt\u00e0 francese di Amiens, in Alta-Francia.\nLa cattedrale, con i suoi oltre m\u00b2 di superficie, \u00e8 la pi\u00f9 vasta delle cattedrali francesi. La sua struttura e soprattutto il suo apparato scultoreo costituiscono un tutto armonico, fedele ai canoni del gotico classico definiti a Chartres, ma anche rivoluzionario per la sua concezione basata sulla grandiosit\u00e0. Nel 1854 \u00e8 stata insignita del titolo di Basilica minore. Dal 1862 \u00e8 monumento storico di Francia e dal 1981 \u00e8 iscritta nell'elenco dei Patrimoni mondiali dell'umanit\u00e0 dell'UNESCO.\nStoria.\nIl vescovo di Fouilloy.\nLa lapide sepolcrale del vescovo \u00c9vrard de Fouilloy, nella cattedrale di Amiens, non lascia dubbi sull'identit\u00e0 di colui che volle la costruzione della chiesa, in quanto porta scritto: \"Fondamenta hujus basilica locavit. Anno 1220\". Infatti, fu proprio lui a porre la prima pietra di questo tempio nel quale sarebbe stato poi seppellito sotto una magnifica tomba in bronzo, in cui \u00e8 effigiato con volto sereno, ma energico.\nIl vescovo \u00c9vrard de Fouilloy fu certamente un uomo di carattere, capace di intraprendere un'opera di tali dimensioni in un'epoca nella quale non erano state ancora pienamente sperimentate le possibilit\u00e0 del gotico e senza essere certo di riuscire a far pagare ai ricchi lanaioli di Amiens tutta la mole d'oro necessaria per portarla a termine.\nSan Firmino vescovo e martire.\nLa Piccardia \u00e8 una bella regione rurale situata a nord della valle della Senna, tra la costa atlantica e la frontiera belga. Il suo capoluogo, Amiens, ha un buon porto fluviale sulla Somme e una posizione strategica sulla rotta che collega Parigi a Calais. Cos\u00ec, se in certe occasioni ha dovuto fare da scudo alla capitale, ha potuto comunque beneficiare di un attivo commercio, per cui il bilancio, a giudicare dalla prosperit\u00e0 di cui la citt\u00e0 ha sempre goduto, \u00e8 stato positivo. Ad Amiens c'\u00e8 ancora una fiorente industria tessile, che gi\u00e0 nel Medioevo produceva una variet\u00e0 di lana molto pregiata, tinta di azzurro mediante una pianta che abbonda nella regione, la \"Isatis tinctoria\".\nAgli inizi del XIII secolo, in questa citt\u00e0 di lanaioli e mercanti arricchiti, devota al martire pamplonese San Firmino che nel IV secolo ne era stato vescovo, e a cui era consacrata la prima cattedrale romanica, arriv\u00f2, in qualit\u00e0 di vescovo, l'aristocratico \u00c9vrard de Fouilloy, che aveva legami di parentela con l'alta nobilt\u00e0 ed era determinato a fare della sua sede una delle pi\u00f9 illustri di Francia. Com'era fin troppo usuale all'epoca, un incendio avvenuto nel 1218 distrusse la cattedrale stile gotico consacrata nel 1152 sotto la protezione della Madonna, sorta sulla preesistente chiesa romanica di San Firmino.\nA partire da allora, il gotico si era molto evoluto, per cui il vescovo Fouilloy era gi\u00e0 in grado di intraprendere la costruzione di un'opera molto pi\u00f9 ambiziosa: la pi\u00f9 grande, la pi\u00f9 bella mai costruita fino a quel momento. Risulta evidente che un'opera simile richiedeva un cospicuo investimento. Vennero fatte le consuete raccolte di denaro, portando di paese in paese la collezione di reliquie della cattedrale, ma la maggior parte dei fondi furono devoluti dai borghesi della citt\u00e0, fieri di poter vantare un cos\u00ec splendido monumento.\nGli architetti della Cattedrale.\nCome indicato sulla lapide sepolcrale del vescovo, i lavori furono iniziati nel 1220. Incaricato del progetto fu il canonico Robert de Luzarches. Il suo nome appariva, assieme a quello di Thomas de Cormont e del figlio Regnault de Cormont, suoi successori nella direzione dei lavori, in un'iscrizione situata al centro del labirinto costruito nella navata centrale, simile a quelli di Reims e Chartres. Qualcuno ebbe l'avvertenza di copiare questo testo prima che fosse smantellato. Nel 1288, data a cui risale l'iscrizione, la cattedrale, a parte alcuni lavori secondari, era praticamente terminata.\nContrariamente alla consuetudine, i lavori furono iniziati dalla parte frontale, di modo che la facciata fu la prima a essere conclusa, nel 1236. Dopo alcuni anni in cui i lavori procedettero a ritmo lento, la costruzione riprese con celerit\u00e0: nel 1247 il braccio settentrionale del transetto era terminato, nel 1258 le cappelle dell'abside e, nel 1269, la volta dell'incrocio del transetto. Infine, nel 1279 fu finalmente possibile procedere alla traslazione delle reliquie di San Firmino. Durante questo periodo, il progetto originale di Luzarches sub\u00ec alcune modifiche significative. La facciata fu arricchita di un ciclo scultoreo pi\u00f9 imponente del previsto; fu aumentata l'altezza delle volte, che raggiunse i 42,30 metri, superando qualsiasi altra cattedrale francese, salvo quella di Beauvais, che, per\u00f2, pag\u00f2 tanta audacia con il suo prematuro crollo.\nQuesta altezza smisurata, che rese obbligatorio l'uso di doppi archi rampanti di sostegno, \u00e8 in armonia con la pianta di dimensioni eccezionali: 133,50 metri di lunghezza e 65,25 metri di larghezza sul transetto. Il modello segue i canoni stabiliti a Chartres, con tre navate sia nella parte frontale che nel transetto, e un'ampia abside divisa in quattro settori. Il deambulatorio, doppio ai lati ma semplice nel tratto curvo, immette in sette cappelle radiali. All'interno, le pareti sono suddivise verticalmente in tre livelli, archi, trifore e finestre, con la particolarit\u00e0 che la parte di sfondo del triforio, generalmente chiusa, qui adotta la struttura a vetrata.\nLa Bibbia di pietra.\nNel corso della storia la cattedrale di Amiens \u00e8 stata pi\u00f9 fortunata di molte delle chiese coeve. Quando, durante la Rivoluzione francese, fu ordinata la distruzione di tutte le immagini di re e di santi, le autorit\u00e0 locali riuscirono a proteggere quelle della cattedrale. Pi\u00f9 tardi, il tempio scamp\u00f2 ai bombardamenti delle due guerre mondiali, per cui il suo ricco patrimonio scultoreo \u00e8 arrivato fino ai nostri giorni praticamente intatto, bench\u00e9 in parte modificato dai mediocri restauri del XIX secolo.\nA questo ciclo \u00e8 stato dato il nome di \"Bibbia di Amiens\", data la completezza delle rappresentazioni iconografiche, che comprendono quasi tutti gli episodi dell'Antico e del Nuovo Testamento.\nLa maggior parte delle sculture, che risale al XIII secolo, inaugura uno stile che si diffonder\u00e0 oltre le frontiere francesi: basti pensare alla cattedrale di Burgos in Spagna. Com'\u00e8 stato detto, questa scuola nacque forse in funzione di una richiesta crescente di opere, che indusse gli artisti e gli artigiani a cercare forme sempre pi\u00f9 stilizzate e uniformi, in modo da permettere la produzione in serie. Il risultato sono figure molto accademiche, dalle linee eleganti e di grande bellezza, per\u00f2 fredde e distanti.\nDescrizione.\nLe facciate.\nLa facciata della cattedrale \u00e8 rivolta verso ovest. Essa \u00e8 fiancheggiata da due torri campanarie; queste ultime, aggiunte nei secoli XIV e XV, sono di altezza differente, con quella di sinistra che \u00e8 pi\u00f9 alta rispetto a quella di destra, ma entrambe sono divise in due ordini, ognuno dei quali presenta, sulle quattro facciate, una bifora. Le 6 campane sono ospitate: le 4 piccole nella torre di destra e le 2 grandi nella torre di sinistra.\nNella parte inferiore della facciata, in corrispondenza con la navata principale e con quelle laterali, si aprono tre portali strombati con ghimberga. L'iconografia dei portali segue il modello di Notre Dame di Parigi. Sul pilastro del portale centrale appare la famosa statua di Cristo in atteggiamento maestoso, popolarmente conosciuta come \"Beau Dieu\", e nel timpano la scena del Giudizio universale. II portale destro descrive la vita di Maria, mentre quello sinistro \u00e8 dedicato a san Firmino e a storie del santo. La statua pi\u00f9 popolare tra tutte \u00e8 la \"Vierge Dor\u00e9e\", situata nel portale sul fianco meridionale che si apre alla testata del transetto, opera della fine del XIII secolo.\nDotata di una vivacit\u00e0 di cui sono prive le ieratiche e solenni madonne della facciata, dalle quali si distacca cronologicamente, la statua della \"Vierge Dor\u00e9e\" risponde appieno alla tendenza gotica di umanizzare la figura di Maria, accentuandone il carattere materno.\nAl di sopra dei portali, si trovano due gallerie, la superiore popolata di statue dei re di Giudea e Israele, tema consueto nelle cattedrali di questo periodo, e il magnifico rosone che supera gli undici metri di diametro.\nInterno.\nL'accesso e l'uscita dall'edificio sono resi possibili dalla presenza di nove portali, tre per ogni facciata (oltre alla principale, si contano due facciate minori in corrispondenza della navata trasversale).\nL'edificio, in stile gotico ormai maturo, si estende secondo una struttura a croce latina, dotata di tre navate laterali lungo il corpo del braccio principale, schema che si ripropone nel transetto e che viene corredato di un'ulteriore navatella presso l'abside, la quale viene cos\u00ec ad essere dotata di un doppio deambulatorio interrotto da una serie di sette cappelle radiali. La cappella assiale, grazie all'aggiunta di due campate, acquisisce un'importanza estetica e strutturale peculiare. La navata centrale si estende per sette campate, mentre i bracci del transetto ampliano lo spazio interno di tra campate per ogni lato.\nL'intera pianta dell'edificio richiama inoltre diverse analogie con la planimetria delle costruzioni, di poco precedenti, di Chartres e Reims.\nIl coro, come in Notre-Dame de Paris e nella Cattedrale di Chartres, si presenta assai profondo, con un'estensione di quattro campate.\nNella parte anteriore \u00e8 chiuso da un'opulenta transenna marmorea decorata con un motivo ad archi ciechi ogivali e, nella parte posteriore, da una ricca cancellata barocca in ferro battuto. All'interno del coro, lungo le pareti laterali e a ridosso della transenna anteriore, si trovano i pregevoli stalli lignei scolpiti del XVI secolo, in stile gotico. Al centro dell'abside, si trova il maestoso altare maggiore barocco in marmo e stucco, dominato dalla scultura raffigurante un \"Crocifisso\" in una gloria di angeli e nuvole.\nRecinto del coro.\nAll'inizio del XVI secolo, il decano del Capitolo, Adrien de H\u00e9nencourt, ambizioso mecenate, incarica lo scultore Antoine Ancquier di eseguire una sontuosa e imponente recinzione attorno al coro, col molteplice scopo di isolare il capitolo dal deambulatorio pullulante di rumorosi pellegrini, di raccontare a questi ultimi episodi della \"Vita dei Santi\", e infine erigere una struttura atta a poter ospitare le tombe di cittadini illustri legati alla cattedrale.\nGli episodi religiosi sono stesi attraverso una serie di complicate scene scolpite e colorate che mostrano le storie chiave di alcuni Santi. Il recinto venne terminato solo verso il 1530.\nTuttavia nel XVIII secolo una grande campagna di lavori, volti al rinnovamento, fu intrapresa nella zona del coro. Fu in quest'occasione che tutta la parte posteriore del recinto marmoreo (\"jub\u00e9\") venne sostituita dalle cancellate dorate barocche, lasciando solo la parte anteriore, verso il transetto, con le storie di San Firmino, nel lato sud, e di San Giovanni Battista in quello nord.\nLe cancellate del coro furono realizzate dopo il 1755 su disegno del maestro francese, d'origine fiamminga, Michel-Ange Slodtz, ed eseguite dal mastro ferraio Jean Veyren detto \"Vivarais\". \u00c8 un mirabile lavoro pi\u00f9 vicino all'oreficeria che non all'arte del ferro battuto. Completa tutta la parte posteriore del recinto del coro e chiude il transetto con una maestosa cancellata maggiore.\nIl nuovo altar maggiore barocco fu installato nel 1751. Esso \u00e8 sormontato da una gloria, gruppo scultoreo grandioso, occupante quasi tutta l'abside e composto di grandi sculture barocche (alla francese) ornate d'oro. Si tratta di un monumento unico che fu disegnato dall'architetto avignonese Pierre-Joseph Christophle e scolpito da Jean-Baptiste Dupuis.\nLe vetrate.\nA questo tempio manca per\u00f2 l'elemento essenziale di ogni cattedrale gotica: le vetrate. Infatti gran parte di esse sono andate praticamente perdute durante la Seconda Guerra Mondiale, quando vennero smontate per essere portate in un luogo sicuro, e infine mai pi\u00f9 ritrovate. Fanno eccezione alcune parti del XIV secolo, eccessivamente restaurati ma comunque preziose testimonianze di questa arte nei cent'anni trascorsi dalla meraviglia di Chartres.\nLe sculture.\nNel XIV secolo, il complesso scultoreo fu completato con una serie di figure di personaggi storici, come il re Carlo V il Saggio e suo figlio, il Delfino, addossate ai pilastri che separano le cappelle dal coro. Prive della solennit\u00e0 di quelle della facciata, ma dotate di un lirico naturalismo, rappresentano un contrasto che permette di apprezzare l'evoluzione della scultura negli ultimi secoli del Medioevo francese.\nTra il 1508 e il 1519, vennero intagliati i 110 stalli del coro, che ancora oggi si conservano come ulteriore dimostrazione della miracolosa sopravvivenza del patrimonio artistico di Amiens, dato che la maggior parte degli stalli delle altre cattedrali \u00e8 andata distrutta durante la Rivoluzione. La cattedrale \u00e8 ricca anche di sculture, altari e monumenti funebri in stile barocco, risalenti ai secoli XVII e XVIII; notevole il pulpito, situato nella navata centrale.\nAppartenenti a un'epoca in cui la religione aveva perduto molto della sua solennit\u00e0 medievale, i temi degli stalli di Amiens sono essenzialmente popolari: mestieri, allegorie e leggende evangeliche narrate con una deliziosa abbondanza di particolari della vita quotidiana.\nI dipinti.\nLa cattedrale ospita affreschi cinquecenteschi (del 1506) raffiguranti le otto Sibille in una delle cappelle absidiali intitolata a saint Eloi. Tra le pale d'altare che decorano le cappelle della cattedrale sono degni di nota i dipinti secenteschi di Laurent de La Hyre (del 1628) e Frans Francken II.\nUn tempo la cattedrale ospitava i cosiddetti \"Puys d'Amiens\" : un \"Puy\" era un quadro a soggetto religioso che veniva offerto ogni anno alla cattedrale dalla confraternita di Notre-Dame du Puy, fondata nel 1388 e sorta come societ\u00e0 letteraria devota. La tradizione si mantenne dal 1452 al 1696 e i dipinti avevano sempre come tema un episodio della vita di Maria, a cui era intitolata la confraternita. La maggior parte dei Puy preseverati fino ai nostri giorni sono ormai esposti nel vicino mus\u00e9e de Picardie, il museo di Belle Arti di Amiens, sebbene qualcuno sia ancora conservato nella collocazione originale all'interno della cattedrale.\nOrgani a canne.\nL'organo a canne principale della cattedrale si trova sulla cantoria in controfacciata ed \u00e8 l\"opus 620\" di Aristide Cavaill\u00e9-Coll, costruito nel 1887-1889 ed inaugurato il 20 dicembre 1889 da Alexandre Guilmant. Lo strumento riutilizza elementi di organi precedenti, quali parte del materiale fonico e la cassa lignea gotica, classificata monumento storico di Francia insieme alla cantoria coeva, realizzata nel 1429-1431 e sopraelevata nel 1549, mentre il positivo tergale \u00e8 del 1620. Edmond Alexandre R\u0153thinger ha compiuto dei restauri nel 1936 e nel 1965. L'organo \u00e8 a trasmissione meccanica con leva Barker e dispone di 57 registri; la sua consolle e a finestra ed ha tre manuali e pedale.\nUn secondo strumento si trova nel coro, sotto la terza arcata di sinistra, integrato dietro gli stalli lignei. Costruito nel 1851 dalla ditta Ducroquet-Barker e modificato da R\u0153thinger nel 1963, ha 16 registri su due manuali e pedale ed \u00e8 a trasmissione meccanica.\nMisure e dimensioni.\nLa Cattedrale di Amiens \u00e8 la chiesa pi\u00f9 grande di Francia. I dati sotto riportati suggeriscono un'idea delle dimensioni esibite dall'edificio."}
{"id": "679453", "revid": "74801", "url": "https://it.wikipedia.org/wiki?curid=679453", "title": "Contea di Tooele", "text": "La contea di Tooele, in inglese Tooele County, \u00e8 una contea dello Stato dello Utah, negli Stati Uniti."}
{"id": "679455", "revid": "88740", "url": "https://it.wikipedia.org/wiki?curid=679455", "title": "Smithfield", "text": ""}
{"id": "679458", "revid": "466539", "url": "https://it.wikipedia.org/wiki?curid=679458", "title": "Albero del T\u00e9n\u00e9r\u00e9", "text": "L'albero del T\u00e9n\u00e9r\u00e9 (in francese arbre du T\u00e9n\u00e9r\u00e9) era un esemplare di \"Acacia tortilis\" subsp. \"raddiana\" che si ergeva solitario nel deserto del T\u00e9n\u00e9r\u00e9 e veniva considerato l'albero pi\u00f9 isolato al mondo, dal momento che non ce n'erano altri nel raggio di alcune centinaia di chilometri tutt'intorno. Costituiva un punto di riferimento per le carovane di cammelli che attraversavano questo deserto, nel nordovest del Niger, a tal punto che era l'unico albero a essere segnalato su di una cartina in scala 1:4.000.000.\nStoria.\nSi trattava di un albero di piccole dimensioni, alto appena tre metri, ultimo sopravvissuto di un gruppo cresciuto quando il deserto era meno arido di oggi. L'albero rimase in piedi, solitario, per molti decenni. Durante l'inverno del 1938-1939, scavando un pozzo in prossimit\u00e0 dell'albero si ebbe modo di scoprire che le radici raggiungevano una falda freatica nel sottosuolo profonda 33-36 metri.\nIl comandante degli \"Affaires Militaires Musulmanes\", Michel Lesourd del \"Service central des affaires sahariennes\", vide l'albero il 21 maggio 1939:\nNel 1973 l'albero venne investito e abbattuto da un camionista libico - a quanto si dice - ubriaco. L'8 novembre 1973 l'albero morto venne trasferito al Museo Nazionale del Niger nella capitale Niamey. Nel luogo ove esso si ergeva \u00e8 stata in seguito collocata una scultura metallica che simboleggia un albero.\nPer la verit\u00e0 non si trattava del primo scontro che l'albero subiva a opera di un camion. Nel suo libro \"L'\u00e9pop\u00e9e du T\u00e9n\u00e9r\u00e9\", l'etnologo e esploratore francese Henri Lhote descrisse i suoi due viaggi fino all'albero del T\u00e9n\u00e9r\u00e9. La sua prima visita avvenne nel 1934 in occasione del primo collegamento automobilistico fra Djanet e Agadez. Egli descrive l'albero come \u00abun'acacia con un tronco in stato degenerativo, dall'aspetto malato, malsano. Ciononostante l'albero ha delle belle foglie verdi, ed alcuni fiori gialli\u00bb.\nTorn\u00f2 poi a visitarlo venticinque anni dopo, il 26 novembre 1959, con la missione Berliet-T\u00e9n\u00e9r\u00e9, ma lo trov\u00f2 malamente danneggiato dopo che un veicolo aveva avuto una collisione con esso:\nNel 1974 il Niger emise un francobollo da 50 franchi con raffigurato l'albero del T\u00e9n\u00e9r\u00e9 per commemorarne il primo anniversario dell'abbattimento."}
{"id": "679465", "revid": "2085558", "url": "https://it.wikipedia.org/wiki?curid=679465", "title": "Transistor a effetto di campo", "text": "In elettronica il transistor a effetto di campo, abbreviato FET, dall'inglese \"field-effect transistor\", \u00e8 un tipo di transistor largamente usato nel campo dell'elettronica digitale e diffuso, in maniera minore, nell'elettronica analogica.\nSi tratta di un substrato di materiale semiconduttore drogato, solitamente in silicio, al quale sono applicati quattro terminali: il \"gate\", il \"source\", il \"drain\" ed il \"bulk\"; quest'ultimo, se presente, \u00e8 generalmente connesso al source e se non presente \u00e8 connesso al terminale esterno del gate. Il principio di funzionamento del transistor ad effetto di campo si fonda sulla possibilit\u00e0 di controllare la conduttivit\u00e0 elettrica del dispositivo, e quindi la corrente elettrica che lo attraversa, mediante la formazione di un campo elettrico al suo interno. Il processo di conduzione coinvolge solo i portatori di carica maggioritari, pertanto questo tipo di transistore \u00e8 detto \"unipolare\".\nLa diversificazione dei metodi e dei materiali usati nella realizzazione del dispositivo ha portato alla distinzione di tre principali famiglie di FET: JFET, MESFET e MOSFET. Il JFET, abbreviazione di \"Junction FET\", \u00e8 dotato di una giunzione p-n come elettrodo rettificante; il MESFET, abbreviazione di \"Metal Semiconductor FET\", una giunzione Schottky raddrizzante metallo-semiconduttore ed il MOSFET, abbreviazione di \"Metal Oxide Semiconductor FET\", genera il campo elettrico grazie ad una struttura metallica esterna, separata dalla giunzione da uno strato di dielettrico.\nIl transistor a effetto di campo \u00e8 stato inventato da Julius Edgar Lilienfeld nel 1925, ma i primi dispositivi costruiti, i JFET, risalgono 1952, quando fu tecnologicamente possibile realizzarli. Il Fet pi\u00f9 diffuso \u00e8 il MOSFET, realizzato da Dawon Kahng e Martin Atalla nel 1959 presso i Bell Laboratories. Insieme al transistor a giunzione bipolare, il FET \u00e8 il transistor pi\u00f9 diffuso in elettronica: a differenza del BJT esso presenta il vantaggio di avere il terminale \"gate \"di controllo isolato, nel quale non passa alcuna corrente\nStruttura.\nIl transistor ad effetto di campo viene realizzato affiancando il terminale di \"gate\" da due regioni di silicio drogate in maniera opposta al \"bulk\", che costituiscono i terminali di \"drain \"e \"source\". Tali diffusioni costituiscono una giunzione p-n, un contatto tra i blocchi di tipo P e di tipo N ed \u00e8 priva di portatori liberi. Ai due lati della giunzione vi \u00e8 una differenza di potenziale costante, chiamata tensione di built-in, che deve mantenere una polarizzazione inversa per il funzionamento del dispositivo.\nLa regione di substrato compresa tra i due terminali \"drain \"e \"source \"\u00e8 detta regione di canale, ed \u00e8 caratterizzata da una \"lunghezza di canale L\" e da una \"larghezza di canale W\", misurate rispettivamente lungo la direzione parallela e perpendicolare rispetto al verso della corrente che percorre il canale. Tale regione fornisce un percorso conduttivo tra i due terminali ed \u00e8 separata dal \"gate \"da un sottile strato solitamente composto da biossido di silicio.\nDistribuzione delle cariche all'interno del semiconduttore.\nA seconda della tensione applicata ai capi del FET si verificano tre diverse configurazioni di carica all'interno del dispositivo, riportate di seguito nel caso di un substrato con drogaggio di tipo \"p\":\nRegione di accumulazione.\nLa regione di accumulazione si verifica quando all'elettrodo di \"gate \"viene imposta una tensione negativa rispetto al bulk, generalmente posto a massa. In questa configurazione le lacune del substrato si accumulano in un piccolo strato in prossimit\u00e0 del terminale di \"gate\": questa \u00e8 la condizione di accumulazione.\nRegione di svuotamento.\nLa regione di svuotamento si verifica quando all'elettrodo di \"gate \"viene imposta una tensione positiva rispetto al \"bulk\". In questa configurazione le lacune del substrato si allontanano dalla \"gate\", lasciando una regione di svuotamento in prossimit\u00e0 di esso.\nRegione di Inversione.\nLa regione di inversione si verifica quando all'elettrodo di \"gate \"viene imposta una tensione positiva superiore ad una certa tensione, detta tensione di soglia. In questa configurazione gli elettroni presenti nel substrato vengono attratti dal \"gate\", e se la tensione supera la tensione di soglia la concentrazione di elettroni in prossimit\u00e0 del terminale di \"gate \"\u00e8 maggiore di quella delle lacune: si forma cos\u00ec uno strato di inversione nel quale il silicio \u00e8 diventato drogato di tipo \"n\".\nLo strato di inversione \u00e8 molto sottile e l'elevata concentrazione di elettroni \u00e8 spiegata dal processo di generazione elettrone-lacune nella regione di svuotamento.\nFunzionamento.\nIn un transistor FET l'effetto transistor si ottiene tramite il campo elettrico indotto dalla tensione applicata tra il terminale di \"gate \"e l'estremit\u00e0 opposta del semiconduttore, detto \"bulk\", che \u00e8 generalmente posto al potenziale di \"source\". Tale differenza di potenziale crea un canale di conduzione nel silicio attraverso il quale i portatori di carica si spostano dal \"source \"al \"drain \"nel caso di un FET a canale N, dal \"drain \"al \"source\" nel caso di un FET a canale P. L'applicazione di una tensione al \"gate \"permette quindi di controllare il passaggio di cariche tra il \"source \"e il \"drain\", e quindi la corrente elettrica che attraversa il dispositivo.\nPer un transistor FET a canale \"n\" la regione di substrato che collega \"drain \"e \"source\" , la regione di canale, pu\u00f2 essere o ricca di lacune, o vuota, o ricca di elettroni a seconda che sia rispettivamente di accumulazione, di svuotamento o di inversione. Quando si applica una tensione superiore alla tensione di soglia formula_1 tra i terminali di \"gate e\" \"source\", ottenendo la regione di inversione, vi \u00e8 un passaggio di cariche attraverso il canale controllato dalla tensione al terminale di \"gate\". Se la tensione \u00e8 invece inferiore alla tensione di soglia vi \u00e8 il passaggio di una piccola corrente, detta corrente di sottosoglia.\nPer un transistor FET a canale p, le distribuzioni di carica sono contrarie, per cui il substrato ha un drogaggio di tipo \"n\" e i terminali di \"gate \"e \"source \"di tipo \"p\".\nA seconda della tensione applicata tra \"gate \"e \"bulk \"si individuano tre regioni di lavoro del dispositivo: \nRegione di interdizione.\nLa regione di interdizione, anche detta di \"cut-off\", si verifica quando formula_2, dove formula_3 \u00e8 la tensione tra \"gate e source\", considerando il terminale di \"source \"cortocircuitato con l'elettrodo del \"bulk\". In questo caso non si verifica la formazione del canale: il transistor \u00e8 spento e non vi \u00e8 passaggio di carica tra \"gate e\" \"source\".\nRegione lineare.\nLa regione lineare, anche detta \"regione ohmica\" o \"di triodo\", si verifica quando formula_4 e formula_5.\nIn questo caso il transistor \u00e8 acceso, e si \u00e8 creato il canale che permette il passaggio di corrente tra i terminali \"drain \"e \"source \"controllato dalla tensione VGS. Avendo il canale una componente resistiva, il MOSFET lavora come un resistore\nRegione di saturazione.\nLa regione di saturazione, anche detta regione attiva, si verifica quando formula_4 e formula_7. All'aumentare della tensione formula_8 tra \"drain \"e \"source\", la differenza di potenziale formula_9 fra il \"gate \"e la regione del canale vicina al \"drain \"diminuisce, ed il canale viene progressivamente strozzato in prossimit\u00e0 di esso. Tale fenomeno \u00e8 detto \"pinch-off\", e la strozzatura si verifica nel punto di ascissa formula_10, pari alla lunghezza del canale, in cui il potenziale \u00e8 pari a formula_11. La carica di inversione, dunque, diminuisce all'avvicinarsi al terminale di \"drain\", e questo implica che una volta raggiunto il completo strozzamento il valore della corrente formula_12 che percorre il canale non dipende dalla variazione di formula_8, dal momento che la tensione ai capi del canale ohmico rimane costante. Le cariche attraversano quindi la regione svuotata formula_14 sostenute dal campo elettrico, sicch\u00e9 la corrente dipende solamente dalla tensione formula_3, ed il transistor funziona come amplificatore. Quando il transistor lavora in regione di saturazione la corrente dipende quadraticamente dalla tensione tra \"gate e\" \"source\":\nSimbolo circuitale.\nI simboli circuitali dei FET sono molteplici, tutti caratterizzati dall'avere i tre terminali, \"gate\", \"source\" e \"drain\" , identificati da una linea: quella del \"gate\" \u00e8 perpendicolare alle altre due. La connessione del bulk \u00e8 mostrata da una freccia che punta da P a N, cio\u00e8 nel caso di un FET a canale \"p\", punta dal \"bulk \"al canale. Il contrario accade per il FET a canale \"n\". Nel caso il terminale di \"bulk \"non sia mostrato, per il MOSFET si usa il simbolo invertente (un pallino in prossimit\u00e0 del \"gate\") per identificare i pMOS; in alternativa una freccia sul \"source \"indica l'output per il nMOS o l'input per il pMOS.\nDi seguito il confronto tra i vari simboli di MOSFET e JFET:\nPer i simboli in cui \u00e8 mostrato il terminale di \"bulk\", esso appare connesso al \"source\": questa \u00e8 una configurazione tipica, ma non \u00e8 l'unica possibile. In generale il MOSFET \u00e8 un dispositivo a quattro terminali.\nTipologie.\nI transistor a effetto di campo si possono distinguere in varie tipologie a seconda della differente struttura e composizione: per ogni tipologia vi sono vari modelli, differenziati dal modo in cui viene isolato il terminale di \"gate \"dal canale. Le principali tipologie sono elencate di seguito:"}
{"id": "679467", "revid": "767487", "url": "https://it.wikipedia.org/wiki?curid=679467", "title": "Contea di Uintah", "text": "La contea di Uintah, in inglese Uintah County, \u00e8 una contea dello Stato dello Utah, negli Stati Uniti."}
{"id": "679469", "revid": "110157", "url": "https://it.wikipedia.org/wiki?curid=679469", "title": "Turbocache", "text": "La tecnologia Turbocache di Nvidia \u00e8 un metodo che permette la frammentazione del buffer di memoria su una scheda grafica usando sia la memoria della scheda video che la memoria del sistema grazie alla grande ampiezza di banda del bus PCI Express.\nLa tecnologia \u00e8 utilizzabile solo sulle versioni Turbocache della GeForce 6200, 7300 e 7600.\nQuesta tecnologia \u00e8 stata sviluppata come mezzo per ridurre il rapporto prezzo/prestazioni."}
{"id": "679470", "revid": "287204", "url": "https://it.wikipedia.org/wiki?curid=679470", "title": "Contea di Beaver", "text": "Contea di Beaver o Beaver County \u00e8 la denominazione delle seguenti contee:"}
{"id": "679472", "revid": "2166030", "url": "https://it.wikipedia.org/wiki?curid=679472", "title": "Pace di Praga (1635)", "text": "La pace di Praga venne stipulata il 30 maggio 1635 durante la guerra dei trent'anni tra l'imperatore del Sacro Romano Impero Ferdinando II d'Asburgo e gli stati protestanti dell'Impero. Essa pose termine alla guerra civile tra gli stati tedeschi anche se quest'ultima, nei fatti, prosegu\u00ec a causa dei successivi interventi francese e svedese che avrebbero turbato nuovamente l'impero, solo temporaneamente pacificato dal trattato.\nAccordo preliminare.\nLa pace fu preceduta dall'accordo preliminare di pace (24 novembre 1634) che costitu\u00ec \"i preliminari di Pirna\" (dove avvennero le prime negoziazioni tra l'elettore di Sassonia e i ministri dell'imperatore). La Sassonia elettorale, secondo il preaccordo, avrebbe conservato i suoi diritti sulla Lusazia e sul territorio del Magdeburgo. Gli eserciti di Sassonia e Baviera, oltre a quello imperiale, si sarebbero uniti per venire impegnati contro le forze straniere nemiche dell'impero. La dignit\u00e0 elettorale del Palatinato passava ai Wittelsbach di Baviera. L'editto di restituzione risultava, inoltre, sospeso per un periodo di quarant'anni. Tuttavia, l'autorit\u00e0 dell'imperatore impose delle modifiche rispetto alla versione dell'accordo. I principi e i conti protestanti (di Palatinato, Assia-Kassel, Nassau, W\u00fcrttemberg, Baden-Durlach) venivano esclusi dall'amnistia, mentre per i cavalieri e le citt\u00e0 imperiali non si sarebbe fatto riferimento al nuovo \"annus decretorius\". La figura dell'imperatore apparve rafforzata dall'assegnazione del comando supremo dell'esercito unificato e dal divieto per i ceti imperiali di poter stringere alleanze.\nI negoziati per giungere alla firma del trattato preliminare furono promossi dal langravio Giorgio II di Assia-Darmstadt. Il principe elettore di Sassonia Giovanni Giorgio I, il quale, pur di fede protestante, era rimasto fedele all'imperatore fino all'intervento svedese del 1630, stipul\u00f2 invece il preaccordo di pace nel 1634.\nContenuti del documento.\nAnni di guerre interminabili, l'impossibilit\u00e0 di imporre la restaurazione della fede cattolica e la necessit\u00e0 di porre fine all'intervento straniero in territorio germanico spinsero l'imperatore Ferdinando II a sedere al tavolo delle trattative e a fare alcune concessioni ai principi luterani. Nel dettaglio, i termini principali del trattato furono:\nOltre alle concessioni emanate nel trattato, l'imperatore dovette concedere particolari garanzie per alcuni stati. Fu cos\u00ec che Augusto di Sassonia ottenne il margraviato della Bassa Lusazia e dell'Alta Lusazia e l'arcivescovato del Magdeburgo, mentre l'elettore del Brandeburgo Guglielmo duca di Vimaria ebbe confermato il suo possesso della Pomerania, persino la Baviera, che pure era stata al fianco dell'imperatore durante la guerra civile, ottenne diverse concessioni. L'arciduca Leopoldo Guglielmo ottenne il vescovado di Albertstadt. Essendo stati sottratti quattro baliaggi dal dominio del Magdeburgo e donati all'elettore di Sassonia, Cristiano del Magdeburgo venne ricompensato in altro modo ottenendo una pensione annua di 12.000 scudi. A Giovanni Giorgio elettore di Sassonia venne concessa la Lusazia, ma venne per\u00f2, de facto, solo riconfermata perch\u00e9 gli era stata attribuita gi\u00e0 nel 1623 come risarcimento per le spese di guerra.\nConseguenze.\nGiovanni Giorgio di Sassonia e Ferdinando II, principali artefici dell'accordo, vennero tanto da parte cattolica, quanto da parte protestante, fortemente biasimati. I protestanti lamentavano il fatto che la loro condizione fosse stata limitata, anche in considerazione della mancata concessione delle libert\u00e0 religiose agli stati austriaci, mentre i cattolici contestarono il fatto che i soggetti protestanti fossero stati trattati, a parer loro, in modo troppo indulgente e riguardoso. Ma, la condanna dei cattolici riguardava il significato della pace in s\u00e9, la quale avrebbe nuociuto agli interessi della Chiesa di Roma perch\u00e9 concedeva il possesso dei beni ecclesiastici ai protestanti per un periodo di quarant'anni. Giovanni Giorgio fu fortemente accusato di fare offesa alle libert\u00e0 protestanti.\nLa reazione degli svedesi al trattato fu anch'essa piena di sdegno, che fu rivolto agli stati protestanti che avevano, dal canto loro, abbandonato la Svezia e ignorato i suoi sforzi in Germania nella guerra condotta contro l'impero. Quando l'elettore di Sassonia propose di versare un indennizzo di due milioni e mezzo di fiorini agli svedesi, che ne avevano spesi molti di pi\u00f9 per la guerra, il cancelliere Axel Oxenstierna, riporta Friedrich Schiller, rispose dicendo:\nLa Pomerania, che gli svedesi speravano fosse loro attribuita nel trattato, venne invece offerta all'Elettore del Brandeburgo. Come conseguenza della cattiva situazione svedese la lega di Heilbronn (gi\u00e0 reduce dalla disastrosa sconfitta di N\u00f6rdlingen) venne sciolta e i diversi stati dell'alta Germania, un tempo sotto la protezione svedese, riconobbero Ferdinando II come loro imperatore. \nAlla Svezia, per la quale si avvicinava il termine della tregua fissato con la Polonia, non rimase che riconfermare la pace con quest'ultima (che fu prolungata di 26 anni con la cessione della Prussia polacca da parte della Svezia) e proseguire il conflitto contro l'impero. \nRichelieu e la Francia, i quali avevano sostenuto il regno svedese ai tempi della guerra condotta sul territorio tedesco (attraverso il Trattato di B\u00e4rwalde, poi rinnovato con l'intervento francese del 1635) da parte di Gustavo II Adolfo, rinnovarono il proprio appoggio alla Svezia (la quale con la morte di Gustavo a Lutzen non aveva pi\u00f9 costituito un freno all'intervento diretto francese nel conflitto) e decisero l'ingresso nella guerra contro i cattolici e l'Impero, inaugurando la fase finale della guerra dei trent'anni denominata \"francese\"."}
{"id": "679473", "revid": "60395", "url": "https://it.wikipedia.org/wiki?curid=679473", "title": "Dermocybe cinnabarina", "text": ""}
{"id": "679475", "revid": "827882", "url": "https://it.wikipedia.org/wiki?curid=679475", "title": "Rilla Roo", "text": ""}
{"id": "679476", "revid": "1305772", "url": "https://it.wikipedia.org/wiki?curid=679476", "title": "Contea di Utah", "text": "La contea di Utah, in inglese Utah County, \u00e8 una contea dello Stato dello Utah, negli Stati Uniti. Ha una popolazione di abitanti (Censimento 2010). Il capoluogo \u00e8 Provo. Il nome della contea deriva da quello degli indiani Ute che abitavano la regione.\nGeografia fisica.\nLa contea di Utah si trova nella parte centrosettentrionale dello Stato dello Utah e ha una superficie di 5545 km\u00b2. La parte centrale della contea \u00e8 occupata dal lago Utah, il pi\u00f9 grande lago naturale di acqua dolce dello Stato. Il resto del territorio \u00e8 costituito da una serie di catene montuose e valli disposte ad est e ad ovest del lago Utah. Nel settore orientale si elevano i monti Wasatch che raggiungono i 3582 metri con la vetta del monte Timpanogos, la seconda cima pi\u00f9 elevata dei Wasatch. La catena dei Wasatch \u00e8 attraversata da tre stretti canyon: l\"'American Fork Canyon\"; il \"Provo Canyon\" che mette in comunicazione la Utah Valley con la \"Heber Valley\"; lo \"Spanish Fork Canyon\" che collega la Utah Valley con l'alto corso del fiume Price nell'estremit\u00e0 sudorientale della contea. La zona pianeggiante della Utah Valley \u00e8 compresa tra la catena dei Wasatch e il lago Utah e comunica con la Salt Lake Vally a nord attraverso lo stretto passaggio del fiume Jordan, che drena le acque del lago Utah verso il Gran Lago Salato. Lungo la Utah Valley sono situati tutti i principali centri abitati della contea. Sulla riva occidentale del lago Utah si elevano le \"Lake Mountains\" oltre le quali si estende la \"Cedar Valley\". Il confine occidentale della contea \u00e8 segnato dai monti Oquirrh e \"East Tintic\". La zona a sud del lago Utah \u00e8 occupata dalla \"Goshen Valley\".\nParchi e riserve naturali.\nL'area del lago Utah \u00e8 interamente ricompresa nell'omonimo parco statale. Il settore meridionale della contea fa parte della \"Foresta nazionale Manti-La Sal\" mentre nella \"Foresta Nazionale di Uinta\" sono ricompresi i monti Wasatch.\nIl Monumento Nazionale della grotta di Timpanogos \u00e8 situato sul versante settentrionale del Monte Timpanogos, lungo l\"'American Fork Canyon\". Si tratta di un sistema di tre grotte di origine carsica in cui l'azione dell'acqua sulla roccia calcarea ha permesso la formazione di stalattiti, stalagmiti, drappi e concrezioni eccentriche.\nStoria.\nLa regione della contea di Utah faceva parte dei territori degli indiani Ute, che vivevano lungo le rive del lago Utah. La spedizione di Dominguez ed Escalante visit\u00f2 l'area nel 1776. I primi coloni mormoni si insediarono nella Utah Valley nel 1849."}
{"id": "679478", "revid": "30753", "url": "https://it.wikipedia.org/wiki?curid=679478", "title": "Degeneration X", "text": ""}
{"id": "679481", "revid": "1305772", "url": "https://it.wikipedia.org/wiki?curid=679481", "title": "Contea di Wasatch", "text": "La contea di Wasatch, in inglese Wasatch County, \u00e8 una contea dello Stato dello Utah, negli Stati Uniti. Ha una popolazione di 15215 abitanti (2000). Il capoluogo \u00e8 Heber City. Il nome della contea deriva dal termine usato dagli indiani Ute per indicare un \"passo montano\".\nGeografia fisica.\nLa contea di Wasatch \u00e8 situata nella parte centrosettentrionale dello Stato dello Utah e ha una superficie di 3132 km\u00b2. Il territorio \u00e8 prevalentemente montuoso ed \u00e8 posto sullo spartiacque dei bacini idrografici del Colorado e del Gran Bacino. Tra le catene dei monti Wasatch ad est e dei monti Uinta nel settore occidentale si apre la zona pianeggiante di \"Heber Valley\" nella quale sono concentrati i principali centri abitati. Nella contea sono presenti tre laghi artificiali ottenuti dallo sbarramento dei fiumi Provo (\"Jordanelle Reservoir\" e \"Deer Creek Reservoir\") e Strawberry (\"Straberry Reservoir\").\nParchi e riserve naturali.\nNel territorio della contea sono presenti tre parchi statali e la \"Foresta nazionale di Uinta\".\nI parchi di \"Deer Creek\" e \"Jordanelle\" comprendono gli omonimi laghi artificiali e le aree circostanti.\nIl parco di \"Wasatch Mountain\" si estende nella parte nordoccidentale della contea, nei pressi della citt\u00e0 di Midway.\nStoria.\nLa regione della contea di Wasatch faceva parte dei territori degli indiani Ute. Nel 1776 la zona fu visitata da membri della spedizione di Dominguez ed Escalante. I primi insediamenti stabili risalgono al 1859. La contea fu istituita nel 1862."}
{"id": "679484", "revid": "1714743", "url": "https://it.wikipedia.org/wiki?curid=679484", "title": "Giovanni Giorgio I di Sassonia", "text": "Biografia.\nFiglio secondogenito dell'elettore Cristiano I e di sua moglie Sofia di Brandeburgo, succedette a suo fratello Cristiano II nella carica dell'elettorato nel 1611, dopo la morte di costui.\nLa posizione geografica della Sassonia quanto il suo ruolo importante all'interno degli stati imperiali protestanti davano al suo elettore un ruolo di protagonista durante il periodo della guerra dei trent'anni. All'inizio del suo incarico, tuttavia, Giovanni Giorgio I assunse una posizione alquanto distaccata nei confronti del conflitto che lacerava il Sacro Romano Impero. La sua fedelt\u00e0 alla religione protestante era indiscussa, tuttavia egli non aveva intenzione di rafforzare l'influenza e il potere politico del Brandeburgo n\u00e9 tantomeno del Palatinato; fu cos\u00ec che l'elettore di Sassonia si prepar\u00f2 a cambiare politica e a favorire la casata degli Asburgo e la fazione cattolica.\nSpinto da queste motivazione nel 1619 favor\u00ec l'elezione di Ferdinando II d'Asburgo arciduca di Stiria al trono imperiale. \nIl nuovo imperatore del Sacro Romano Impero assicur\u00f2 il suo appoggio all'elettore di Sassonia nella sua nuova campagna in Boemia e questi rispett\u00f2 la sua parte dell'accordo aiutando l'imperatore a scacciare dalla Boemia l'elettore palatino del Reno, Federico V, e occupando la Slesia e la Lusazia.\nQuando fu ovvia l'intenzione dell'imperatore di sradicare il protestantesimo dal Sacro Romano Impero, la fedelt\u00e0 di Giovanni Giorgio cominci\u00f2 a traballare.\nLe cose peggiorarono quando l'imperatore promulg\u00f2 nel 1629 l'editto di restituzione. Nonostante tutto l'elettore sassone rimase restio a spezzare la sua alleanza con l'imperatore. La sua indecisione fu manifesta quando nel 1631 dopo aver organizzato un'assemblea dei principi protestanti a Lipsia si accontent\u00f2 di manifestare una formale protesta contro l'editto senza andare oltre, nonostante i fervidi appelli del predicatore protestante Matthias Hoe von Hohenegg.\nNel frattempo il sovrano svedese Gustavo II Adolfo di Svezia era giunto in Germania. L'elettore di Sassonia non gli concesse il passaggio sull'Elba nel Wittenberg, impedendogli di impossessarsi di Magdeburgo.\nTuttavia la riluttanza di Giovanni Giorgio a unirsi ai principi protestanti ebbe termine quando le armate imperiali, alla guida di Giovanni Tserclaes conte di Tilly, iniziarono a saccheggiare le terre di Sassonia, inducendolo a stringere nel settembre del 1631 una alleanza con il re svedese. Fu cos\u00ec che le truppe sassoni parteciparono a fianco degli Svedesi alla battaglia di Breitenfeld, nella quale vennero messe in rotta dagli imperiali costringendo lo stesso elettore alla fuga.\nDopo questa sconfitta Giovanni Giorgio tent\u00f2 la rivincita invadendo la Boemia ed occupando Praga, ma subito dopo cerc\u00f2 di trattare la pace e le sue truppe offirono poca resistenza al condottiero Wallenstein che ricacci\u00f2 i sassoni nei loro confini. \nAlla morte del sovrano svedese a L\u00fctzen nel 1632 l'elettore si rifiut\u00f2 nuovamente di unirsi ai principi luterani sotto la guida della corona svedese.\nNel maggio 1635 egli tratt\u00f2 la tregua e la cessazione della guerra civile all'interno dell'impero con la pace di Praga tra l'imperatore e i principi luterani. Venne ricompensato dall'imperatore per i suoi sforzi e per la sua lealt\u00e0 con l'acquisizione della Lusazia e \ndell'arcivescovato di Brandeburgo per suo figlio Augusto. \nSubito dopo la firma del trattato Giovanni Giorgio dichiar\u00f2 guerra alla Svezia ma venne battuto a Wittstock nel 1636 e fu costretto a firmare una pace con gli svedesi che lo indussero a cedere Lipsia. \nDopo la pace di Vestfalia la Sassonia mantenne quanto ottenuto con la pace di Praga e nel 1656 Giovanni Giorgio I mor\u00ec, lasciando l'elettorato a Giovanni Giorgio II di Sassonia.\nMatrimoni e figli.\nGiovanni Giorgio si spos\u00f2 due volte. La prima con la principessa Sibilla Elisabetta, figlia di Federico I di W\u00fcrttemberg, che mor\u00ec di parto. La seconda volta con Maddalena Sibilla di Hohenzollern, figlia di Alberto Federico di Prussia, dalla quale ebbe i seguenti figli che raggiunsero l'et\u00e0 adulta:\nEredit\u00e0.\nGiovanni Giorgio lasci\u00f2 ai tre figli cadetti una parte dei territori, da cui le tre linee di Sassonia-Weissenfels, Sassonia-Merseburg e Sassonia-Zeitz. I domini di tutti e tre questi ducati ricaddero alla linea elettorale per estinzione oppure per rinuncia, rispettivamente nel 1746, nel 1738 e nel 1715."}
{"id": "679485", "revid": "110157", "url": "https://it.wikipedia.org/wiki?curid=679485", "title": "Contea di Wayne (Utah)", "text": "La contea di Wayne, in inglese Wayne County, \u00e8 una contea dello Stato dello Utah, negli Stati Uniti. Ha una popolazione di 2509 abitanti (2000). Il capoluogo \u00e8 Loa. La contea deve il proprio nome a Wayne Robinson, figlio di Willis E. Robinson, delegato per la contea all'Assemblea Costituente dello Utah nel 1895.\nGeografia fisica.\nLa contea di Wayne \u00e8 posta nella parte centromeridionale dello Utah e ha una superficie complessiva di 6388 km\u00b2. Il territorio fa parte dell'altopiano del Colorado ed \u00e8 delimitato a est dal corso del Green River.\nLa parte occidentale \u00e8 montuosa e ricoperta da foreste. \u00c8 attraversata dal fiume Fremont, lungo il quale si trovano i principali centri abitati e la cui valle divide i massicci di Thousand Lake Mountain e Boulder Mountain. Una piega della crosta terrestre, chiamata Waterpocket Fold attraversa l'intera contea in direzione nord-sud e divide la zona occidentale dalla parte desertica orientale.\nLa regione centrale \u00e8 occupata dalla sezione meridionale del Deserto di San Rafael. \u00c8 attraversata dal fiume Dirty Devil che scorre in direzione nord-sud e raccoglie le acque del fiume Fremont, che attraversa la regione lungo la direzione ovest-est.\nLa parte occidentale della contea \u00e8 desertica e solcata da numerosi canyon nel bacino del Green River.\nParchi e riserve naturali.\nLa contea di Wayne comprende due parchi nazionali, la Foresta nazionale di Dixie e la riserva del Glen Canyon.\nLa Foresta nazionale di Dixie si estende nella parte sudoccidentale della contea e comprende il massiccio di Boulder Mountain.\nIl Parco nazionale di Capitol Reef occupa la parte centrale dello Stato, lungo il Waterpocket Fold. La regione \u00e8 una ampia area desertica solcata da canyon e disseminata di formazioni di arenaria di diverse colorazioni che fenomeni erosivi hanno modellato in picchi, guglie e cupole di roccia.\nIl Parco nazionale di Canyonlands si trova lungo il confine orientale della regione lungo il corso del Green River (fiume). Sono comprese nella contea di Wayne due aree del parco: il distretto di The Maze (\"il labirinto\") e l'Horseshoe Canyon.\nIl distretto di \"The Maze\" \u00e8 la sezione pi\u00f9 remota del parco ed \u00e8 costituita da un articolato sistema di canyon con pareti e picchi di arenaria di diversa colorazione.\nL'Horseshoe Canyon \u00e8 noto per le testimonianze archeologiche di et\u00e0 preistorica e le pitture e le incisioni rupestri risalenti in prevalenza ad un periodo compreso tra il 2000 a.C. e il 500 d.C. Uno dei punti pi\u00f9 interessanti per abbondanza, qualit\u00e0 e stato di conservazione di pitture e le incisioni rupestri \u00e8 denominato \"Grande Galleria\" (in inglese \"Great Gallery\").\nLa parte settentrionale della Glen Canyon National Recreation Area occupa una ampia porzione di territorio ad ovest del Parco nazionale di Canyonlands.\nStoria.\nLa presenza umana nella regione risale all'et\u00e0 preistorica. Le testimonianze archeologiche, pitture e le incisioni rupestri, rinvenute nella contea di Wayne, risalgono ad un'epoca compresa tra il 6300 a.C. e il 500 d.C. e sono attribuite a popolazioni appartenenti alla \"cultura arcaica del deserto\" e alla Cultura di Fremont. In epoca storica la regione fece parte del territorio degli indiani Ute. I primi insediamenti di coloni di origine europea furono realizzati solo a partire dal 1880. La contea fu costituita nel 1892.\nCitt\u00e0 e paesi.\nLe comunit\u00e0 della contea sono:"}
{"id": "679487", "revid": "1305772", "url": "https://it.wikipedia.org/wiki?curid=679487", "title": "Contea di Weber", "text": "La contea di Weber, in inglese Weber County, \u00e8 una contea dello Utah, negli Stati Uniti. Ha una popolazione di 196533 abitanti (2000). Il capoluogo \u00e8 Ogden. La contea deve il suo nome al fiume Weber che l'attraversa.\nGeografia fisica.\nLa contea di Weber \u00e8 posta nel nord dello Stato dello Utah, sulle rive del Gran Lago Salato. La sua superficie complessiva \u00e8 di 1705 km\u00b2. La parte orientale lungo le coste del Gran Lago Salato \u00e8 pianeggiante ed \u00e8 la zona in cui si concentrano i principali centri abitati. La parte orientale \u00e8 invece montuosa e attraversata dai fiumi Ogden e Weber.\nStoria.\nLa regione fu per secoli parte del territorio degli indiani Shoshone e Ute. I primi europei arrivarono nella regione all'inizio dell'Ottocento mentre il primo insediamento stabile sulle rive del fiume Weber risale al 1843. La contea fu costituita nel 1852."}
{"id": "679488", "revid": "22643", "url": "https://it.wikipedia.org/wiki?curid=679488", "title": "Skyeurope", "text": ""}
{"id": "679492", "revid": "6923", "url": "https://it.wikipedia.org/wiki?curid=679492", "title": "Kagoshima", "text": " \u00e8 una citt\u00e0 del Giappone, capoluogo dell'omonima prefettura di Kagoshima.\nGeografia fisica.\nLa citt\u00e0 \u00e8 situata all'estremit\u00e0 sudoccidentale dell'isola di Ky\u016bsh\u016b.\nAl 1\u00ba aprile 2012 aveva 605.609 abitanti, con una densit\u00e0 di 1.110 abitanti per km\u00b2 su una superficie di 547,07\u00a0km\u00b2. La maggior parte della citt\u00e0 \u00e8 collinare con altezza sul livello del mare che va dai 100 ai 300 metri. La consistenza del terreno \u00e8 quasi al 100% di origine vulcanica. La citt\u00e0 gode di un clima subtropicale con temperature miti (media annuale circa 18\u00a0\u00b0C).\nIl vulcano attivo Sakurajima, situato a 4\u00a0km di distanza, dall'altra parte della baia di Kinko, troneggia sulla citt\u00e0 di cui \u00e8 divenuto il simbolo. Ha avuto pi\u00f9 di trenta grandi eruzioni nel corso dei secoli, la pi\u00f9 recente nel 1914, con la quale congiunse permanentemente l'isola di Ky\u016bsh\u016b con l'attuale penisola \u014csumi.\nIl vulcano consiste di tre cime: quella nord \u00e8 alta 1.117 m, quella centrale 1.060 e quella a sud 1.010. \u00c8 attivo e regolarmente inonda la citt\u00e0 con le sue ceneri.\nRicostruita dopo il conflitto della Seconda Guerra Mondiale, Kagoshima ha strade la cui larghezza arriva a circa 50 metri.\nNel luglio del 2019, la citt\u00e0 giapponese \u00e8 stata colpita da piogge torrenziali, a seguito delle quali le autorit\u00e0 nipponiche hanno ordinato l'evacuazione di 600.000 persone.\nGemellaggi e patti di amicizia.\nKagoshima \u00e8 gemellata con:\nInoltre ha rapporti di amicizia con:\nRelazioni con Napoli.\nLa localizzazione in una baia, il clima mite ed il vulcano Sakurajima, hanno contribuito a soprannominare Kagoshima, la \"Napoli del Giappone\", somiglianza evidenziata anche nelle documentazioni fotografiche.\nProprio con la citt\u00e0 di Napoli, dal 3 maggio del 1960, \u00e8 attivo un gemellaggio. Da oltre 10 anni, l'amministrazione comunale finanzia la maggior parte del viaggio a Napoli per 10 cittadini, contribuendo a mantenere vivo il gemellaggio stesso.\nL'amministrazione ha inoltre dedicato a Napoli dei tram e una strada, \"Napori d\u014dri\" - viale Napoli, strada alberata a tre corsie per ogni senso di marcia situata nei pressi della nuova stazione di Kagoshima-Ch\u016b\u014d.\nA Napoli invece \u00e8 stata dedicata una strada alla citt\u00e0 giapponese, \"via Kagoshima\", con un'unica corsia a doppio senso, che si inerpica per 300 metri sulla collina del Vomero con una pendenza del 10%. In occasione delle celebrazioni per il cinquantesimo anniversario del Patto di Gemellaggio, il 9 luglio 2010, l'area del Centro Direzionale di Napoli compresa tra gli edifici C1 e B5 \u00e8 stata intitolata \"Largo Kagoshima\"."}
{"id": "679498", "revid": "1833487", "url": "https://it.wikipedia.org/wiki?curid=679498", "title": "Swinkels Family Brewers", "text": "Swinkels Family Brewers (precedentemente \"Bavaria\") \u00e8 un birrificio olandese gestito dalla settima generazione dalla famiglia Swinkels. Il gruppo vende birra con diversi marchi, tra cui Bavaria, Swinckels, La Trappe, Palm, Hollandia, Best Br\u00e4u, Rodenbach e Steenbrugge. La sede principale si trova a Lieshout e ci sono filiali in dodici paesi.\nStoria.\nNel 1680 la birra della compagnia veniva prodotta nei Paesi Bassi da un birraio chiamato Dirk Franssen Vereijken. Nel 1764 la pronipote di Dirk Vereijken, Brigitta Moorrees (1732\u20131802), spos\u00f2 Ambrose Swinkels (1741\u20131805). Dopo la morte di sua madre nel 1773, Brigitta e suo marito divennero i proprietari pieni del birrificio. Da allora, il birrificio \u00e8 di propriet\u00e0 della famiglia Swinkels. Ed \u00e8 nel 1924 che Jan Swinkels costru\u00ec una nuova birreria, dove per la prima volta venne prodotta la pilsener.\nI tre figli di Jan (Jan junior, Frans e Piet) hanno seguito le sue orme e hanno viaggiato all'estero per saperne di pi\u00f9 sull'arte della birra. Hanno cambiato il nome della societ\u00e0 in \"Bavaria\" (Baviera), un riferimento alla \"birra bavarese\", in quanto veniva spesso denominata sotto-birra o birra lager. La produzione annuale \u00e8 aumentata da 18 barili l'anno a 12.000 hl. Per controllare la qualit\u00e0 degli ingredienti, nel 1940 venne avviata la costruzione della propria malteria.\nNegli anni '70 ha iniziato a esportare birra, che ora viene esportata in 130 paesi. Nel 1978 la birra Bavaria di malto analcolica veniva venduta nei paesi musulmani di tutto il Medio Oriente.\nNel 2016, la societ\u00e0 ha acquistato le birrerie belghe del gruppo Palm Belgian Craft Brewers per arricchire il proprio portafoglio di birre speciali con l'acquisizione di 7 nuovi marchi 5 e ha acquisito una partecipazione del 35% nel marchio De Molen.\nNel 2018 il nome fu cambiato da \"Bavaria\" a \"Swinkels Family Brewers\" (Birrai della famiglia Swinkels). L'azienda \u00e8 associata alla Nederlandse Brouwers, associazione industriale di categoria dei birrifici dei Paesi Bassi.\nSwinkels Family Brewers, gestita dalla settima generazione degli Swinkels, \u00e8 la seconda birreria olandese con oltre 800 dipendenti. Oltre alla birra alcolica, l'azienda produce birra analcolica con uno 0,0% di alcol. Circa il 9 percento della produzione totale di birra \u00e8 costituito da birra senza alcol e a bassa gradazione alcolica (meno del 3,5%). Swinkels Family Brewers gestisce sei birrerie, tre nei Paesi Bassi, due in Belgio e uno in Etiopia. Questi birrifici hanno prodotto oltre 7,5 milioni di ettolitri di birra nel 2017. La birra \u00e8 prodotta in licenza in cinque paesi. La quota di birra nel fatturato del 2017 \u00e8 del 79 percento. Il contributo al fatturato delle licenze di birra \u00e8 un ulteriore 1%.\nIngredienti.\nAlla base della qualit\u00e0 della birra vi \u00e8 una severa selezione degli ingredienti: luppolo, malto e lievito vengono acquistati, lavorati o prodotti dall'azienda, mentre l'acqua utilizzata proviene da una sorgente di acqua minerale di Lieshout."}
{"id": "679501", "revid": "219110", "url": "https://it.wikipedia.org/wiki?curid=679501", "title": "HyperMemory", "text": "HyperMemory \u00e8 una tecnologia ATI che usa la memoria RAM del computer come parte memoria della scheda video frammentandone il buffer.\nViene utilizzata nelle schede video della serie Radeon.\nL'utilizzo di questa memoria supplementare avviene grazie al nuovo meccanismo di trasferimento dati tramite PCI Express.\nL'elevata latenza della connessione con la memoria RAM rende necessaria la presenza di un buffer sulla scheda per memorizzare le informazioni pi\u00f9 richieste dal processore, che consiste in uno o due chip di RAM con un bus a 32 o 64 bit verso la GPU.\nLa tecnologia \"HyperMemory\" consente una notevole riduzione dei costi di produzione delle schede e non riduce in modo significativo le prestazioni della GPU nell'accelerazione 2D; consente anche l'esecuzione di giochi 3D, a patto di abbassare i dettagli grafici. Viene pertanto utilizzata nelle schede video pi\u00f9 economiche o integrate nei Notebook."}
{"id": "679506", "revid": "767487", "url": "https://it.wikipedia.org/wiki?curid=679506", "title": "Thiago Schumacher", "text": "Carriera.\nNel ruolo di attaccante, crebbe nelle file dell'Atl\u00e9tico Paranaense, col quale disput\u00f2 11 incontri, realizzando 3 gol.\nTrasferitosi in Italia venne ingaggiato dall' nel 2005, non giocando neanche una partita.\nIl suo esordio in Serie A avvenne nelle file dell'Udinese il 5 novembre 2006, nella partita disputata contro il Livorno."}
{"id": "679507", "revid": "63756", "url": "https://it.wikipedia.org/wiki?curid=679507", "title": "Bassa Lusazia", "text": ""}
{"id": "679508", "revid": "125355668", "url": "https://it.wikipedia.org/wiki?curid=679508", "title": "Alta Lusazia", "text": "LOberlausitz o Alta Lusazia (dialetto dell'Oberlausitz: \"\u00c4berlausitz\"; lingua soraba superiore, \"Hornja \u0141u\u017eica\"; lingua soraba inferiore: \"G\u00f3rna \u0141u\u017eyca\"; lingua ceca: \"Horn\u00ed Lu\u017eice\"; lingua polacca: \"\u0141u\u017cyce G\u00f3rne\"), \u00e8 una regione del Nordeuropa che appartiene per circa il 67% alla Sassonia, per 30 % alla Polonia e per il rimanente al Brandeburgo.\nIn Sassonia l'Oberlausitz comprende all'incirca il circondario di G\u00f6rlitz e quello di Bautzen, con un confine settentrionale tra Hoyerswerda e Lauta, e in Brandeburgo la parte meridionale del circondario di Oberspreewald-Lusazia.\nDal 1945 la parte polacca dell'Oberlausitz tra i fiumi Queis, ad est, e il Nei\u00dfe, ad ovest, appartiene amministrativamente al voivodato della Bassa Slesia (in lingua polacca: \"Dolno\u015bl\u0105skie\"); solo una piccola punta intorno a \u0141\u0119knica (\"Lugknitz\") appartiene al Voivodato di Lubusz. In Brandeburgo le appartengono la citt\u00e0 di Ruhland e alcune localit\u00e0 a sud e a est. A sud il confine dell'Oberlausitz costituisce il confine tra la Sassonia e la Repubblica Ceca da Steinigtwolmsdorf ad ovest fino a Zittau e ad est il confine ceco-polacco fino a Tafelfichte.\nL'antico capoluogo dell'Oberlausitz \u00e8 Bautzen, ma la citt\u00e0 pi\u00f9 grande della regione si trova divisa fra Germania e Polonia: G\u00f6rlitz-Zgorzelec rispettivamente. Oberlausitz deve il suo nome, fin dal XV secolo, alla vicina regione di Niederlausitz. Originariamente questa era detta semplicemente Lausitz, dal nome degli abitanti di origine slava che ivi abitavano, chiamati Lusici (dall'antico termine sorabo che \"\u0142ug\", cio\u00e8 palude).\nIl territorio dell'attuale Oberlausitz portava inizialmente il nome \"Milska\", da un'antica radice milcena. Verso il 1410 fu sostituito dal nome \"Lausitz\" e poi distinto in due aree, l'Alta Lusizia (Oberlausitz) e la Bassa Lusizia (Niederlausitz).\nGeografia fisica.\nGeomorfologicamente l'Oberlausitz si form\u00f2 da un omogeneo masso granitico e solo la parte nord e nordest si \u00e8 formata nel pleistocene.\nLa parte centrale \u00e8 collinare, mentre a sud \u00e8 caratterizzata da una zona montuosa. I rilievi pi\u00f9 alti dell'attuale parte dell'Oberlausitz si trovano tra i Monti di Zittau, parte della catena montuosa dei Monti lusaziani, che per\u00f2 si trovano per gran parte nella Cechia. Le cime pi\u00f9 importanti sono (tra parentesi l'altezza in metri s.l.m.):\nIl punto pi\u00f9 elevato dello storico Oberlausitz, con i suoi 1072\u00a0m s.l.m., si trova a circa 500\u00a0m a nord-est della cima sul versante del Tafelfichte (Monti Iser) nel triangolo Oberlausitz \u2013Slesia\u2013Boemia, il punto pi\u00f9 basso, con i suoi 92\u00a0m s.l.m., sull'ex confluenza della Grenzpulsnitz e della Schwarzen Elster a Tettau OL, ad ovest di Ruhland OL.\nTutti i corsi d'acqua maggiori dell'Oberlausitz scorrono da sud verso nord. Ad ovest il fiume Pulsnitz formava il confine con la Sassonia.\nLa Sprea nasce piuttosto a sud del territorio e scorre attraverso Bautzen. La \nNei\u00dfe (polacco: \"Nysa \u0141u\u017cycka\") segna oggi il confine tra Germania e Polonia. Essa ha la sua sorgente nei boemi Monti Iser, si dirige verso Zittau, in territorio dell'Oberlausitz, attraversa G\u00f6rlitz e lascia il territorio presso Bad Muskau, in direzione del Niederlausitz. La maggior parte dei piccoli corsi d'acqua sono chiamati semplicemente \"Wasser\", spesso in combinazione con il nome di una localit\u00e0 attraversata.\nBen visibili sono le strette valli tra falesie dette \"Oberlausitzer Skalen\", al fondo delle quali scorrono corsi d'acqua quali, ad esempio, l'Hoyerswerdaer Schwarzwasser o il L\u00f6bauer Wasser. Esse sono state scavate nelle emergenti falesie durante il primo periodo glaciale, nelle zone collinose del territorio montano.\nIl confine orientale dell'antico Oberlausitz fu marcato dal Queis, che passa vicino a Lauban e successivamente dirige a nord nel rettitorio della Slesia, sfociando nel B\u00f3br.\nIn particolare la zona tra Kamenz e L\u00f6bau con Bautzen in centro, era adatta all'attivit\u00e0 agricola e ancor oggi essa \u00e8 piuttosto fertile.\nNel XIX secolo nell'Oberlausitz settentrionale, a est di entrambe le rive della Nei\u00dfe e intorno a Hoyerswerda fu scoperto il carbone. In particolare la sua estrazione a cielo aperto ha rovinato gran parte del paesaggio.\nAttualmente il carbone viene ancora estratto nelle cave di Nochten e di Reichwalde, a sud di Wei\u00dfwasser, cos\u00ec come nella parte polacca di Tur\u00f3w presso Bogatynia. Molte delle miniere di carbone a cielo aperto vengono ricoltivate dagli anni '70, soprattutto dal 1990 viene attribuito gran valore alla rimessa in produzione degli impianti estrattivi.\nL'insieme dei conseguenti laghi creatisi e che si creeranno viene chiamato gi\u00e0 \"Lausitzer Seenland\".\nStoria.\nOrigini.\nSecondo lo stato attuale delle ricerche sulla preistoria europea, la zona dell'Oberlausitz \u00e8 stata gi\u00e0 sfruttata dai cacciatori del mesolitico. Per il neolitico s'intravede la cultura della ceramica decorata a punzone, seguita dalla cultura del bicchiere imbutiforme, della cultura delle anfore globulari e quindi della cultura della ceramica cordata della fine del neolitico.\nLo spettro delle forme della ceramica cordata si lascia intravedere ancora nell'et\u00e0 del bronzo, che inizia con la cultura di Unetice. Durante il neolitico, grazie alla stanzialit\u00e0, la popolazione crebbe notevolmente e cos\u00ec fu pure durante il periodo di sviluppo creatosi con la invenzione della tecnologia del bronzo. A met\u00e0 di questa era si svilupp\u00f2 anche, nell'intera Lusazia, la cosiddetta cultura lusaziana. A quest'ultima segu\u00ec la \"Billendorfer Kultur\", dell'et\u00e0 del ferro.\nLa denominazione slava.\nLa denominazione del territorio da parte degli Slavi risale al VII secolo. Nel territorio tra le odierne citt\u00e0 di Kamenz e L\u00f6bau si era stabilita la stirpe dei Milceni. Il loro centro era l'insediamento cittadino nella localit\u00e0 ove oggi si trova Ortenburg, nella parte vecchia di Bautzen.\nAnche nella valle della Nei\u00dfe vi \u00e8 stato presto un insediamento slavo. La popolazione contadina sorba eresse numerose posizioni elevate fortificate, che da una parte fungevano da punto centrale di un insediamento e luoghi di rifugio per fuggitivi e dall'altra erano gi\u00e0 sedi abitative della nobilt\u00e0 slava, che gi\u00e0 indica un embrione di feudalesimo.\nInsediamenti tedeschi ad est.\nL'autonomo sviluppo dei Milceni fu violentemente interrotto nel X secolo dall'espansione ad est dei primi stati feudali tedeschi. Il re Enrico I di Sassonia diede inizio, con le sue campagne del 921 e del 922 e del 928 e 929, alla sottomissione \"manu militari\" dei Sorbi. I Milceni dal 932 furono obbligati a versamenti di tributi. Dopo il 936 essi poterono, a seguito delle tensioni sorte dopo la morte di Enrico, scuotersi di dosso il predominio del regno dei Franchi Orientali. Solo nel 990 il margravio di Mei\u00dfen Eccardo I pot\u00e9 sottomettere i Milceni.\nTutte le fortezze d'altura nelle zone di confine furono distrutte e preparate come punti di partenza per ulteriori occupazioni.\nDa un punto di vista religioso, l'Oberlausitz fu assegnato alla diocesi di Mei\u00dfen, fondata nel 968. Nel 1002 il vescovo e cronista Tietmaro di Merseburgo cita per la prima volta la citt\u00e0 di Bautzen.\nNel 1091 l'imperatore Enrico IV di Franconia don\u00f2 cinque localit\u00e0 nella terra dei Milceni alla diocesi di Mei\u00dfen.\nPresto per\u00f2 il dominio tedesco si trov\u00f2 a fronteggiare l'espansione dello stato feudale polacco. Nel 1002 il duca Boleslao I di Polonia riusc\u00ec ad estorcere al re tedesco Enrico II il Santo il feudo di Milsca. Dopo numerose campagne militari, rovesci e vittorie da entrambe le parti, si giunse, il 30 gennaio 1018 alla pace di Bautzen e la marca di Lusazia (oggi Niederlausitz) rimase libera da infeudamento e solo nel 1031, con la vittoria di Corrado II il Salico sul re polacco Miecislao II di Polonia, torn\u00f2 nuovamente sotto il dominio dei margavi di Mei\u00dfen.\nNel 1076 il re Enrico IV di Franconia subentr\u00f2 come feudatario al duca di Boemia Vratislao II. Il genero del duca boemo, conte Wiprecht di Groitzsch govern\u00f2 dal 1084 al 1108 la terra dei Milceni autonomamente da Ortenburg.\nPer il 1144 \u00e8 dimostrato che la \"provincia Zagost\", territorio a sud-est di G\u00f6rlitz, intorno a Seidenberg, era parte della \"Land Budissin\", per cui il futuro Oberlausitz gi\u00e0 nel XII secolo aveva raggiunto la sua grande espansione e il Queis rimase a lungo il confine con la Slesia.\nNel 1156 l'imperatore Federico Barbarossa strinse un'alleanza con il duca boemo Vladislao II, per cui gli promise oltre alla corona regale, l'infeudatura della rocca e della terra di Budissin: entrambe la promesse furono realizzate entro due anni. Cos\u00ec ebbe inizio il primo duraturo periodo boemo nella storia dell'Oberlausitz.\nNel primo secolo di governo boemo sorsero \u2013 a parte la vecchia Bautzen \u2013 tutte le citt\u00e0 pi\u00f9 importanti dell'Oberlausitz, e anche le pi\u00f9 significative istituzioni ecclesiastiche furono fondate in quel periodo.\nIl re Ottocaro I di Boemia ed i suoi successori hanno dotato la cattedrale di San Pietro a Bautzen, allestita tra il 1213 e il 1218 dal vescovo Bruno II di Porstendorf, di ricchi arredi. La regina Cunegonda di Svevia sponsorizz\u00f2 nel 1234 l'abbazia di St. Marienthal, che nel 1244 pass\u00f2 alla diocesi di Praga e Bernhard von Kamenz fond\u00f2 il secondo convento cistercense della stessa abbazia.\nDal 1100, attraverso il dissodamento, operato soprattutto dai contadino sorbi, il territorio culturale si ampli\u00f2. A quei tempi sorsero nuove comunit\u00e0 intorno a Hoyerswerda. Sotto I re boemi si intensific\u00f2 verso la met\u00e0 del XII secolo lo sfruttamento agricolo dell'Oberlausitz, che fu stimolato dalla concorrenza fra i re ed i vescovi di Mei\u00dfen.\nNel quadro della colonizzazione tedesca dell'est furono insediati contadini nel territorio; questi dissodarono grandi estensioni boschive e costituirono nuove comunit\u00e0 locali. Non fu raro nemmeno l'aumento di borgate sorbe nel corso della \"Ostsiedlung\". I nuovi coloni erano giuridicamente meglio tutelati rispetto alla precedente popolazione slava. I coloni tedeschi potevano trasmettere in eredit\u00e0 i loro beni. Essi dovevano solo pagare modesti interessi ai proprietari terrieri e adempiere per loro a pochi servizi. Essi inoltre avevano a disposizione maggiori superfici rispetto ai contadini sorbi dei vecchi insediamenti. I nuovi comuni (in gran parte tedeschi) potevano inoltre sbrigare le loro faccende in relativa autonomia. Anche i sorbi, coinvolti nello sfruttamento delle nuove terre, godevano dei medesimi diritti e privilegi come i coloni germanofoni.\nCon l'emigrazione dalle zone a ovest dell'Elba nacque una nobilt\u00e0 propria dell'Oberlausitz. Questa teneva sotto controllo il territorio per conto del re o del margravio e riceveva in contropartita l'assegnazione di un feudo. La nobilt\u00e0 consisteva solo in costoro, poich\u00e9 dopo l'occupazione tutta la terra apparteneva al re.\nLiberi signori terrieri per allodio, che in Boemia componevano gran parte della nobilt\u00e0, non esistevano nella terra di Budissin. Lo sviluppo di una nobilt\u00e0 ministeriale era impossibile nell'Oberlausitz, poich\u00e9 qui mai ci fu una corte dei signori della terra e di conseguenza nessun impiego corrispondente.\nNel 1241 I confini tra i possedimenti della diocesi di Mei\u00dfen e quelli della corona boema furono regolati da un accordo.\nTra il 1253 (decesso del re Venceslao I di Boemia) e il 1262 (prima documentazione nota sugli Ascanidi) la signoria sulla Terra di Budissin pass\u00f2 agli Ascanidi. N\u00e9 il vero momento del passaggio ereditario n\u00e9 la riforma delle propriet\u00e0, feudi o beni dotali possono essere determinati con sicurezza.\nCon l'incarico di \"Vogt\" come rappresentanti del signore proprietario del territorio, gli Ascanidi riuscirono ad ottenere il pi\u00f9 importante ufficio di supremazia nell'Oberlausitz.\nIn linea di massima i poteri di burgravio e di magistrato locale durante il periodo boemo erano concentrati in una sola persona e tuttavia ancora ampliati. Il \"Vogt\", come rappresentante del signore del territorio svolgeva il compito di massimo livello: egli decideva sugli affari del feudo, presiedeva il tribunale ed era il comandante militare locale.\nTutto sommato i poteri di base del \"Vogt\" rimasero immutati fino alla guerra dei trent'anni, bench\u00e9 durante questo lungo periodo le prassi amministrative fossero pi\u00f9 volte mutate.\nDurante il periodo di comando degli Ascanidi l'evento pi\u00f9 significativo fu la suddivisione dell'Oberlausitz in due parti, la Terra di Budissin e quella di G\u00f6rlitz, effettuata dal margravio Ottone IV di Brandeburgo nel 1268. Che fece ancora rivivere tra il 1377 e il 1396 quell'ampia autonomia goduta da entrambi i territori fino al 1329 nel ducato di G\u00f6rlitz. Nel territorio di G\u00f6rlitz vennero conseguentemente tenuti alcuni incontri fra i nobili locali, e tale abitudine rimase anche dopo la riunificazione delle due parti di territorio. G\u00f6rlitz, quale punto centrale del territorio orientale guadagn\u00f2 rapidamente d'importanza e si svilupp\u00f2 come la citt\u00e0 economicamente pi\u00f9 forte dell'intero Oberlausitz.\nDopo l'estinzione degli Ascanidi del 1319, i principi dei territori confinanti rivendicarono per s\u00e9 l'Oberlausitz, quindi anche il re di Boemia Giovanni I, del casato dei Lussemburgo.\nA Giovanni l'imperatore Ludovico il Bavaro diede in feudo la \"Terra di Budissin\"; le parti orientali del territorio divennero bene dotale per Enrico I di \u015awidnica, duca di Jauer, che lo cedette poi nel 1329 al re di Boemia, eccetto la zona di Luba\u0144. Nello stesso anno Giovanni incorpor\u00f2 la \"terra et civitas goerlic\" della corona boema. Ci\u00f2 significa che l'Oberlausitz fu giuridicamente strettamente e durevolmente legato al regno di Boemia, senza che il suo ordine interno ne venisse intaccato.\nLega delle sei citt\u00e0.\nNel 1346 le cinque citt\u00e0 reali dell'Oberlausitz, Bautzen, Lauban, L\u00f6bau, G\u00f6rlitz, Kamenz e la citt\u00e0 ex boema di Zittau fondarono la Lega delle Sei Citt\u00e0 dell'Alta Lusazia.\nLe forze unite delle citt\u00e0 dovevano assicurare la \"Landfrieden\" e prevenire gli attacchi dei cavalieri predoni. Ci\u00f2 rientrava anche negli scopi dei sovrani e dell'imperatore Carlo IV in particolare, che sostenne le citt\u00e0 con numerosi privilegi\nLe sei citt\u00e0 potevano a questo riguardo in seguito imporsi sulla nobilt\u00e0. Con la loro prosperit\u00e0 economica aument\u00f2 anche la loro influenza politica. Esse poterono, nei due secoli successivi, con l'acquisto di numerose localit\u00e0, portare una quota notevole della pianura sotto il diretto dominio del Consiglio della citt\u00e0. Inoltre imposero il loro diritto sulla nobilt\u00e0 nelle loro periferie.\nLa guerra degli ussiti.\nQuando in Boemia, all'inizio del XV secolo scoppi\u00f2 la rivolta degli Ussiti, l'Oberlausitz vi si oppose. In accordo con l'imperatore Sigismondo di Lussemburgo e con la Bassa Lusazia fu condotta una guerra contro l'esercito ussita.\nKamenz, Reichenbach, L\u00f6bau, Zittau e Lauban furono occupate e saccheggiate dagli ussiti. Solo le due grosse citt\u00e0 di Bautzen e G\u00f6rlitz poterono sostenere l'assedio. Durante questa guerra i legami dell'Oberlausitz con la corona Boema si allentarono e a causa della debolezza del regno le classi del margraviato poterono regolare ampiamente i loro affari senza intromissioni regali. A quel tempo si svilupp\u00f2 l'assemblea dell'Oberlausitz come lo strumento pi\u00f9 importante per una stabile libert\u00e0.\nNel 1469 i ceti dell'Oberlausitz presero le distanze dal re di Boemia Giorgio, poich\u00e9 questi aveva aderito all'Utraquismo, che il Papa aveva giudicato eretico anche nella sua forma pi\u00f9 moderata.\nGli abitanti dell'Oberlausitz riconobbero come re l'ungherese Mattia Corvino, che port\u00f2 sotto il suo dominio tutti i territori boemi (Moravia, Slesia e Lusazia) ma non pot\u00e9 mai conquistare la stessa Boemia. Fino alla pace di Olomouc (1479) essi presero parte alla guerra per il trono boemo.\nMattia cerc\u00f2 di amministrare le sue terre in modo pi\u00f9 efficiente. Nella Slesia egli insedi\u00f2 un Capo del territorio, al quale furono sottoposti anche gli abitanti della Lusazia. I ceti pi\u00f9 alti dell'Oberlausit videro in questo provvedimento un pericolo per la loro autonomia.\nCon la morte del Corvino nel 1490 l'Oberlausitz divenne anche di fatto, nuovamente, una parte importante del regno boemo. L'odiato \"vogt\" Georg von Stein, subito dopo la morte del suo signore fu cacciato dalla sua sede di Ortenburg a Bautzen.\nAssemblea dell'Oberlausitz.\nAlla fine del XV secolo il sistema die margaviati fu ampiamente rivisto. Rappresentante dei signori del territorio fu il \"Landvogt\", che fu scelto tradizionalmente tra i nobili delle terre della corona boema. Prima del 1620 solamente una volta un abitante dell'Oberlausitz divenne \"Landvogt\".\nA Bautzen e G\u00f6rlitz c'era ancora un capo dell'amministrazione. Questi tre funzionari costituivano, con alcuni segretari, l'intera amministrazione regia.\nCentro del potere del territorio era la stabile Assemblea dell'Oberlausitz. Da met\u00e0 del XIV secolo fino alla divisione dell'Oberlausitz a seguito del Congresso di Vienna l'assemblea si costitu\u00ec dai due ceti insieme, sotto la quale stavano come primo ceto le signorie locali, i cavalieri, il capitolo del duomo di San Pietro di Bautzen, i cistercensi delle abbazie di Marienstern, Marienthal e di quella delle Maddalene di Lauban, come quale secondo ceto stavano le citt\u00e0, tra cui quelle della Lega delle Sei Citt\u00e0 dell'Alta Lusazia.\nOgni ceto si riuniva per s\u00e9 medesimo, il primo in determinati giorni, le citt\u00e0 in altri e nessuna decisione generale poteva essere presa senza un previo accordo.\nIl tribunale di livello pi\u00f9 elevato, il Tribunale del territorio e delle citt\u00e0, era istituito insieme dai due ceti. Un suo verdetto era sufficiente. Non era possibile appellarsi al tribunale regio di Praga., che le questioni di\nTra nobili e ceti vi furono, nel XV secolo e all'inizio del XVI, dei conflitti che erano portati di fronte al tribunale, dato che ogni ceto tendeva ad imporre tasse sulla propriet\u00e0 terriera.\nIl tentativo della nobilt\u00e0 di stabilire insieme ai cavalieri, ai prelati e ai borghesi un ulteriore ceto, fall\u00ec.\nFormazione della denominazione Oberlausitz.\nA differenza della successiva Bassa Lusazia (\"Niederlausitz\"), all'antica terra della Lusazia mancava la denominazione della terra di Milceni. Per la zona tra il Pulsnitz a ovest e il Queis a est si usavano fino al XVI secolo diverse denominazioni, quali \"l'intera Terra di Budissin\" o \"la Terra di Budissin e di G\u00f6rlitz\".\nChe la fondazione della Lega delle Sei citt\u00e0 nel 1346 abbia condotto subito ad una nuova denominazione del territorio, dipende insieme dal fatto, che ad appartenevano non solo le citt\u00e0 regie di Bautzen, G\u00f6rlitz, Lauban, L\u00f6bau e Kamenz, bens\u00ec anche la boema citt\u00e0 di Zittau, che solo a seguito di questa alleanza fu incorporata nel margraviato di Bautzen.\nA quel tempo si impose anche per il margraviato la denominazione di \"Terra delle sei citt\u00e0\" o brevemente \"Sei citt\u00e0\", nella forma del greco antico \"Hexapolis\" o \"Terra hexapolitana\".\nLa formazione dell'attuale nome del territorio non \u00e8 originata da dimostrazione di citt\u00e0 e ceti quali portatori di un'identit\u00e0 regionale, bens\u00ec dall'esterno. Dal XV secolo il nome \"Lusatia\" dell'odierna Niederlausitz fu sempre pi\u00f9 frequentemente diffuso. Per la prima volta il nome \"Lusatia\" venne utilizzato nella matricola dell'Universit\u00e0 di Lipsia, fondata nel 1409, per l'intera, attuale Lusazia. Nel 1474 si sottoline\u00f2 per la prima volta nella Cancelleria del re ungherese Mattia Corvino il territorio della Lega delle sei citt\u00e0 come \"Lusatia superior\", ovvero Oberlausitz. Solo nella met\u00e0 del secolo successivo il territorio venne via via sempre di pi\u00f9 chiamato cos\u00ec dai suoi abitanti.\nLa riforma protestante.\nSolo pochi anni dopo l'affissione delle 95 tesi di Martin Lutero nella chiesa del castello di Wittenberg (1517) il patrimonio ideologico della riforma si diffuse anche nell'Oberlausitz.\nA G\u00f6rlitz, Zittau e Bautzen vennero tenute nel 1520 e 1521 le prime prediche evangeliche. La nobilt\u00e0 e i membri dei consigli delle citt\u00e0 tuttavia ne provarono scarso interesse e cercarono di impedirne la diffusione. Anche il re si schier\u00f2 contro gli sforzi riformatori nella Lusazia con duri ordini. Ma a G\u00f6rlitz e Bautzen le autorit\u00e0 cittadine cedettero alla pressione popolare e introdussero ufficialmente la Riforma negli anni 1523 e 1524.\nI cambiamenti verso la nuova Chiesa furono compiuti solo in piccoli, prudenti scritti. Particolarmente le Collegiate di Bautzen vi si opposero con successo e restarono a tempo indeterminato cattoliche.\nComplessivamente ci vollero secoli prima che l'insegnamento luterano finalmente s'imponesse nella maggior parte delle parrocchie del territorio. Ci\u00f2 fu dovuto al fatto che i principi del territorio non introdussero la Riforma, bens\u00ec i consigli delle citt\u00e0 e i nobili terrieri, che prescrissero la nuova confessione alle chiese sotto il loro patronato e in questo modo decisero l'accostamento al protestantesimo.\nGli Asburgo dal 1526 al 1635.\nDopo la morte del re di Boemia e di Ungheria Luigi II nella battaglia di Moh\u00e1cs del 1526 gli stati generali boemi scelsero come re di Boemia Ferdinando I, che in tale qualit\u00e0 divenne anche signore del territorio dell'Oberlausitz.\nTuttavia i ceti avevano gi\u00e0 riconosciuto lui come sovrano erede, poich\u00e9 era il cognato di Luigi II. Il nuovo re nomin\u00f2 \"Vogt\" Zdislav Berka von Dub\u00e1, che ricopriva gi\u00e0 l'incarico di amministratore delle terre alla corte di Praga.\nPer prima cosa, i comportamenti all'interno dell'Oberlausitz cambiarono in misura insignificante. Come sempre fu il contrasto fra la nobilt\u00e0 terriera e le sei citt\u00e0 a definire la vita politica. Il confronto fu condotto con tutti i mezzi consentiti dalla diplomazia. Entrambe le parti cercarono di tirare verso di s\u00e9 il re. Ferdinando per\u00f2 sbagli\u00f2 ripetutamente le sue decisioni. Cos\u00ec, grazie alla mediazione dei funzionari regi a Praga nel 1530 e nel 1534, si giunse a due accordi: uno fu favorevole alla nobilt\u00e0 e l'altro alle citt\u00e0. In questo modo non fu possibile trovare un accomodamento duraturo.\nL'inconsistente politica per l'Oberlausitz di Ferdinando fu responsabile della difficile situazione generale. Da una parte egli dovette sostenere conflitti con i ceti ultraquisti in Boemia, dall'altra aveva bisogno di loro per poter finanziare le guerre contro i turchi. Cos\u00ec le imposte regie salivano costantemente e ora i funzionari di Ferdinando avanzavano quasi annualmente pretese davanti alle assemblee dell'Oberlausitz.\nIl re per\u00f2 non poteva permettersi, d'indisporre indefinitamente i ceti.\nUna estensione dei poteri dei proprietari terrieri non era nemmeno pensabile in quelle circostanze. Anche contro un protestantesimo sempre pi\u00f9 aggressivo il re cattolico poteva ben poco.\nNel 1537 Ferdinando I visit\u00f2 per la prima volta nel suo vasto regno l'Oberlausitz. Egli si trattenne brevemente a Bautzen e G\u00f6rlitz e ricevette a Ortenburg l'omaggio del territorio. In questa occasione propriet\u00e0 terriere e citt\u00e0 videro confermati i loro privilegi, cosicch\u00e9 gli accordi conclusi qualche anno prima a Praga risultarono obsoleti.\nNel 1546 l'Oberlausitz fu coinvolto nella guerra di Smalcalda, alla quale re Ferdinando prese parte a fianco del fratello Carlo V d'Asburgo. Mentre i ceti ultraquisti boemi rifiutarono apertamente l'obbedienza al re e non scesero in campo contro la protestante lega di Smalcalda, proprietari terrieri e citt\u00e0 dell'Oberlausitz rimasero in attesa. I ceti maggioritari evangelici si videro per\u00f2 costretti nel 1547 a mettere a disposizione di Ferdinando truppe e denaro, sebbene il teologo di Wittenberg Johannes Bugenhagen, nel suo \"Ammonimento cristiano\" avesse sollecitato vivamente i paesi protestanti a non combattere contro i compagni di fede.\nPer caso le sei citt\u00e0 si attirarono l'ira del re Ferdinando. Essi avevano concesso le loro truppe per soli due mesi e quando fu ora essi si ritirarono dall'accampamento verso l'Elba. Combinazione era proprio la vigilia della decisiva battaglia di M\u00fchlberg. L'ordine di tenere nuovamente i soldati in formazione di combattimento non riusc\u00ec a raggiungere quelli delle sei citt\u00e0. Quando la guerra contro i principi della lega di Smalcalda fu vinta, Ferdinando I chiam\u00f2 a giudizio a Praga i rappresentanti delle sei citt\u00e0 e li accus\u00f2 di averlo tradito. In una specie di processo-spettacolo le sei citt\u00e0 furono condannate e persero tutti i loro privilegi e tutte le propriet\u00e0 delle loro terre. In pi\u00f9 dovettero sborsare a Ferdinando, a titolo di punizione, l'enorme somma di 100\u00a0000 fiorini. Questa conclusione fu chiamata dagli storici \"Oberlausitzer P\u00f6nfall\". La potenza delle sei citt\u00e0 fu spezzata e da quel momento esse non ebbero pi\u00f9 alcuna preponderanza sul territorio.\nGli anni successivi furono segnati dagli sforzi delle citt\u00e0 per recuperare le buone posizioni perdute.\nCos\u00ec numerosi fondi agricoli, che nel \"P\u00f6nfall\" erano stati ceduti al re, furono riacquistati e numerosi vecchi privilegi furono rinnovati dalla cancelleria di corte di Praga.\nGi\u00e0 dal 1560 le sei citt\u00e0 poterono reistituire i loro Consigli e i cavalieri. Nello stesso anno i ceti si accordarono con il re nel cosiddetto \"Trattato dell'Oberlausitz\", un documento in cui erano stabiliti i numerosi diritti delle citt\u00e0 e che re Ferdinando riconobbe ufficialmente.\nNel 1562 Ferdinando I concesse il diritto superiore ai ceti. Da allora tutta la nobilt\u00e0, e anche, nuovamente, le sei citt\u00e0 ebbero il completo potere giudiziario sui loro sudditi. Cos\u00ec terminarono i cambiamenti che Ferdinando aveva apportato all'Oberlausitz.\nCos\u00ec la situazione della met\u00e0 del XVI secolo rimase tutto sommato immutata fino al 1815 e disciplin\u00f2 il comportamento dei ceti fra loro e anche quelli dei proprietari terrieri.\nNel 1549, con Christoph von Dohna fu per la prima volta nominato \"Vogt\" un nobile dell'Oberlausitz protestante. Tuttavia questi si rese presto malvisto dalla nobilt\u00e0 e dai ceti poich\u00e9 era corrotto e non amministrava correttamente il tribunale. I ceti lo accusarono presso il re a Praga, ma egli mor\u00ec (1560) durante il processo. Da allora e fino alla guerra dei trent'anni furono chiamati a coprire l'incarico di \"Vogt\", seguendo un'antica tradizione, solo nobili boemi o slesiani.\nFin dagli anni cinquanta si giunse ad una stabilizzazione delle istituzioni cattoliche rimaste nel territorio. Ci\u00f2 grazie alla politica attuata in servizio nel 1559 dal decano del duomo Johann Leisentrit.\nL'imperatore Ferdinando lo aveva nominato commissario per gli Affari religiosi nell'intera Lusazia, cos\u00ec che egli fu nominalmente autorit\u00e0 unica sia per i cattolici che per i protestanti. Egli utilizz\u00f2 questa posizione per salvaguardare le parrocchie cattoliche ancora rimaste, tuttavia si comport\u00f2, nei confronti degli evangelici, con molta tolleranza.\nQuando l'imperatore Massimiliano II nel 1564 subentr\u00f2 come successore del padre anche nell'Oberlausitz, concesse ai ceti, per la prima volta ufficialmente, la \"Confessio Augustana\". Questa garanzia fu poi sempre rinnovata dai suoi successori.\nFormazione e cultura presero nella seconda met\u00e0 del XVI secolo nuovo slancio. Nelle citt\u00e0 di G\u00f6rlitz, Zittau e Bautzen furono fondati ginnasi, che venivano frequentati non solo dai figli della borghesia ma sempre pi\u00f9 frequentemente anche da quelli dei nobili dell'Oberlausitz, della Boemia e della Bassa Slesia.\nAnche nelle citt\u00e0 di L\u00f6bau, Kamenz, Lauban e nelle stesse piccole citt\u00e0 della campagna vennero istituite scuole.\nIl borgomastro di G\u00f6rlitz, Bartolomeo Sculteto realizzo alla fine del secolo la prima carta geografica dell'Oberlausitz.\nAlla fine del XVI secolo si acuirono in Europa e non per ultimi in Boemia i conflitti religiosi. Nelle terre della corona boema ci\u00f2 fu dovuto ai progressi della Controriforma, che il Nunzio apostolico, l'arcivescovo di Praga, il vescovo di Olomouc e particolarmente i gesuiti realizzarono. L'altra causa consistette nel rafforzamento del calvinismo, che non era compreso nella libert\u00e0 religiosa asburgica. Nei territori boemi e austriaci il conflitto religioso era inoltre sovrapposto alla disputa sul potere dello stato.\nAll'inizio del XVII secolo i rapporti dei ceti con il sovrano Rodolfo II. Vi era forte scontento a causa della costante crescita dei tributi imposti a causa delle guerre turche, poich\u00e9 l'imperatore non riusciva a alcun risultato concreto.\nDopo che i protestanti della Slesia e della Boemia, che grazie al fraterno dissidio asburgico erano riusciti a strappare nel 1609 all'indebolito imperatore la lettera di maest\u00e0 e per questo erano stati riconosciuti loro diritti religiosi sul territorio, anche gli abitanti dell'Oberlausitz vollero un simile documento, ma i loro sforzi in merito rimasero senza risultato.\nAnche l'imperatore Mattia d'Asburgo, che nel 1611 era succeduto a Rodolfo II sul trono boemo, neg\u00f2 ai protestanti dell'Oberlausitz una \"lettera di maest\u00e0\". Questa fu uno dei motivi pi\u00f9 importanti che spinsero l'Oberlausitz nel 1618/19 ad unirsi alla ribellione dei nobili boemi dopo la Defenestrazione di Praga del 1618. Quando i disordini in Boemia ebbero inizio, i ceti dell'Oberlausitz rimasero \"in primis\" passivi. Essi ignorarono i pressanti appelli dei Boemi, affinch\u00e9 li appoggiassero nella guerra contro gli Asburgo. Solo dopo la morte di Mattia d'Asburgo, avvenuta nel 1619, essi cambiarono politica. Entrarono quindi nella Confederazione boema e furono coinvolti nella destituzione di Ferdinando II da re di Boemia e nella proclamazione di Federico V del Palatinato.\nScopo dei ceti protestanti del margraviato era quello di rendere l'Oberlausitz una provincia totalmente protestante. Essi volevano eliminare la Collegiata del Duomo di Bautzen, nella quale erano incluse poche parrocchie locali cattoliche ed infine fondare una Chiesa protestante del territorio.\nTuttavia il rischio militare e i conseguenti costi associati per l'allestimento di un esercito che appoggiasse Federico V del Palatinato, incalzato dalla Lega cattolica, tolsero loro ogni volont\u00e0 in merito e quando la guerra si estese all'Oberlausitz, non si trovarono nelle condizioni di sostenere una resistenza efficace. Cos\u00ec non cost\u00f2 molti sforzi al Principe elettore Giovanni Giorgio I di Sassonia, alleato di Ferdinando II, occupare l'Oberlausitz tra settembre 1619 e gennaio 1620.\nPer il suo aiuto militare contro i rivoltosi boemi al Principe elettore sassone fu promesso un risarcimento finanziario. In caso di mancato pagamento, la Lusazia doveva essere affidata in pegno ai Wettin.\nFerdinando II non poteva pagare e nel 1623 dovette cedere entrambi i margraviati dati in pegno.\nCos\u00ec l'Oberlausitz sfugg\u00ec alla controriforma imperiale, che negli anni venti del XVII secolo in Boemia e Moravia condusse al divieto del credo e della Chiesa protestante. In seguito giunsero nell'Oberlausitz numerosi profughi religiosi. Essi si stabilirono prevalentemente a Zittau e nelle localit\u00e0 vicine nella zona montuosa della Lusazia e si occuparono col\u00e0 della loro solerte attivit\u00e0 artigianale per un rilancio economico.\nSotto i Principi elettori di Sassonia dal 1635 fino alla divisione del 1815.\nLa Pace di Praga del 1635 annesse l'intera Lusazia (Alta Lusazia e Bassa Lusazia) al Principato Elettorale di Sassonia.\nL'Oberlausitz fu consegnato al Principe elettore sassone Giorgio I in base ad un allegato al documento principale che sanciva la pace di Praga, detto \"Traditionsrezess\" (Rinuncia alla tradizione), a G\u00f6rlitz tra il 14 e il 24 aprile 1636, rompendo cos\u00ec la tradizione che lo voleva parte dei feudi ereditari della Boemia. A questo venne collegata la norma, che i rapporti religiosi nel Margraviato dell'Oberlausitz sarebbero rimasti intoccati e i ceti avrebbero mantenuto i loro diritti.\nL'Oberlausitz rimase cos\u00ec legalmente un territorio autonomo e pot\u00e9 non doversi mescolare al nucleo sassone.\nNel 1666 Giovanni Giorgio II di Sassonia fond\u00f2 nell'Oberlausitz, nel quale vi era il diritto di battere moneta, la zecca di Bautzen, per avere una moneta idonea ai commerci fra Slesia e Boemia. Poich\u00e9 i ceti sassoni, a causa della diminuzione di valore del conio, avanzarono riserve e non si verificarono i guadagni sperati dal conio, gi\u00e0 nell'anno seguente la zecca fu chiusa e le sue attrezzature trasferite nella zecca di Dresda.\nLa libert\u00e0 religiosa non solo ebbe come conseguenza la permanenza nell'Oberlausitz evangelico delle abbazie di St. Marienstern (Panschwitz-Kuckau) e di St. Marienthal (Ostritz), bens\u00ec anche i boemi profughi per ragioni religiose vi si insediarono. Un noto insediamento fu quello dei Moraviani.\nNel 1779 fu fondata la Societ\u00e0 scientifica dell'Oberlausitz da parte di Adolph Traugott von Gersdorf e di Karl Gottlob Anton, nel 1811 il commerciante di stoffe Johann Gottlieb Kretzschmar fond\u00f2 la Societ\u00e0 ornitologica di G\u00f6rlitz, oggi Societ\u00e0 di Scienze Naturali dell'Oberlausitz. Con la battaglia di Bautzen dei giorni 20 e 21 maggio 1813 Napoleone Bonaparte consegu\u00ec la sua ultima grande vittoria.\nL'Oberlausitz sassone e prussiano (1815\u20131945).\nCon il Congresso di Vienna del 1815 il Regno di Sassonia dovette patire numerose perdite di territorio a favore del regno di Prussia. Tra l'altro dovette rinunciare a met\u00e0 dell'Oberlausitz con G\u00f6rlitz. I ceti dell'Oberlausitz tentarono fino all'ultimo d'impedire la divisione del territorio, rivolgendosi con una petizione direttamente al cancelliere Metternich, ma l'iniziativa rimase priva di effetti. Il nuovo confine tagliava il territorio da nord-ovest a sud-est. Esso correva da Ruhland e Wittichenau in direzione Reichenbach/Oberlausitz, attraversava a sud di G\u00f6rlitz la Nei\u00dfe e correva lungo il fiume Wittig fino al confine boemo.\nIl confine tagli\u00f2 un'entit\u00e0 politica, economica, culturale e religiosa cresciuta tale in 800 anni: delle sei citt\u00e0 due (G\u00f6rlitz und Lauban) appartennero da quel momento allo stato prussiano. L'efficacia dell'antica assemblea dei ceti dell'Oberlausitz rimase confinata nella parte restante del territorio. L'antico insediamento della sorabia Superiore era ora diviso in due. L'autonomia ecclesiastica dei protestanti dell'Oberlausitz trov\u00f2 la sua fine ed essi furono incorporati nella Chiesa unita dell'Antica Prussia, provincia ecclesiastica della Slesia. I pochi cattolici della Lusazia vennero anch'essi divisi. Le localit\u00e0 di propriet\u00e0 delle due abbazie di St. Marienstern e St. Marienthal si trovavano ora da entrambe le parti del confine. Le parrocchie cattoliche dell'Oberlausitz furono infine, nel 1821 sottoposte all'arcidiocesi di Breslavia. Il governo prussiano inizio subito dopo il 1815, nella parte dell'Oberlausitz passata alla Prussia, ad una modernizzazione forzata dell'amministrazione. Dopo alcuni esperimenti, negli anni venti furono istituiti quattro Circondari, incorporati nella provincia della Slesia. Solo dopo questo relativamente tardivo punto il territorio slesiano si estese verso ovest oltre il fiume Queis. Prima l'Oberlausitz non era mai appartenuto alla Slesia, sebbene entrambi i territori dal XIII fino al XVII secolo fossero stati per lo pi\u00f9 governati insieme dal medesimo sovrano, il re di Boemia.\nSoprattutto nella parte meridionale dell'Oberlausitz, ma anche in quella prussiana, fu possibile dopo il 1815 stabilire con successo attivit\u00e0 tradizionali come quella tessile ma anche altre in diversi campi. La zona appartenne alle prime zone industriali della Germania.\nGi\u00e0 dal 1836 si trovarono insieme uomini d'affari dalla Sassonia e dalla Prussia, per progettare e costruire il tratto ferroviario Dresda-Breslavia, che attraversava l'Oberlausitz: iniziato nel 1844, il tratto fino a L\u00f6bau venne percorso dai treni gi\u00e0 nel 1847.\nCon la Costituzione sassone del 1831 la posizione giuridica privilegiata dell'Oberlausitz venne eliminata. Il sistema tradizionale di governo dei ceti venne sostituito dalle moderne istituzioni statali. Per il territorio sassone dell'Oberlausitz fu istituito il Circondario di Bautzen. Fino agli anni cinquanta del XIX secolo dur\u00f2 il rimpiazzo della popolazione contadina con l'ereditariet\u00e0 della sudditanza.\nNell'Oberlausitz prussiano trasse profitto dall'integrazione in un grande stato soprattutto G\u00f6rlitz. Un'ampia gamma di attivit\u00e0 industriali vi s'insedi\u00f2. Tra i grandi mercati di Berlino e Breslavia vi erano buoni collegamenti ferroviari.\nDalla presa del potere da parte del Nazionalsocialismo nel 1933 i sorbi furono abbandonati ad una costantemente crescente repressione. Come strumento di oppressione le nuove autorit\u00e0 poterono ricorrere alla divisione dei Venedi presso il capoluogo di Bautzen.\nFino al 1937 le loro associazioni e la loro stampa furono proibite. Anche le lezioni nella loro madrelingua, comprese quelle di religione, non furono pi\u00f9 ammesse. Nel 1940 tutti i preti cattolici sorbi furono espulsi dall'Oberlausitz.\nLa politica razzista dei nazionalsocialisti nei confronti dei sorbi non fu per\u00f2 univoca. Accanto allo scoraggiamento e all'oppressione vi fu il tentativo, fino alla seconda guerra mondiale di integrare i Venedi nella \"razza superiore germanica\". Perci\u00f2 essi furono identificati come Venedi tedeschi per distinguerli dagli altri slavi. A causa dello svolgimento della seconda guerra mondiale, non furono prese in considerazione nel governo centrale, deportazioni in massa di tutti gli slavi.\nDurante la seconda guerra mondiale l'Oberlausitz fu abbondantemente risparmiato da attacchi aerei. Nel 1945 tuttavia divenne campo di battaglia. Per prima cosa la citt\u00e0 di Lauban, che gi\u00e0 in febbraio era stata occupata dall'Armata Rossa, fu rioccupata dalle truppe tedesche. Perci\u00f2 il Ministro della Propaganda del Reich, Joseph Goebbels, inscen\u00f2 a Lauban la sua ultima comparsa spettacolare settimanale con parole d'incoraggiamento.\nNell'aprile 1945 ebbero luogo gli ultimi combattimenti in prossimit\u00e0 di Bautzen e Kamenz. Essi si verificarono in connessione con le azioni dell'Armata Rossa, che da una parte puntava alla conquista di Berlino e dall'altra all'occupazione di Dresda e all'avanzata verso la Boemia. Hoyerswerda fu bombardata per errore dall'aviazione britannica. Mentre a Bautzen si ebbero ancora distruzioni di guerra, ci\u00f2 venne impedito a Kamenz, poich\u00e9 alcuni cittadini si opposero agli ordini delle autorit\u00e0 naziste e consegnarono la citt\u00e0 ai sovietici senza opporre resistenza. Diversamente da quel che provarono molti tedeschi, numerosi Sorbi accolsero le truppe dell'Armata Rossa come liberatori dalle discriminazioni nazionalsocialiste ed etniche e dalla forzata assimilazione.\nDopo la seconda guerra mondiale.\nDopo la seconda guerra mondiale la parte a est del Nei\u00dfe dell'Oberlausitz pass\u00f2 sotto l'amministrazione polacca. La popolazione di origine tedesca, quella che gi\u00e0 nelle ultime settimane di guerra non se n'era andata, ne fu cacciata fino alla fine dell'estate del 1945.\nSubito dopo i polacchi (soprattutto uomini, che erano stati cacciati dai territori occupati dall'Unione Sovietica) furono ivi stabiliti.\nNella parte orientale dell'oramai divisa citt\u00e0 di G\u00f6rlitz furono alloggiati nei primi anni del dopoguerra anche migliaia di profughi greci che sfuggivano alla guerra civile greca. Nella prima Conferenza postbellica l'Unione Sovietica sostenne la tesi di assegnare l'Oberlausitz alla Cecoslovacchia, ma presto questa sua posizione fu abbandonata. L'organizzazione dei sorbi Domowina fu una delle prime associazioni che furono autorizzate dalle autorit\u00e0 di occupazione sovietiche. L'Oberlausitz a ovest della Nei\u00dfe fu assegnata dalle autorit\u00e0 sovietiche di occupazione alla Sassonia. Quando il governo della Repubblica Democratica Tedesca (DDR) nel 1952 sciolse i \"L\u00e4nder\", gran parte del territorio fu inserito nel distretto di Dresda. I circondari di Hoyerswerda e Wei\u00dfwasser a nord (con numerose miniere di carbone) furono assegnati al \"distretto dell'energia\" di Cottbus.\nSociet\u00e0.\nEvoluzione demografica.\nNell'Oberlausitz vivono oggi 780.000 persone, di cui appena 157.000 nella parte polacca ad est della Nei\u00dfe. Una parte del territorio appartiene ad insediamenti dei Sorbi. Tra Kamenz, Bautzen e Hoyerswerda circa 20.000 persone parlano la lingua soraba superiore.\nAncora nel XIX secolo la popolazione della zona a nord della linea Bischofswerda\u2013Wilthen\u2013L\u00f6bau\u2013G\u00f6rlitz la lingua soraba era predominante. Ma anche la popolazione di lingua tedesca del luogo non \u00e8 culturalmente omogenea. I confini culturali si lasciano scorgere nelle differenti regioni dialettali. Mentre nel bacino di Bautzen si parla un buon alto tedesco, al sud si parla il dialetto locale dell'Oberlausitz. Al contrario, ad est, si parla ancora in parte il tedesco slesiano. La maggior concentrazione della popolazione si presenta nella doppia citt\u00e0 tedesco-polacca di G\u00f6rlitz-Zgorzelec; qui vivono al momento 91.000 abitanti di cui 33.000 nella parte polacca.\nNella zona tedesca dell'Oberlausitz il numero di abitanti cala da pi\u00f9 di dieci anni. I giovani lasciano la regione, poich\u00e9 la disoccupazione ad est dello stato di Sassonia \u00e8 piuttosto elevata. Questo e il basso tasso di natalit\u00e0 conducono all'invecchiamento della popolazione. In mancanza di posti di lavoro nell'Oberlausitz c'\u00e9 appena immigrazione straniera.\nAnche la parte polacca dell'Oberlausitz, a parte Zgorzelec, Luba\u0144 (\"Lauban\") e Bogatynia (\"Reichenau\"), \u00e8 poco popolata. La zona appartiene ad una regione della Polonia priva di strutture e solo la centrale termoelettrica a carbone di Tur\u00f3w offre posti di lavoro industriali su vasta scala.\nCultura.\nTipica dell'Oberlausitz \u00e8 la parlata con la R arrotata, che marca il dialetto dell'Oberlausitz e che viene parlato soprattutto nelle comunit\u00e0 delle zone montane. Case tipiche dell'Oberlausitz sono le \"Umgebindehaus\", una combinazione di costruzioni a graticcio e a muro con tetti a scandole.\nNote storie e saghe sono quelle di \"Pr\u00e4ger Hansel\", la saga su \"Krabat\" e su \"Pumphut\"\nA differenza della tradizione dei fuochi di Pasqua di molte localit\u00e0 del Niederlausitz, qui vi \u00e8 la tradizione del \"rogo della strega\" la Notte di Valpurga. Nelle parrocchie cattoliche sorbe come intorno a Ostritz i \"Cavalieri di Pasqua\" annunciano il mattino del Sabato Santo la Risurrezione di Cristo. Soprattutto nelle zone montane vi \u00e8 l'uso dei \"tiri pasquali\".\nDal 2014 il 21 agosto \u00e8 il \"giorno dell'Oberlausitz\" (\"Oberlausitztag\"). Si tratta di un giorno di Azioni e Memorie, al quale abitanti e amici dell'Oberlausitz, associazioni, istituzioni e aziende sono chiamati ad organizzare attivit\u00e0 e manifestazioni.\nFlora.\nIl mondo botanico dell'Oberlausitz conta particolari specie di piante tra cui \"Artemisia scoparia\" (\"Besen-Beifu\u00df\"), \"Lactuca quercina\" (\"Eichen-Lattich\") e \"Verbascum phoeniceum\" (\"Violette K\u00f6nigskerze\").\nSi incontrano poi nella formazione dei boschi \"Memoremea scorpioides\" (\"Wald-Nabeln\u00fcsschen\"), \"Sambucus ebulus\" (\"Attich\"), \"Campanula latifolia\" (\"Breitbl\u00e4ttrige Glockenblume\"). Nei boschi delle alture si presentano specie dei generi \"Aruncus\" (\"Gei\u00dfb\u00e4rte\"), \"Prenanthes\" (\"Schlangenwurzel\"), \"Senecio\" (\"Gei\u00dfkraut\") e \"Chaerophyllum hirsutum\" (\"Behaarte K\u00e4lberkropf\")."}
{"id": "679510", "revid": "486946", "url": "https://it.wikipedia.org/wiki?curid=679510", "title": "NVidia", "text": ""}
{"id": "679512", "revid": "110157", "url": "https://it.wikipedia.org/wiki?curid=679512", "title": "Comunit\u00e0 di azione", "text": "Una comunit\u00e0 d'azione, diversamente da una comunit\u00e0 di pratica, esiste in situazioni strutturalmente pi\u00f9 aperte, dove gli attori hanno la possibilit\u00e0 di indurre un cambiamento. Tipico esempio \u00e8 costituito da team di progettazione collettivi.\nUna comunit\u00e0 d'azione possiede alcune caratteristiche tipiche delle comunit\u00e0, quali lo sviluppo di un linguaggio comune e apprendimento dagli altri partecipanti. Oltre a queste hanno anche caratteristiche tipiche delle relazioni sociali nell'ambito di una associazione. Tra queste sicuramente la natura \"volontaria\" e l'importanza dell\"'obiettivo comune\" nel guirare le finalit\u00e0 dell'associazione. Alcuni pensano che questo renda le Comunit\u00e0 d'azione pi\u00f9 razionali di quelle di pratica."}
{"id": "679516", "revid": "30300", "url": "https://it.wikipedia.org/wiki?curid=679516", "title": "Thiago Maier Dos Santos", "text": ""}
{"id": "679521", "revid": "110157", "url": "https://it.wikipedia.org/wiki?curid=679521", "title": "Campionato mondiale di pallavolo maschile 2002", "text": "Il campionato mondiale di pallavolo maschile 2002 si \u00e8 svolto dal 28 settembre al 13 ottobre 2002 a Buenos Aires, C\u00f3rdoba, Mar del Plata, Salta, San Juan e Santa Fe, in Argentina: al torneo hanno partecipato ventiquattro squadre nazionali e la vittoria finale \u00e8 andata per la prima volta al Brasile.\nSemifinali e finali.\n\"Sono indicati gli orari locali (UTC + 9)\""}
{"id": "679523", "revid": "15431", "url": "https://it.wikipedia.org/wiki?curid=679523", "title": "Val Verzasca", "text": ""}
{"id": "679525", "revid": "1305887", "url": "https://it.wikipedia.org/wiki?curid=679525", "title": "Rei (Beyblade)", "text": ""}
{"id": "679526", "revid": "1305772", "url": "https://it.wikipedia.org/wiki?curid=679526", "title": "Ottavio Paravicini", "text": "Biografia.\nOttavio Paravicini nacque a Roma l'11 luglio 1552, figlio di Giovanni Michele e di Lomellina Laudata di Gaeta. Discendente da una nobile famiglia valtellinese, trasferitasi a Como nella seconda met\u00e0 del XV secolo e quindi a Roma agli inizi del XVI, fu discepolo di San Filippo Neri ed allievo di Cesare Baronio.&lt;br&gt;\nNel 1580 fu inviato da papa Gregorio XIII alla nunziatura di Madrid per poi rientrare a Roma nel 1584 essendo stato nominato vescovo di Alessandria. La sua consacrazione avvenne il 15 luglio 1584 nel duomo di Milano per mano di San Carlo Borromeo. Nel 1587, pur rimanendo vescovo di Alessandria, fu inviato da papa Sisto V presso gli Svizzeri, in qualit\u00e0 di nunzio apostolico, con il compito di riorganizzare i cantoni di religione cattolica; in tale incarico seppe distinguersi per la sua vasta opera di rinnovamento (nella linea tracciata dal concilio tridentino), dimostrando altres\u00ec notevoli doti di prudenza e di diplomazia. &lt;br&gt;\nRichiamato dalla nunziatura svizzera, papa Gregorio XIV gli confer\u00ec il 6 marzo 1591 la porpora cardinalizia, prima con il titolo presbiteriale di San Giovanni a Porta Latina e poi, dal 1592, di Sant'Alessio. &lt;br&gt;\nNell'agosto del 1591 fu eletto legato in Francia. Fu quindi incaricato da papa Innocenzo IX di costituire, a protezione della nazione tedesca, la \"Congregatio Germanica\", incarico che mantenne anche sotto il pontificato di Clemente VIII e di Paolo V. &lt;br&gt;\nNel 1596 rinunci\u00f2 al vescovado di Alessandria, alla cui Chiesa, nonostante gli importanti impegni fuori sede, diede un notevole contributo di miglioramento non solo spirituale ma anche economico. &lt;br&gt;\nDal 1608 al 1609 ricopr\u00ec la carica di camerlengo di Santa Romana Chiesa.&lt;br&gt;\nMor\u00ec a Roma il 3 febbraio 1611 e fu sepolto nella basilica dei Santi Bonifacio ed Alessio sull'Aventino.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "679527", "revid": "15431", "url": "https://it.wikipedia.org/wiki?curid=679527", "title": "Universit\u00e9 de Fribourg", "text": ""}
{"id": "679528", "revid": "15431", "url": "https://it.wikipedia.org/wiki?curid=679528", "title": "UNIFR", "text": ""}
{"id": "679552", "revid": "125144988", "url": "https://it.wikipedia.org/wiki?curid=679552", "title": "Serie D 2000-2001", "text": "Il campionato di Serie D 2000-2001 fu la 53\u00aa edizione del campionato di categoria e il V livello del calcio italiano.\nStagione.\nNovit\u00e0.\nLe neoretrocesse , e , in gravi difficolt\u00e0 economiche, non si iscrissero al campionato.\nIl neoretrocesso fu ripescato in Serie C2.\nA seguito di questa carenza di organico furono ripescate il e il dalla Serie D della scorsa stagione e dall'eccellenza l' e la .\nAlla squadra vincitrice del girone A dell'Eccellenza Veneto, il Lonigo, viene revocata la promozione per illecito sportivo, al suo posto viene ammesso il Tezze sul Brenta, arrivato secondo.\nL'internapoli rilev\u00f2 il titolo dell'Ottaviano, iscrivendosi al campionato di Serie D. Anche il Brera rilev\u00f2 il titolo dell'Atletico Milan e si iscrisse cos\u00ec nei dilettanti.\nAggiornamenti.\nAvvennero le seguenti fusioni e cambi di denominazione:\nGirone A.\nClassifica finale.\nLegenda:\nRegolamento:\nNote\nGirone B.\nClassifica finale.\nLegenda:\nRegolamento:\nNote:\nGirone C.\nClassifica finale.\nLegenda:\nRegolamento:\nGirone D.\nClassifica finale.\nLegenda:\nRegolamento:\nNote:\nGirone E.\nClassifica finale.\nLegenda:\nRegolamento:\nGirone F.\nClassifica finale.\nLegenda:\nRegolamento:\nNote:\nGirone G.\nClassifica finale.\nLegenda:\nRegolamento:\nNote:\nGirone H.\nClassifica finale.\nLegenda:\nRegolamento:\nNote:\nGirone I.\nClassifica finale.\nLegenda:\nRegolamento:\nNote:\nPoule scudetto.\nLo Scudetto Dilettanti viene assegnato dopo un torneo fra le vincitrici dei 9 gironi. Vengono divise in 3 triangolari le cui vincitrici, pi\u00f9 la migliore seconda, accedono alle semifinali.\nTurno preliminare.\nTriangolare 1.\nLegenda:\nRegolamento:\nNote:\nTriangolare 2.\nLegenda:\nRegolamento:\nTriangolare 3.\nLegenda:\nRegolamento:"}
{"id": "679553", "revid": "1962535", "url": "https://it.wikipedia.org/wiki?curid=679553", "title": "Universit\u00e0 di Sakarya", "text": "L'universit\u00e0 di Sakarya (turco: \"Sakarya \u00dcniversitesi\") \u00e8 una universit\u00e0 situata nella citt\u00e0 di Adapazar\u0131, capoluogo della provincia di Sakarya, in Turchia. Fondata nel 1970, \u00e8 una delle universit\u00e0 pi\u00f9 popolari della Turchia e il grande numero di studenti (circa 40.000) influisce sulla vita della citt\u00e0."}
{"id": "679555", "revid": "1543377", "url": "https://it.wikipedia.org/wiki?curid=679555", "title": "Comunit\u00e0 di circostanza", "text": "Una comunit\u00e0 di circostanza \u00e8 simile ad una comunit\u00e0 di pratica: piuttosto che costituirsi intorno ad un interesse comune, si basa invece su circostanze ed esperienze di vita condivise. Tra queste si possono ricordare i newsgroup che mettono in comunicazione gli affetti da particolari malattie. Anche una prigione o i passeggeri di un aereo, una nave o un treno possono essere classificati tra le comunit\u00e0 di circostanza."}
{"id": "679559", "revid": "1543377", "url": "https://it.wikipedia.org/wiki?curid=679559", "title": "Q.931", "text": "La raccomandazione ITU-T Q.931 \u00e8 un protocollo sviluppato per le comunicazioni su rete ISDN.\nEsso permette la predisposizione della chiamata tra i terminali ISDN interessati alla comunicazione sia in fonia, sia in trasmissione/ricezione dati. Questo protocollo appartiene al layer 3 del modello di riferimento OSI.\nIl suo compito primario \u00e8 quello di fornire all'interfaccia del collegamento tra il client (utente della rete) ed il server di rete ISDN le procedure per attivare, mantenere e disattivare le connessioni di rete a commutazione di circuito o a commutazione di pacchetto della comunicazioni fonia-dati in progresso.\nCollegamenti esterni.\nIl Q.931 \u00e8 il protocollo di segnalazione per reti ISDN"}
{"id": "679560", "revid": "1652635", "url": "https://it.wikipedia.org/wiki?curid=679560", "title": "Isolamento termico", "text": "Per isolamento termico (o \"coibentazione termica\") si intende tutti i sistemi e le operazioni per ridurre il flusso termico scambiato tra due zone con temperatura differenti. L'isolamento termico in edilizia \u00e8 volto a contenere il calore all'interno degli edifici in inverno (per la protezione dal caldo estivo \u00e8 pi\u00f9 corretto parlare di \"schermatura dal calore\").\nGli interventi di isolamento termico in edilizia sono regolati da disposizioni della Comunit\u00e0 europea a cui i progettisti e gli applicatori devono attenersi. \u00c8 opportuno pertanto informarsi in maniera molto dettagliata circa i requisiti della legge ed ancora di pi\u00f9 circa le effettive capacit\u00e0 tecniche degli applicatori i quali devono seguire opportuni corsi e munirsi di adeguata certificazione.\nDescrizione.\nL'isolamento termico di un determinato materiale \u00e8 misurato dalla sua conduttivit\u00e0 termica ed ha come unit\u00e0 di misura il Lambda, espresso in formula_1.\nSe invece consideriamo un elemento costruttivo nel suo insieme parliamo del coefficiente totale di trasmissione termica U (espresso in formula_2):\ndove:\nLa miglior resistenza termica \u00e8 ottenuta con il materiale che ha la massa volumica pi\u00f9 bassa ma lo spessore pi\u00f9 elevato; in tal modo il costo totale a m2 risulta essere tra i pi\u00f9 convenienti. Secondo la norma EN 13165 Annessi A e C - la temperatura media di 10\u00a0\u00b0C \u00e8 il riferimento per la conducibilit\u00e0 termica dichiarata dal costruttore.\nMateriali isolanti.\nI materiali di isolamento termico sono quelli che si oppongo al passaggio di calore. Gli isolanti termici possono essere classificati in base a:\nOrigine vegetale.\nIl poliuretano espanso pu\u00f2 essere anche di origine vegetale. I polimeri di origine vegetale hanno spesso caratteristiche molto vicine ai prodotti di origine minerale ma il coefficiente di conduttanza termica \u00e8 di gran lunga sfavorevole.\nI poliuretani di origine vegetale, poi, risultano pi\u00f9 costosi e, tutto sommato, non hanno nessun vantaggio tecnico.\nOrigine petrolchimica.\nL'applicazione di vernici o altri prodotti a scopo protettivo sul poliuretano espanso non ha effetto alcuno ai fini della durata e protezione.\nEdilizia.\nL'isolamento termico in edilizia consente di isolare termicamente l'interno di un edificio dal suo esterno sfruttando la resistenza termica di un materiale. Le diverse tecniche progettuali si relazionano al materiale coibente impiegato a seconda che questo sia messo all'interno, in intercapedine o esterno.\nInterno.\nQuando il materiale coibente viene messo interno rispetto allo strato di supporto. Questa tecnica \u00e8 impiegata soprattutto negli edifici esistenti, quando risulta difficoltoso trovare soluzione pi\u00f9 semplici. Presenta problemi di elevato rischio di condensa interstiziale, che pu\u00f2 essere ovviato tramite l'utilizzo di un'intercapedine. Le principali tipologie sono:\nIntercapedine.\n\u00c8 la soluzione che prevede due strati di supporto separati da una camera d'aria che pu\u00f2 essere piena, semipiena, o vuota. Con questa soluzione all'isolamento dovuto al materiale isolante, si aggiunge anche quello degli strati di supporto e/o della camera d'aria (la soluzione pi\u00f9 usata perch\u00e9 meno invasiva e costosa); oltre all'isolamento termico presenta anche un buon isolamento acustico.\nLo spessore finito della parete \u00e8 superiore rispetto agli altri tipi. Esistono due tecniche principali di realizzazione, una che prevede l'uso di due strati di supporto che vanno ad unirsi alla struttura portante, l'altra prevede uno strato di supporto unito alla struttura portante mentre l'altro strato murario, pi\u00f9 sottile, viene rinforzato con degli elementi collegati al primo muro.\nEsterno.\nL'isolamento esterno, detto \"isolamento a cappotto\", prevede che il materiale isolante venga messo esternamente allo strato di supporto e protetto da un rivestimento, che pu\u00f2 essere una malta, oppure un controplaccaggio. I pericoli maggiori sono dovuti alla possibilit\u00e0 dell'infiltrazione di acqua che potrebbe andare ad occupare i pori dell'isolante limitando le propriet\u00e0 isolanti di quest'ultimo. I pannelli possono essere fissati alla parete tramite l'uso di colle o di tasselli o di entrambi."}
{"id": "679566", "revid": "1429175", "url": "https://it.wikipedia.org/wiki?curid=679566", "title": "Di sana pianta", "text": "Di sana pianta \u00e8 il primo album in studio del rapper italiano J-Ax, pubblicato il 13 ottobre 2006 dalla Best Sound.\nDescrizione.\nAnticipato a settembre dal singolo \"Ti amo o ti ammazzo\", si tratta della prima pubblicazione da solista di J-Ax, dopo l'esperienza passata con gli Articolo 31. Alla registrazione dell'album ha partecipato Troy Van Leeuwen, chitarrista dei Queens of the Stone Age.\nL'album \u00e8 stato ripubblicato nel 2007 con l'aggiunta del brano \"+ stile\", realizzato insieme al gruppo musicale pop rock italiano The Styles e pubblicato per il download digitale il 15 giugno 2007.\nNel 2015 l'album \u00e8 stato ristampato in formato vinile assieme agli album successivi \"Rap n' Roll\", \"Deca Dance\" e \"Meglio prima (?)\", con alcune copie in edizione limitata autografate da J-Ax."}
{"id": "679567", "revid": "767487", "url": "https://it.wikipedia.org/wiki?curid=679567", "title": "Borknagar", "text": "I Borknagar sono una band black/viking metal originaria di Bergen, Norvegia, formatasi nel 1995.\nStoria.\nIl nome di \"Borknagar\" deriva da un antico mito scozzese, ma secondo fonti ufficiali (e pi\u00f9 precisamente dal cantante Garm) il nome \"Borknagar\" deriva dall'anagramma di Ragnar\u01ebk (l'apocalisse della mitologia nordica) con l'aggiunta della lettera \"B\". \nIl primo disco (omonimo), accostava i Borknagar al filone viking interno al black metal, ma gi\u00e0 il successivo \"The Olden Domain\" (1997) segna un avvicinamento alle influenze progressive con un insolito utilizzo di tastiere ed organi Hammond. Il disco in questione \u00e8 molto pi\u00f9 melodico del precedente, con la grande caratteristica di avere molte voci pulite nelle canzoni e un mood malinconico. A met\u00e0 del 1998, nel bel mezzo delle registrazioni di The Archaic Course, Garm, cantante e cofondatore della band assieme a \u00d8ystein, lascia la band per motivi non molto ben conosciuti: Garm si \u00e8 stancato di suonare un genere prettamente metal e nello stesso periodo aveva completato le registrazioni di \"La Masquerade Infernale\" degli Arcturus, disco non proprio metal \"classico\" e, sempre nello stesso periodo, stava registrando \"Themes From William Blake\" per la sua band principale Ulver, un doppio album con svariate influenze, dall'ambient al trip-hop. In definitiva Garm lascia la band senza registrare tutto il nuovo album, sicch\u00e9 i Borknagar reclutano Vortex, che registrer\u00e0 tutte le parti vocali del disco e diventer\u00e0 il nuovo cantante ufficiale del gruppo. \"The Archaic Course\" \u00e8 un disco molto pi\u00f9 epico e veloce rispetto al precedente caratterizzato dalla personalissima voce del nuovo cantante che far\u00e0 di lui un vero e proprio trademark. Nel 1999 il batterista Erik \"Grim\" Br\u00f8dreskift, che prima di essere uno dei fondatori dei Borknagar aveva suonato con gli Immortal e con i Gorgoroth, si suicid\u00f2 a causa di un'overdose.\nPassano un paio di anni e i Borknagar si mettono in studio per sfornare un altro album, questa volta reclutano un vero e proprio tastierista: Lars Nedland che diventer\u00e0 anche lui un membro stabile e Asgeir Mickelson alla batteria per rimpiazzare il defunto Grim. Il nuovo disco si chiama \"Quintessence\" ed \u00e8 la prova dell'evoluzione della band: i testi non parlano pi\u00f9 n\u00e9 di Odino n\u00e9 di miti nordici ma si fanno abbastanza astratti e tecnologici, tendono al futuro e alla cibernetica; tuttavia anche se l'album promette bene ed \u00e8 il sintomo di cambio di stile per i Borknagar, questo nuovo lavoro non convince molto la critica (canzoni non troppo azzeccate, registrazione caotica). Mentre i Borknagar si preparano per un nuovo lungo tour, Vortex lascia definitivamente la band per entrar a far parte della sontuosa corte dei Dimmu Borgir e la band si ritrova al punto di partenza di qualche anno prima. Trovano la soluzione nel nuovo cantante e polistrumentista svedese Andreas Hedlund, leader dei Vintersorg e nel nuovo bassista Tyr, session degli Emperor con i quali registrano nel 2001 \"Empiricism\" un disco molto progressive con una migliore produzione ed un esemplare utilizzo delle tastiere e degli Hammond. La formazione \u00e8 al completo, a parte per Tyr che fa da session qua e l\u00e0.\nCon l'ingresso di Vintersorg i testi cambiano ancora e prendono l'impronta dello stile del cantante: si parla del cosmo, dello spazio e delle sue linee misconosciute, di astronomi e di teorie quantiche. Con gli stessi elementi si registra il successivo album \"Epic\". \"Origin\", album interamente acustico, \u00e8 stato pubblicato ad ottobre del 2006. Nel febbraio 2010 \u00e8 stato distribuito l'ottavo album intitolato \"Universal\". Nel 2011, dopo alcuni mesi passati in tour con la band, Vortex torna ufficialmente ad essere un membro stabile nel gruppo, non solo come bassista ma anche come cantante insieme a Vintersorg, che l'aveva sostituito nel 2000. Il 26 marzo 2012 vedr\u00e0 la luce il nuovo album con il titolo di \"Urd\". Ad inizio 2016 viene pubblicato Winter Thrice, decimo album in studio del gruppo.\nTra il 2018 e il 2019 la formazione del gruppo subisce notevoli cambiamenti: nel gennaio 2018 il chitarrista Jens F. Ryland esce dal gruppo e la sua sostituzione con Jostein Thomassen viene annunciata pi\u00f9 di un anno dopo (marzo 2019); poco prima di tale annuncio viene reso noto che anche il cantante Vintersorg ha abbandonato il gruppo e che verr\u00e0 sostituito alla voce dal bassista Vortex aiutato dal tastierista Lars Nedland; nello stesso periodo (dicembre 2018) viene annunciato che anche alla batteria ci sono dei cambiamenti, il batterista Bj\u00f8rn Dugstad R\u00f8nnow va a sostituire il dimissionario Baard Kolstad.\nCon questa nuova formazione i Borknagar completano le registrazioni del loro undicesimo album."}
{"id": "679569", "revid": "1793900", "url": "https://it.wikipedia.org/wiki?curid=679569", "title": "Penisola di Bache", "text": "La penisola di Bache \u00e8 una formazione geologica del Canada, situata sull'isola di Ellesmere, nel Territorio di Nunavut. La penisola \u00e8 considerata un capo, dato che \u00e8 una terra costiera che \u00e8 a diretto contatto con le correnti oceaniche. \u00c8 conosciuta principalmente per essere stato l'insediamento permanente pi\u00f9 a nord del mondo dal 1926 al 1933.\nGeografia.\nLa penisola confina con le acque dell'oceano su tre lati: la baia di Peary a nord, chiamata come l'esploratore statunitense Robert Peary, la baia di Bartlett a est e la baia di Buchanan a sud. Esiste uno stretto ponte di terra che collega la penisola con il resto dell'isola Ellesmere a ovest.\nStoria archeologica.\nSi crede che la penisola sia abitata da circa 4.200 anni da bande di cacciatori che provenivano dall'Asia nord-orientale e dall'Alaska. Sono stati rinvenuti oggetti di pietra e incisioni artistiche, che risalgono alla cultura Dorset."}
{"id": "679574", "revid": "33689", "url": "https://it.wikipedia.org/wiki?curid=679574", "title": "Piano dell'offerta formativa", "text": "Il piano dell'offerta formativa (in acronimo \"P.O.F.\" dopo l'entrata in vigore della legge 13 luglio 2015, n. 107 formalmente denominato piano triennale dell'offerta formativa ovvero \"P.T.O.F.\"), ai sensi della legge italiana, \u00e8 un atto che presenta le scelte pedagogiche, organizzative e gestionali delle scuole di un determinato territorio, esplicitando le finalit\u00e0 educative, gli obiettivi generali relativi alle attivit\u00e0 didattiche e le risorse previste per realizzarli.\nDisciplina normativa.\nIntrodotto dalla legge Bassanini esso \u00e8 rivedibile annualmente; la legge 28 marzo 2003 n. 53 prima ed il d.lgs 19 marzo 2004 n. 59 poi, hanno introdotto sul piano pratico un regime di flessibilit\u00e0 all'interno del P.O.F. Ci\u00f2 per adattarsi alle esigenze degli insegnanti e degli studenti. \nQuesto piano flessibile prevede che, pur riconoscendo la validit\u00e0 finale dei programmi ministeriali in campo scolastico, ogni alunno e ogni insegnante possa esercitare il metodo di studio e d'insegnamento ritenuto pi\u00f9 consono per orario, programmazione argomentativa e degli altri aspetti inerenti all'istituzione scolastica. Viene elaborato e aggiornato di norma ogni anno, in base alle caratteristiche sociali, culturali, scolastiche e demografiche del contesto di appartenenza delle scuole.\nGli ambiti disciplinari.\nIl P.O.F. interessa ed avvolge svariati campi nell'ambito scolastico e disciplinare visto in un'ottica formativa. Pi\u00f9 precisamente il P.O.F. si occupa:\nIl monitoraggio.\n\u00c8 anche piano di monitoraggio nei confronti del lavoro svolto da studenti e insegnanti. Lo stesso decreto legislativo n. 59 (di cui sopra) impone il regolare e il metodico controllo da parte dei dirigenti scolastici (presidi) nei confronti dei professori tramite questionari on-line e volont\u00e0 di effettuare riunioni collegiali."}
{"id": "679577", "revid": "44735", "url": "https://it.wikipedia.org/wiki?curid=679577", "title": "Dj Francesco", "text": ""}
{"id": "679579", "revid": "1305772", "url": "https://it.wikipedia.org/wiki?curid=679579", "title": "Buddy Guy", "text": "\u00c8 uno dei pi\u00f9 importanti esponenti dell'Electric blues americano. Figura di spicco del genere nero \u00e8, insieme a B.B. King, uno dei capostipiti. Eric Clapton lo ha definito uno dei migliori chitarristi blues della storia.\nBiografia.\nRicevette la sua prima chitarra all'et\u00e0 di diciassette anni (oggi custodita al \"Rock and Roll Hall of Fame\" di Cleveland).\nDopo aver vissuto fino all'et\u00e0 di 21 anni in Louisiana, un suo amico cuoco a Chicago lo convinse a lasciare il lavoro che aveva come custode all'universit\u00e0 per spostarsi a Chicago e intraprendere la carriera di musicista blues. Il 25 settembre 1957 Buddy Guy arriv\u00f2 a Chicago e inizi\u00f2 la propria lunga carriera.\nNegli anni successivi incise svariati album e collabor\u00f2 con tutti i principali attori della scena chitarristica mondiale.\nHa suonato all'evento \"Crossroads Guitar festival\" organizzato da Eric Clapton, nel quale si \u00e8 esibito in una jam con un pi\u00f9 giovane chitarrista di fama, John Mayer.\nBuddy Guy \u00e8 proprietario di un bar in Chicago, nella zona del Loop, il \"Buddy Guy's Legend\" con musica dal vivo. A volte lo stesso Buddy Guy serve al banco o suona.\nIl locale \u00e8 anche una sorta di museo, dove si possono ammirare alle pareti prestigiose chitarre accompagnate dai nomi degli illustri musicisti proprietari.\nBuddy Guy \u00e8 estimatore dei concerti dal vivo, che rende dei veri e propri spettacoli, grazie alla presenza scenica e alle proprie doti di chitarrista e cantante.\nTour.\nRecentemente Buddy Guy ha intrapreso un tour europeo e negli Stati Uniti e il 1\u00ba luglio 2008 c'\u00e8 stata l'unica tappa italiana al Live Club di Trezzo sull'Adda. Il 5 luglio ha suonato all'Estival Jazz di Lugano, evento gratuito che la citt\u00e0 svizzera ripropone ogni anno nel periodo estivo. Il 17 luglio 2010 Buddy Guy \u00e8 tornato nuovamente in Italia esibendosi al Pistoia Blues Festival, mentre il 18 luglio 2010 ha suonato al Festival delle Invasioni a Cosenza."}
{"id": "679580", "revid": "1318658", "url": "https://it.wikipedia.org/wiki?curid=679580", "title": "Minareto di Jam", "text": "Il minareto e i resti archeologici di Jam sono un monumento in Afghanistan, appartenenti al patrimonio dell'umanit\u00e0 dell'UNESCO.\nPosizione geografica.\nIl sito archeologico si trova nell'Afghanistan occidentale, nel distretto di Shahrak, a sua volta nella provincia di Ghowr, vicino al fiume Hari Rud.\nSi tratta di una regione inospitale e povera che ha prodotto, per questi motivi, la nascita continua di piccole bande di briganti e il difficile assoggettamento ad un governo centrale.\nIl minareto.\nIl minareto, alto 65 metri e circondato da montagne alte fino a 2400 metri, \u00e8 interamente costruito con mattoni cotti in fornace. \u00c8 famoso per la sua intricata decorazione consistente di mattoni, stucchi e tegole smaltate a vetro, decorazione che consiste di strisce alternate di calligrafia K\u016bf\u012b e Naskh\u012b, disegni geometrici e versetti tratti dal Corano.\nLa sua bellezza \u00e8 dovuta allo slancio e alla leggerezza dell'architettura in un paesaggio brullo ma spettacolare di una valle che si apre tra montagne imponenti.\nRiscoperta.\nPer secoli il minareto rimase celato nell'oblio, fino a che non venne riscoperto da sir Thomas Holdich nel 1886 che lavorava nella Commissione per i confini afghani. Esso non ebbe per\u00f2 le attenzioni del mondo fino al 1957. Per merito dei due archeologi francesi Andr\u00e9 Maricq e Gaston Wiet ritorn\u00f2 alla ribalta: essi studiarono il sito fino a che l'invasione sovietica dell'Afghanistan, nel 1979, li costrinse ad abbandonare il luogo.\nNel 2002 il sito archeologico di Jam fu il primo luogo afgano a entrare a far parte della lista dei patrimoni mondiali dell'umanit\u00e0 dell'UNESCO, nell'elenco dei luoghi in pericolo a causa del precario stato di conservazione e dei saccheggi subiti nei secoli.\nStruttura.\nLa struttura circolare del minareto poggia su una base ottagonale; esso aveva due terrazzi in legno ed era sormontato da una lanterna. Si pensa che esso abbia ispirato la costruzione del Qutb Minar a Delhi, il pi\u00f9 alto minareto in mattoni del mondo, anch'esso inserito nell'elenco dei patrimoni dell'umanit\u00e0 nel 1993 (il minareto di Jam \u00e8 il secondo minareto in mattoni pi\u00f9 alto del mondo).\nStoria.\nIl minareto di Jam appartiene ad un gruppo di circa 60 minareti e torri costruiti fra l'XI e il XIII secolo nell'Asia centrale, in Iran e in Afghanistan. Si pensa che i minareti fossero i simboli della vittoria e diffusione dell'Islam, mentre le torri fossero solo torri d'osservazione o punti di confine.\nIl Minareto di Jam si trova probabilmente sull'antico sito della capitale estiva della dinastia dei Ghuridi: Firuzkuh. Nel XII e nel XIII secolo i Ghuridi controllavano non solo l'Afghanistan, ma anche zone dell'Iran orientale, dell'India settentrionale e del Pakistan.\nI Ghuridi dominarono questa regione dal 1148 circa fino al 1222 e furono in lotta con i Ghaznavidi e con i Selgiuchidi che avevano lanciato spedizioni nella provincia al fine di introdurre l'Islamismo e di conquistare quella zona. I Ghuridi risposero con il sacco di Ghazna, da parte del comandante Ala' ad-Din Husayn detto Jahan-Suz (\"Incendiario del mondo\"). L'impero si estese sotto i fratelli Ghiyath ad-Din e Mu\u02bfizz ad-Din occupando Herat nel 1175 e N\u012bsh\u0101p\u016br nel 1200 e la capitale selgiuchide Merv. All'est Mu\u02bfizz ad-Din guid\u00f2 le incursioni nel Sind nel 1182 occupando Delhi nel 1192.\nLo splendore dell'Impero dei Ghuridi svan\u00ec ben presto dopo la morte di Ghiyath ad-Din nel 1202 e all'assassinio di Mu\u02bfizz ad-Din nel 1206, quando venne forzato a cedere territori all'Impero dei Khorezm. Juzjani riporta che Firuzkuh venne distrutta dai Mongoli nel 1222.\nDatazione.\nL'iscrizione araba che potrebbe datare il minareto non \u00e8 chiara, cos\u00ec questa costruzione potrebbe risalire al 1193 o, pi\u00f9 probabilmente, al 1174. Esso quindi potrebbe commemorare la vittoria del sultano Ghiyas ud-Din sui Ghaznavidi nel 1192 a Delhi, o la sconfitta dei Turchi Ghuzz a Ghazna nel 1173.\nSi pensa che il minareto facesse parte della moschea del Venerd\u00ec di Firuzkuh, che il cronista ghuride Juzjani riporta venne spazzata via da un'improvvisa alluvione alcuni anni prima delle guerre con i Mongoli.\nStato attuale.\nAttualmente il minareto di Jam \u00e8 minacciato da erosione, infiltrazioni d'acqua e inondazioni, a causa della sua vicinanza con i fiumi Hari Rud e Jam Rud. Di non secondaria importanza sono i terremoti che avvengono con frequenza in questa regione. La torre del minareto ha iniziato nel recente passato a pendere, ma si \u00e8 proceduto ad un lavoro di stabilizzazione per eliminare i pericoli di crollo.\nIl lavoro d'urgenza \u00e8 stato sostenuto con finanziamenti svizzeri e in congiungimento con un altro progetto italiano di consolidamento dei siti e dei monumenti di Jam e di Herat. Dal 2005 gli archeologi inglesi David Thomas e Alison Gascoigne stanno lavorando ad un progetto di ricerca sul sito archeologico.\nLe motivazioni dell'UNESCO.\nL'UNESCO lo ha considerato patrimonio mondiale nel 2002 perch\u00e9 l'architettura e la decorazione sono state alla base dello sviluppo delle arti e dell'architettura del sub-continente indiano (criterio ii).\nInoltre costituisce una testimonianza archeologica importante della civilt\u00e0 ghuride che aveva dominato la zona tra XII e XIII secolo (criterio iii) e esempio eccezionale dell'arte e dell'architettura islamica nella regione (criterio iv).\nAltri monumenti del sito.\nIl sito archeologico nei dintorni di Jam include, oltre al minareto, le rovine di un palazzo, fortificazioni, un forno per le ceramiche e un cimitero ebraico.\nGli archeologi al lavoro a Jam hanno trovato tracce di un grande edificio a fianco del minareto, nonch\u00e9 tracce di sedimenti fluviali sul pavimento di mattoni cotti."}
{"id": "679582", "revid": "114717546", "url": "https://it.wikipedia.org/wiki?curid=679582", "title": "Dominique Biancolelli", "text": "Biografia.\nNato a Bologna da Francesco Biancolelli e da Isabella Franchini, in arte Colombina, fu iniziato al ruolo di secondo Zanni dal padrino Carlo Cant\u00f9 (in arte Buffetto). Recit\u00f2 dal 1662 con la \"troupe\" della Com\u00e9die-Italienne a Parigi, installata nel teatro del Palais-Royal e poi all'H\u00f4tel de Bourgogne. Fu l'Arlecchino pi\u00f9 famoso di questa compagnia, ammirato per i suoi lazzi che erano spesso acrobatici.\nNel 1663, spos\u00f2 Orsola Cortesi. Domenico Giuseppe Biancolelli, insieme a sua moglie, fu naturalizzato francese nel 1680. Diventato capocomico, francesizz\u00f2 la \"Com\u00e9die-Italienne\". Fino alla sua morte, avvenuta nel 1688, rester\u00e0 il comico favorito di Luigi XIV. Il ruolo di Arlecchino pass\u00f2 a Evaristo Gherardi.\nDell'opera di Biancolelli ci sono rimasti uno \"zibaldone\" che contiene ben 79 canovacci delle sue commedie, anche se in realt\u00e0 ne compose in tutto 163.\nAnche i suoi figli Caterina Biancolelli, Francesca Maria Apolline Biancolelli e Pierre Fran\u00e7ois Biancolelli si distinsero come attori."}
{"id": "679584", "revid": "10652", "url": "https://it.wikipedia.org/wiki?curid=679584", "title": "Palinurus vulgaris", "text": ""}
{"id": "679587", "revid": "1305887", "url": "https://it.wikipedia.org/wiki?curid=679587", "title": "Kei (Beyblade)", "text": ""}
{"id": "679590", "revid": "21880", "url": "https://it.wikipedia.org/wiki?curid=679590", "title": "Aragosta", "text": ""}
{"id": "679593", "revid": "107703583", "url": "https://it.wikipedia.org/wiki?curid=679593", "title": "Istituto di scienze dell'atmosfera e del clima", "text": "L'Istituto di scienze dell'atmosfera e del clima (ISAC) \u00e8 un istituto del Consiglio Nazionale delle Ricerche (CNR) afferente al Dipartimento Terra e Ambiente (TA), con sedi a Bologna (Direzione), Cagliari, Lecce, Padova, Roma, Torino e Lamezia Terme (CZ). Le principali tematiche di ricerca svolte dall'istituto sono:"}
{"id": "679594", "revid": "1573940", "url": "https://it.wikipedia.org/wiki?curid=679594", "title": "Prionace glauca", "text": "La verdesca (\"Prionace glauca\" ()), conosciuto anche come squalo azzurro, \u00e8 uno squalo appartenente alla famiglia Carcharhinidae che abita acque profonde temperate e tropicali in tutto il mondo. Predilige temperature pi\u00f9 fredde, e pu\u00f2 migrare attraverso lunghe distanze, ad esempio dal New England al Sudamerica.\nAnche se generalmente sono animali letargici, possono muoversi all'occorrenza assai velocemente. Sono pesci ovovivipari e sono noti per mettere al mondo anche pi\u00f9 di 100 avannotti per volta. Si nutrono principalmente di pesci e calamari, anche se possono catturare prede pi\u00f9 grandi. Spesso si muovono in banchi divisi per dimensione e sesso. La vita massima \u00e8 ignota, ma si stima che possano arrivare ad et\u00e0 intorno ai 20 anni.\nDistribuzione ed habitat.\nLa verdesca \u00e8 uno squalo oceanico ed epipelagico che si trova in tutto il mondo in acque temperate e tropicali dalla superficie fino a profondit\u00e0 di 350 metri. Nei mari temperati si avvicinano alla costa dove possono essere osservati dai subacquei, mentre in acque tropicali abitano acque profonde. L'areale si estende a nord sino alla Norvegia e a sud sino al Cile. Li troviamo quindi al largo di tutti i continenti, escluso l'Antartide. Nell'Oceano Pacifico la maggior parte abita la fascia compresa tra il ventesimo ed il cinquantesimo parallelo Nord, anche se ci sono degli spostamenti stagionali. Nella fascia tropicale sono diffusi uniformemente tra il ventesimo parallelo nord ed il ventesimo parallelo sud. Prediligono acque a temperature comprese tra 7 e 16\u00a0\u00b0C, ma sopportano anche temperature superiori ai 21. Le osservazioni nell'Atlantico hanno individuato cicli migratori in senso orario che seguono le correnti principali. Era abbastanza comune trovarle nel Mar Mediterraneo, soprattutto nel mar Adriatico, ma sempre molto al largo, mentre oggi il loro numero \u00e8 in diminuzione.\nDescrizione.\nQuesta specie \u00e8 caratterizzata da corpo leggero, snello ed idrodinamico e da pinne pettorali allungate e strette, mentre le altre sono corte ed appuntite. La testa \u00e8 appuntita, e la bocca \u00e8 grande e provvista di forti denti triangolari. Il lobo superiore della pinna caudale misura 4 volte quello inferiore. Il dorso di questi squali \u00e8 blu scuro, pi\u00f9 chiaro sui fianchi, mentre il ventre \u00e8 bianco. Alla maturit\u00e0 i maschi raggiungono lunghezze medie comprese tra 1,82 e 2,82 metri, le femmine invece maturano quando sono lunghe 2,2-3,3 metri. Gli esemplari pi\u00f9 grandi di cui si hanno misurazioni certe raggiungono i 3,8 metri, tuttavia ci sono testimonianze non verificate di esemplari pi\u00f9 grandi. Il corpo \u00e8 snello ed allungato e le masse corporee dei maschi variano tra i 27 ed i 55\u00a0kg, mentre quelle delle femmine tra 93 e 182\u00a0kg Una femmina di tre metri pu\u00f2 pesare 204\u00a0kg, il peso record mai registrato era di 391\u00a0kg.\nBiologia.\nRiproduzione.\nLa riproduzione \u00e8 ovovivipara, e la gestazione dura tra i 9 e i 12 mesi. Le femmine mettono al mondo da 4 a 135 avannotti per volta. Mentre le femmine maturano a 5-6 anni, i maschi lo fanno a 4-5.\nIl corteggiamento e l'accoppiamento sono cruenti: il maschio morde ripetutamente la femmina e gli esemplari possono essere suddivisi in categorie sessuali in base ai segni sul corpo. Le femmine si sono adattate a questa pratica sviluppando una pelle fino a tre volte pi\u00f9 spessa di quella maschile.\nAlimentazione.\nI calamari sono una preda importante per le verdesche, ma la loro dieta include anche seppie e polpi pelagici, nonch\u00e9 aragoste, gamberi, granchi, un gran numero di pesci ossei, squali pi\u00f9 piccoli, carcasse di mammiferi marini ed occasionalmente anche uccelli marini. Negli stomaci di alcuni esemplari sono stati ritrovati blubbers e carne di balena e di focena; sono inoltre noti per inseguire le reti dei pescherecci per prendere i merluzzi che vi sfuggono. Le verdesche sono state osservate muoversi in gruppi per raggruppare le prede e poterle catturare pi\u00f9 facilmente. Raramente si nutrono anche di tonni, che al contrario sono stati osservati mentre seguono le verdesche che cacciano in gruppo e si nutrono di prede abbandonate o in fuga. Va notato che invece sono stati osservati altri squali che non hanno disturbato la pratica di raggruppamento delle prede, a cui si sono disinteressati.\nPredatori e parassiti.\nLe verdesche adulte non vengono predate regolarmente, se si escludono l'uomo e le orche. Gli esemplari pi\u00f9 giovani invece possono cader vittima di squali pi\u00f9 grossi, come i grandi bianchi o i tigre.\nQuesti squali ospitano numerosi parassiti: rappresentano infatti l'organismo ospite definitivo per i cestodi dell'ordine Tetraphyllidea \"Pelichnibothrium speciosum\". Vengono infettati quando divorano degli ospiti intermedi, probabilmente gli opah o i sauri feroci.\nInterazioni con l'uomo.\nPesca.\nSi stima che tra i 10 ed i 20 milioni di esemplari vengano uccisi ogni anno durante le battute di pesca. La carne \u00e8 commestibile, ma non considerata particolarmente pregiata; viene consumata fresca, essiccata, affumicata o sotto sale ed inoltre viene utilizzata per produrre farina di pesce. La pelle viene utilizzata per produrre cuoio, le pinne per la zuppa di pinne di squalo, il fegato per l'olio. Per la loro velocit\u00e0 e bellezza estetica, a volte sono cacciati per motivi ludici. Da non dimenticare che la Food and Drug Administration degli Stati Uniti ha inserito la carne di squalo, e quindi anche di questa specie (assieme a quella di Pesce spada ed alcune altre specie di pesci predatori pelagici) tra quelle che bambini e donne incinte dovrebbero evitare di mangiare per i rischi legati alle intossicazioni da mercurio e da altri metalli pesanti.\nAttacchi contro l'uomo in tutto il mondo.\nDal 1580 al 2013 sono stati registrati solamente 13 attacchi all'uomo da parte di questa specie, con 4 morti, tuttavia molti attacchi (specie quelli che avvenivano un tempo a carico dei naufraghi) possono non essere stati registrati adeguatamente o confusi con altre specie.\nIn cattivit\u00e0.\nCome la maggior parte degli squali pelagici, anche questi tendono a soffrire in cattivit\u00e0. Vi sono stati tentativi di confinarli in vasche circolari con pareti scivolose e piscine con profondit\u00e0 centrale di tre metri digradante fino a zero alle estremit\u00e0 con risultati contrastanti: la maggior parte degli esemplari testati sono morti dopo 30 giorni. Infatti la maggior parte dei pesci pelagici trovano difficolt\u00e0 nell'evitare ostacoli e pareti. In un caso presso il parco acquatico di Sea World San Diego una verdesca sopravvisse bene fino a quando nella vasca non furono aggiunti degli squali leuca, che la divorarono. Il record di sopravvivenza in cattivit\u00e0 per le verdesche appartiene ad un esemplare che nel 2008 fu tenuto presso l'Adventure Aquarium nel New Jersey per 7 mesi, prima di morire per un'infezione batterica.\nTassonomia.\nSinonimi.\nSono stati riportati i seguenti sinonimi:\nSottospecie.\nNon sono state individuate sottospecie."}
{"id": "679596", "revid": "1155", "url": "https://it.wikipedia.org/wiki?curid=679596", "title": "Verdesca", "text": ""}
{"id": "679599", "revid": "2073310", "url": "https://it.wikipedia.org/wiki?curid=679599", "title": "La tempesta del secolo", "text": "La tempesta del secolo (\"Storm of the Century\") \u00e8 una miniserie televisiva statunitense del 1999 prodotta dalla ABC, la sceneggiatura fu scritta da Stephen King. Successivamente lo stesso King ha pubblicato la sceneggiatura in forma di opera letteraria, lasciando intatta la trama. Per la sua realizzazione, ABC stanzi\u00f2 ben 33 milioni di dollari. \nIn Italia la miniserie \u00e8 stata trasmessa per la prima volta su Rai 2 in tre puntate.\nTrama.\nLa vicenda si sviluppa in una piccola isola immaginaria al largo delle coste del Maine, Little Tall (la stessa in cui \u00e8 ambientata l'opera \"Dolores Claiborne\"). Mentre sono in corso i preparativi per fronteggiare l'arrivo di una temibile tempesta, i pochi abitanti dell'isola ricevono la visita di Andr\u00e9 Linoge, uno straniero che apparentemente conosce tutti i dettagli della vita degli isolani, fin nei pi\u00f9 nascosti segreti. Dopo aver ucciso una cittadina anziana, Linoge viene incarcerato senza opporre resistenza. Nonostante questo lo straniero, con i suoi apparenti poteri soprannaturali, spinge alcuni altri cittadini a suicidarsi in maniera atroce, dimostrando di poter assoggettare la volont\u00e0 delle persone. Linoge inoltre esprime insistentemente la sua volont\u00e0 ripetendo la frase \"datemi ci\u00f2 che voglio e me ne andr\u00f2\", anche attraverso le sue vittime. Il protagonista, lo sceriffo locale Mike Anderson, suppone che Linoge sia l'anagramma di Legion, ovvero il demone Legione. Dalle sbarre della sua cella Linoge si rivolge a Mike dicendogli che in fondo \u00e8 un bravo ragazzo, diversamente dagli altri abitanti dell'isola che hanno commesso gravi crimini o peccati: Mike infatti si differenzia dagli altri abitanti dell'isola perch\u00e9, nonostante i poteri dello straniero, lo affronta apertamente.\nMentre la popolazione rimasta \u00e8 costretta a rifugiarsi e a convivere all'interno del municipio a causa della tempesta ormai arrivata, tutti sognano la stessa cosa: il suicidio di massa avvenuto nel XVI secolo nella colonia di Roanoke. Linoge evade quindi dalla prigione e cattura alcuni isolani usciti nel frattempo dal municipio per osservare il faro crollare a causa dell'infuriare del mare in tempesta. Ne fa tornare una al municipio per riferire il suo insistente messaggio e poi fa riunire tutti gli isolani nella sala principale del municipio, per comunicare loro ci\u00f2 che effettivamente desidera.\nLinoge spiega di avere vissuto per migliaia di anni, ma che comunque, nonostante i suoi poteri, non \u00e8 immortale. Alzando il bastone, l'essere mostra il suo vero aspetto che \u00e8 quello di un vecchio in et\u00e0 estremamente avanzata, ormai prossimo alla morte. Secondo la sua stima, il tempo che gli rimane da vivere \u00e8 pi\u00f9 o meno cento anni, periodo che Linoge definisce, se paragonato alla sua intera esistenza, un tempo molto breve.\nLinoge dichiara quindi di volere uno degli otto bambini che vivono sull'isola, al fine di insegnargli tutto ci\u00f2 che sa e farne il suo successore prima che il suo tempo finisca del tutto. Minaccia poi che, in caso di diniego da parte della cittadinanza, uccider\u00e0 tutti i bambini e costringer\u00e0 tutti gli altri adulti ad un suicidio di massa in mare: concede quindi mezz'ora di tempo agli isolani per decidere.\nMike cerca invano di convincere i concittadini che non possono cedere uno dei loro figli all'essere e che, unendo insieme le loro volont\u00e0, devono e possono scacciarlo. Gli isolani, tuttavia, presi dalla paura, decidono per alzata di mano e quasi all'unanimit\u00e0 (tutti tranne Mike) di concedere a Linoge di prendere un bambino a caso, in modo che se ne vada per sempre lasciandoli in pace. Per decidere quale sar\u00e0 il bambino che prender\u00e0, Linoge fa pescare una pietra da un sacchetto ad uno dei due genitori degli otto bambini dell'isola; il sacchetto contiene infatti otto pietre, sette di colore bianco e una di colore nero: il genitore che avr\u00e0 pescato la pietra nera dovr\u00e0 lasciargli suo figlio, sia esso un bambino o una bambina. Molly, la moglie di Anderson, pesca infine la pietra nera e quindi suo figlio Ralphie viene portato via da Linoge.\nNell'epilogo Mike Anderson, nove anni dopo essere andato via dall'isola e aver lasciato la moglie, mentre narra di come abbia cambiato la sua vita rivede a San Francisco il figlio Ralphie che cammina in compagnia di Linoge; chiamandolo per nome Anderson fa girare il figlio ormai cresciuto che per\u00f2 sorride malvagiamente rivelando mostruosi denti aguzzi. Infine i due esseri svoltano in un vicolo, scomparendo alla vista di Mike che li insegue disperato. La sua narrazione quindi continua rendendo lo spettatore a conoscenza del fatto che, nonostante abbia abbandonato l'isola, ha comunque mantenuto dei contatti con qualcuno della cittadinanza: dopo gli avvenimenti legati all'arrivo di Linoge, altri strani fatti sono accaduti a Little Tall e dintorni, tra cui alcune morti per infarto/suicidio e una misteriosa scomparsa in mare. Sull'isola la ex-moglie di Mike, risposatasi con il di lui ex-amico e vicesceriffo Hatch, osservando sulla lapide commemorativa delle vittime della tempesta il nome del figlio Ralph piange tristemente, comprendendo di aver sbagliato a non avere ascoltato Mike e cedendo quindi suo figlio a Linoge.\nLa voce narrante di Mike conclude sostenendo, di contro, di avere agito giustamente opponendosi a Linoge, a differenza degli altri dell'isola che si sono infine sottomessi al male cedendo al ricatto dell'essere.\nLuoghi delle riprese.\nGli esterni sono stati filmati a Southwest Harbor, nel Maine, e a San Francisco; inoltre alcuni esterni sono stati filmati in Canada a 30km da Toronto, dove la strada principale di Little Tall Island \u00e8 stata ricreata all'interno di una raffineria di zucchero abbandonata."}
{"id": "679600", "revid": "33689", "url": "https://it.wikipedia.org/wiki?curid=679600", "title": "Foo", "text": "Foo \u00e8 un termine inglese usato nell'informatica per identificare un'entit\u00e0 alla quale non sono attribuibili precise definizioni. Viene spesso utilizzato in coppia con bar, e con il loro abbinamento foobar. La parola in s\u00e9 non ha significato e in inglese rappresenta un nonsenso.\nFoo \u00e8 una variabile metasintattica usata per rappresentare i concetti tramite astrazione e pu\u00f2 essere usata per rappresentare una parte qualsiasi di un sistema complicato o anche semplicemente per dare un nome a un dato, una variabile, una funzione, un comando. \nLa parola \u00e8 usata negli esempi di programmazione e pseudocodice, cos\u00ec come le lettere X e Y sono usate in algebra.\nEquivalenti italiani dei termini foo e bar sono \"pippo\" e \"pluto\", oppure \"Tizio\" e \"Caio\".\nStoria.\nL'origine del termine inglese \u00e8 incerta. La forma \"foobar\" potrebbe essere nata durante la seconda guerra mondiale dal termine \"FUBAR\", acronimo della frase \"Fucked Up Beyond All Repair\" (\"fottuto oltre ogni (possibile) riparazione\"), poi modificato in \"foobar\" che in inglese ha una pronuncia simile. Ma utilizzi della parola \"foo\" da sola si riscontrano anche in periodi antecedenti alla guerra, a partire dalla striscia a fumetti \"Smokey Stover\" di Bill Holman, dove appariva spesso come un nonsenso.\nUn altro uso del termine, nell'esercito britannico, \u00e8 dato dall'abbreviazione di \"forward observation officer\" (punta d'osservazione). I FOOs erano, infatti, coloro che precedevano le truppe in battaglia, setacciando il terreno alla ricerca di pericoli e segnalandoli all'esercito che li seguiva mediante incisioni o segnali dove compariva la scritta: \"foo was here\" (I FOO sono passati di qui); ma si tratta probabilmente di un acronimo inverso."}
{"id": "679601", "revid": "121958771", "url": "https://it.wikipedia.org/wiki?curid=679601", "title": "Classifica a punti (Tour de France)", "text": "La classifica a punti del Tour de France \u00e8 una delle classifiche accessorie della corsa a tappe francese, istituita nel 1953. Consiste in una graduatoria determinata dai punti ottenuti da ciascun corridore grazie ai piazzamenti sul traguardo finale ed in quelli intermedi. Il leader della classifica indossa la maglia verde. Il colore verde fu scelto per distinguerla dalla maglia gialla e perch\u00e9 il primo sponsor fu un marchio di tosaerba.\nStoria.\nDopo lo scandalo suscitato dagli eventi del Tour de France 1904, le regole dell'edizione successiva furono modificate. Il vincitore finale del Tour non fu pi\u00f9 determinato con una classifica a tempi, ma con un sistema a punti. I ciclisti ricevevano dei punti in funzione alla posizione al termine di ogni tappa e il ciclista con il numero minore di punti era il leader della corsa. Dal Tour de France 1912 il sistema fu nuovamente modificato, ritornando alla classifica a tempi tuttora in uso.\nIn occasione del Tour de France 1953, per celebrare il cinquantesimo anniversario della corsa, la classifica a punti fu reintrodotta, ma come classifica annessa.\nPunteggi.\nFino al 2010 l'assegnazione dei punti segue questo sistema:\nDal 2011 invece l'assegnazione dei punti segue questo sistema:"}
{"id": "679613", "revid": "196390", "url": "https://it.wikipedia.org/wiki?curid=679613", "title": "Bourguiba", "text": ""}
{"id": "679614", "revid": "1565034", "url": "https://it.wikipedia.org/wiki?curid=679614", "title": "Pontificia universit\u00e0 urbaniana", "text": "La Pontificia Universit\u00e0 Urbaniana \u00e8 un istituto di studi superiori della Chiesa cattolica ed \u00e8 specializzato nella formazione del clero missionario e degli allievi provenienti dai territori di missione o dalle giovani chiese: ha sede a Roma, sul colle del Gianicolo.\nStoria.\nL\"'Universit\u00e0 Urbaniana\" trae le sue origini dal \"Collegio missionario di Propaganda Fide\", fondato nel 1624 dal prelato spagnolo Juan Bautista Vives y Marja, con la collaborazione di altri esponenti del movimento missionario della Chiesa di Roma, tra cui Giovanni Leonardi: il suo scopo era, da un lato, quello di formare missionari secolari \"ad gentes\" e ricondurre alla piena comunione con la sede apostolica romana i cristiani delle chiese protestanti e ortodosse, dall'altro, quello di studiare le lingue e le culture dei popoli del mondo.\nIl collegio aveva sede nel vecchio palazzo Ferratini, in piazza di Spagna, e la formazione degli studenti era affidata ai chierici regolari teatini.\nIl collegio fu elevato al rango di pontificio ateneo da papa Urbano VIII con la bolla \"Immortalis Dei Filius\" del 1\u00ba agosto 1627, ottenendo cos\u00ec tutti i privilegi ed esenzioni di cui gi\u00e0 godeva l'Archiginnasio di Roma (l'attuale \"Sapienza\") e la facolt\u00e0 di conferire titoli di dottorato in filosofia e teologia: in onore del pontefice, l'ateneo venne chiamato Collegio Urbano.\nIl 2 novembre 1926 papa Pio XI trasfer\u00ec il Collegio sul Gianicolo e nel 1933 venne inaugurata la nuova sede, appositamente costruita: per l'occasione venne anche eretto l'Istituto Missionario, al quale fu data la facolt\u00e0 di dare gradi accademici nelle discipline missiologiche e giuridiche (nel 1986 l'Istituto si suddivise dando vita alle facolt\u00e0 di diritto canonico e di missiologia).\nVenne decorata del titolo di pontificia universit\u00e0 da papa Giovanni XXIII, con il \"motu proprio\" \"Fidei Propagandae\" del 1\u00ba ottobre 1962.\nAl prefetto della Congregazione per l'evangelizzazione dei popoli spetta anche il titolo di \"gran cancelliere\" della Pontificia Universit\u00e0 Urbaniana; il segretario della medesima Congregazione \u00e8, invece, \"vice gran cancelliere\".\nCasa editrice.\nL'universit\u00e0 dispone di una propria editrice denominata Urbaniana University Press, la quale trae origine dalla Sacra congregazione \"De propaganda fide\"."}
{"id": "679618", "revid": "1048993", "url": "https://it.wikipedia.org/wiki?curid=679618", "title": "Sergio Giordani (regista)", "text": "Biografia.\nFiglio di Igino Giordani e fratello di Brando Giordani, si \u00e8 diplomato presso il Centro sperimentale di cinematografia a Roma nel 1952 con Alessandro Blasetti e Roberto Rossellini.\nPer il cinema ha realizzato, con il fratello Brando ed Enzo Biagi, il documentario \"Italia proibita\" (1963), mentre per la televisione, fin dai suoi inizi, inchieste, documentari e film per i servizi giornalistici della Rai (\"Sette giorni in Parlamento\", \"TV7\"), per i programmi culturali (\"Linea contro Linea\", \"Odeon\", \"Variety\", \"Italia sera\") e per il settore spettacolo: per la serie Storie e Leggende popolari della terza rete Rai diresse i telefilm \"La scoperta dell'America\" che gli valse il premio Maschera d'oro, \"Mamma 'li Turchi\" e \"San Benedetto\", per il quale gli fu assegnato il Premio della stampa cattolica \"Navicella d'oro\".\nDimostr\u00f2 il suo grande interesse per una serie di inchieste-documentari che si sviluppavano in molte puntate. Negli anni settanta nacquero cos\u00ec le otto puntate de \"L'uomo e la magia\" che gli valse il premio internazionale Ondas e le tredici puntate di \"Russia allo specchio\", viaggio inchiesta sull'Unione sovietica.\nNegli anni novanta scrisse e diresse \"Cina allo specchio\", in cui l'esperienza si ripeteva con cinque puntate girate in un continente poco esplorato dal giornalismo d'inchiesta e nel 2000 ide\u00f2, scrisse e diresse \"Il ritorno degli dei\", viaggio in cinque puntate in India, Giappone, Sri Lanka, Francia, Italia e Stati Uniti d'America, alla ricerca dell'incontro fra la spiritualit\u00e0 occidentale e quella orientale.\nNel 2007 \u00e8 uscito a cura della Citt\u00e0 Nuova Editrice il libro \"Caro pap\u00e0\" sottotitolo Vita in famiglia con Igino Giordani, nel quale Sergio Giordani racconta episodi della sua adolescenza legati al padre Igino, giornalista, scrittore, politico, deputato alla Costituente, cofondatore del Movimento dei Focolari, per il quale la Chiesa cattolica ha istruito un processo di beatificazione."}
{"id": "679629", "revid": "709565", "url": "https://it.wikipedia.org/wiki?curid=679629", "title": "Kit Snicket", "text": ""}
{"id": "679635", "revid": "48706", "url": "https://it.wikipedia.org/wiki?curid=679635", "title": "Sorella", "text": ""}
{"id": "679642", "revid": "18397", "url": "https://it.wikipedia.org/wiki?curid=679642", "title": "Generatore Van de Graaff", "text": ""}
{"id": "679649", "revid": "35948", "url": "https://it.wikipedia.org/wiki?curid=679649", "title": "Lex salica", "text": ""}
{"id": "679660", "revid": "22643", "url": "https://it.wikipedia.org/wiki?curid=679660", "title": "Contea del Me\u0111imurje", "text": ""}
{"id": "679665", "revid": "22643", "url": "https://it.wikipedia.org/wiki?curid=679665", "title": "Contea raguseo-narentana", "text": ""}
{"id": "679666", "revid": "21880", "url": "https://it.wikipedia.org/wiki?curid=679666", "title": "Karit\u00e9", "text": ""}
{"id": "679667", "revid": "21880", "url": "https://it.wikipedia.org/wiki?curid=679667", "title": "Karit\u00e8", "text": ""}
{"id": "679669", "revid": "22643", "url": "https://it.wikipedia.org/wiki?curid=679669", "title": "Contea istriana", "text": ""}
{"id": "679670", "revid": "118617411", "url": "https://it.wikipedia.org/wiki?curid=679670", "title": "Annozero", "text": "Annozero \u00e8 stato un programma televisivo di approfondimento politico di Rai 2 condotto in prima serata da Michele Santoro e trasmesso dal 14 settembre 2006 al 28 giugno 2011.\n\u00c8 stato il primo programma che la Rai ha affidato a Santoro dopo la sospensione del programma \"Sciusci\u00e0\" nel 2002 a seguito delle dichiarazioni di Silvio Berlusconi del 18 aprile di quell'anno (il cosiddetto \"editto bulgaro\"), che hanno di fatto segnato per alcuni anni l'allontanamento del conduttore dalla televisione italiana. Secondo quanto dichiarato dallo stesso Santoro, \"Annozero\" non usufruiva del canone Rai ed era autofinanziato con gli spot pubblicitari.\nLa sigla della trasmissione televisiva \u00e8 stata composta da Nicola Piovani.\nEdizioni.\nPrima edizione (2006-2007).\nLa prima puntata di \"Annozero\" \u00e8 andata in onda il 14 settembre 2006. Michele Santoro si present\u00f2 con un'inedita capigliatura rossiccia. Gli ospiti fissi della prima serie sono stati Vauro, Marco Travaglio, Beatrice Borromeo, Rula Jebreal e il collaboratore Sandro Ruotolo. Nella seconda parte del programma, andata in onda a partire dall'8 marzo 2007, lo studio \u00e8 stato modificato e Rula Jebreal \u00e8 uscita di scena.\nSeconda edizione (2007-2008).\nIl 20 settembre 2007 \u00e8 partita la seconda edizione con una puntata dedicata a Beppe Grillo. Nel corso delle varie trasmissioni vengono talvolta trasmessi video con discorsi in pubblico del comico genovese. Beatrice Borromeo cura lo spazio \"Generazione Zero\". Nel cast fisso del programma vi sono inoltre Marco Travaglio e Vauro Senesi.\nTerza edizione (2008-2009).\nIl 25 settembre 2008 \u00e8 iniziata la terza stagione, con la fiorettista triestina Margherita Granbassi che sostituisce Beatrice Borromeo, ma soprattutto con l'importante ingresso nella squadra dei giornalisti di Corrado Formigli, tornato a lavorare in Rai dopo alcuni anni passati a condurre \"ControCorrente\", rubrica di attualit\u00e0 del canale satellitare Sky TG24.\nQuarta edizione (2009-2010).\nLa quarta edizione \u00e8 partita il 24 settembre 2009, con i contratti di Travaglio ed altri collaboratori non ancora siglati. \nIn sostituzione di Margherita Granbassi, che ha lasciato il programma per proseguire la carriera sportiva, \u00e8 in studio Giulia Innocenzi, candidata nel 2008 alla segreteria dei Giovani Democratici e membro della fondazione Luca Coscioni.\nQuinta edizione (2010-2011).\nL'ultima edizione di Annozero \u00e8 partita il 23 settembre 2010, dopo un'ondata di polemiche estive sulla sua messa in onda tra lo stesso Michele Santoro e l'allora direttore generale della Rai Mauro Masi per il rinnovo del contratto di Marco Travaglio. Dalla seconda puntata all'interno del programma ci sar\u00e0 la nascita di Tg Zero condotto da Monica Giandotti. Il giorno 13 ottobre 2010 la Rai ha sospeso Santoro per 10 giorni a partire dal 18 ottobre 2010. La sospensione \u00e8 stata poi annullata grazie al tempestivo intervento dell'allora presidente Rai Paolo Galimberti e alle e-mail di protesta degli spettatori. Dopo la puntata del 2 dicembre 2010 la Fiat far\u00e0 causa alla trasmissione. Annozero si \u00e8 concluso il 28 giugno 2011 con un reportage dedicato alla pesca.\nAscolti.\nIl 7 giugno 2011 Michele Santoro ha pubblicato sul sito web di \"Annozero\" lo storico degli ascolti delle sue trasmissioni andate in onda su Rai 3 e su Rai 2.\nI dati di ascolto relativi ad \"Annozero\" sono:\nRaiperunanotte.\nDurante la campagna elettorale per le elezioni regionali 2010, a seguito di uno stop dei programmi televisivi di approfondimento giornalistico-politico (i cosiddetti \"talk show\") deciso dal consiglio di amministrazione Rai e mantenuto nonostante la bocciatura del Tar, la trasmissione \"Annozero\" \u00e8 stata sospesa congiuntamente a \"Ballar\u00f2\", \"Porta a Porta\" e la neonata \"L'ultima parola\". \nSantoro ha quindi organizzato per il 25 marzo una sorta di puntata speciale del programma, trasmessa in streaming su numerosi siti web e andata in onda su varie emittenti, locali, satellitari e digitali. Lo spettacolo, denominato \"Raiperunanotte\", oltre ad aver totalizzato un ascolto paragonabile a quello delle puntate pi\u00f9 seguite di \"Annozero\" si \u00e8 configurato come uno dei principali eventi nella storia del web italiano quanto a numero di accessi unici contemporanei.\nGenerazione Zero.\n\"Generazione Zero\" era una sezione del programma dedicata alle interviste e ai racconti di \"gente comune\" invitata in studio. \u00c8 stata curata inizialmente da Beatrice Borromeo, seguita poi da Margherita Granbassi e Monica Giandotti nella quarta edizione e da Giulia Innocenzi nella quinta e nella sesta.\nChiusura del programma.\nIl 6 giugno 2011 viene annunciata la \u00abrisoluzione consensuale\u00bb del rapporto di lavoro tra Michele Santoro e la Rai ed \u00e8 reso noto che \"Annozero\" non sar\u00e0 presente nei palinsesti della Rai l'autunno successivo. Nella nota della Rai viene affermato che \u00abRai e Michele Santoro hanno inteso definire transattivamente il complesso contenzioso - da troppo tempo pendente - altrimenti demandato alla sede giudiziaria. Si \u00e8 ritenuto infatti di far cessare gli effetti della sentenza del Tribunale di Roma, confermate in appello, in materia di modalit\u00e0 di impiego di Michele Santoro, recuperando cos\u00ec la piena reciproca autonomia decisionale\u00bb. Il programma torner\u00e0 in onda per l'ultima volta il 28 giugno 2011 con una puntata speciale dedicata alla pesca.\nIn continuit\u00e0 di \"Annozero\" nacque pochi mesi dopo \"Servizio pubblico\"."}
{"id": "679671", "revid": "22643", "url": "https://it.wikipedia.org/wiki?curid=679671", "title": "Contea spalatino-dalmata", "text": ""}
{"id": "679672", "revid": "22643", "url": "https://it.wikipedia.org/wiki?curid=679672", "title": "Contea di Vukovar e della Sirmia", "text": ""}
{"id": "679673", "revid": "22643", "url": "https://it.wikipedia.org/wiki?curid=679673", "title": "Contea di Sebenico e Tenin", "text": ""}
{"id": "679674", "revid": "22643", "url": "https://it.wikipedia.org/wiki?curid=679674", "title": "Contea di Osijek e della Baranja", "text": ""}
{"id": "679675", "revid": "22643", "url": "https://it.wikipedia.org/wiki?curid=679675", "title": "Contea zaratina", "text": ""}
{"id": "679677", "revid": "22643", "url": "https://it.wikipedia.org/wiki?curid=679677", "title": "Contea di Brod e della Posavina", "text": ""}
{"id": "679679", "revid": "22643", "url": "https://it.wikipedia.org/wiki?curid=679679", "title": "Contea di Po\u017eega e della Slavonia", "text": ""}
{"id": "679680", "revid": "104458", "url": "https://it.wikipedia.org/wiki?curid=679680", "title": "Contea di Virovitica e della Podravina", "text": ""}
{"id": "679681", "revid": "647919", "url": "https://it.wikipedia.org/wiki?curid=679681", "title": "Contea della Lika e di Segna", "text": ""}
{"id": "679682", "revid": "22643", "url": "https://it.wikipedia.org/wiki?curid=679682", "title": "Contea litoraneo-montana", "text": ""}
{"id": "679683", "revid": "22643", "url": "https://it.wikipedia.org/wiki?curid=679683", "title": "Contea di Bjelovar e della Bilogora", "text": ""}
{"id": "679685", "revid": "22643", "url": "https://it.wikipedia.org/wiki?curid=679685", "title": "Contea di Koprivnica e Kri\u017eevci", "text": ""}
{"id": "679686", "revid": "78273", "url": "https://it.wikipedia.org/wiki?curid=679686", "title": "Contea di Varasdino", "text": ""}
{"id": "679687", "revid": "22643", "url": "https://it.wikipedia.org/wiki?curid=679687", "title": "Contea di Karlovac", "text": ""}
{"id": "679688", "revid": "22643", "url": "https://it.wikipedia.org/wiki?curid=679688", "title": "Contea di Sisak e della Moslavina", "text": ""}
{"id": "679691", "revid": "22643", "url": "https://it.wikipedia.org/wiki?curid=679691", "title": "Contea di Krapina e dello Zagorje", "text": ""}
{"id": "679692", "revid": "22643", "url": "https://it.wikipedia.org/wiki?curid=679692", "title": "Contea di Zagabria", "text": ""}
{"id": "679693", "revid": "1543377", "url": "https://it.wikipedia.org/wiki?curid=679693", "title": "Moscato", "text": "Il Moscato \u00e8 una famiglia di vitigni, a bacca bianca o a bacca nera, da cui si ricavano gli omonimi vini.\nStoria.\nLe sue origini risalgono al bacino medio-orientale del Mediterraneo. Vettore della sua diffusione nelle regioni italiane meridionali furono i coloni greci, che portarono con loro i semi o i tralci per poterlo coltivare nelle colonie della Magna Grecia.\nLa variet\u00e0 bianca \u00e8 la pi\u00f9 pregiata. Le uve venivano gi\u00e0 citate dai romani come \"Apicae\" (da ) o \"Apianae\" (da Columella e ). Il suo nome deriva da muscum (muschio) a causa del profumo intenso e del suo dolce aroma. In tempi antichi si otteneva un vino dolce facendo appassire le uve.\nLa diffusione al nord avvenne principalmente nel medioevo grazie ai Veneziani, che con i loro commerci con le isole del Mediterraneo lo importarono in tutto il nord Europa.\nLa coltivazione del vitigno si diffuse velocemente grazie al volere delle classi agiate, nonostante il viticoltore fosse spesso recalcitrante alla sua coltivazione, per la difficolt\u00e0 di ottenere il vino passito.\nEtimologia.\nIl nome moscato parrebbe derivare dal fatto che, sia l'uva moscato che il vino da essa prodotto, avrebbero l'aroma di muschio o di noce moscata.\nI tipi.\nIl vitigno Moscato, raggruppa alcuni vitigni con uva di vario colore, da tavola o da vino.\nIn particolare le variet\u00e0 sono:\nAttitudini enologiche.\n\u00c8 errato pensare che con i vari moscati si producano solo vini dolci o amabili: esistono diverse interpretazioni di moscato secco o al pi\u00f9 abboccato. Inoltre, si presta bene alla spumantizzazione (tanto spumante dolce, al mondo, \u00e8 prodotto con vino moscato)."}
{"id": "679703", "revid": "46722", "url": "https://it.wikipedia.org/wiki?curid=679703", "title": "Otto Octavius", "text": ""}
{"id": "679705", "revid": "46722", "url": "https://it.wikipedia.org/wiki?curid=679705", "title": "Dr. Octopus", "text": ""}
{"id": "679706", "revid": "46722", "url": "https://it.wikipedia.org/wiki?curid=679706", "title": "Dottor Otto Octavius", "text": ""}
{"id": "679710", "revid": "125862090", "url": "https://it.wikipedia.org/wiki?curid=679710", "title": "SAD (azienda)", "text": "La SAD S.p.A/AG (\"Societ\u00e0 Autobus Alto Adige, ted. S\u00fcdtiroler Autobus Dienst AG, gi\u00e0 Societ\u00e0 Automobilistica Dolomiti\") \u00e8 la maggiore societ\u00e0 concessionaria per il trasporto pubblico extraurbano dell'Alto Adige e urbano di alcuni centri della provincia.\nInsieme alle relazioni ferroviarie locali di Trenitalia, alla societ\u00e0 SASA (che gestisce le reti urbane dei comuni di Bolzano, Merano e Laives oltre a vari collegamenti nelle aree interessate), e altre numerose societ\u00e0 concessionarie all'interno della provincia, fa parte del Sistema di Trasporto Integrato dell'Alto Adige (\"Verkehrsverbund S\u00fcdtirol\") che prevede l'emissione di biglietti validi su tutta la rete provinciale con possibilit\u00e0 di raggiungere le localit\u00e0 extraprovinciali di Trento, Cavalese, Vigo di Fassa, Cortina d'Ampezzo e Innsbruck in Austria.\nServizio.\nLa SAD opera i seguenti servizi di trasporto pubblico:\nMateriale rotabile.\n11 Stadler GTW 2/6 ATR100.\nATR100.001\nATR100.002\nATR100.003\nATR100.004\nATR100.005\nATR100.006\nATR100.007 (Accantonato in stazione a Merano dopo l'incidente a Laces nel 2010.\nATR100.008\nATR100.009\nATR100.010\nATR100.011\nATR100.012\nStadler Flirt ETR170 (trasformati da ETR155).\nETR170.001\nETR170.002\nETR170.003\nETR170.004\nETR170.005\nETR170.006\nETR170.007\nETR170.008\nETR170.104"}
{"id": "679713", "revid": "1935652", "url": "https://it.wikipedia.org/wiki?curid=679713", "title": "Giovanni Leonardi", "text": "San \nBiografia.\nNacque attorno al 1541 da una famiglia di agricoltori benestanti del villaggio di Diecimo, oggi frazione del comune di Borgo a Mozzano, nella Repubblica di Lucca: durante gli studi in farmacia condotti a Lucca, si avvicin\u00f2 alla confraternita laica dei \"Colombini\", vicina alla spiritualit\u00e0 del Savonarola e sotto la direzione dei Padri Domenicani. Esercit\u00f2 per alcuni anni la professione dello speziale nel suo paese natale, ma attorno al 1568 decise di dedicarsi allo studio della teologia e venne ordinato sacerdote il 22 dicembre 1572: intraprese la predicazione e l'insegnamento del catechismo, istituendo anche una \"Congregazione della Dottrina cristiana\".\nAssieme ad altri due o tre sacerdoti, il 1\u00ba settembre 1574 fond\u00f2 presso la chiesa di \"Santa Maria della Rosa\" di Lucca la congregazione dei \"Preti Riformati della Beata Vergine\", dedita all'apostolato e alla formazione del clero: i sacerdoti della nuova famiglia religiosa aumentarono velocemente di numero e per loro il fondatore redasse le \"Constitutiones Clericorum Regularium Matris Dei\", subito approvate dal vescovo di Lucca Alessandro Guidiccioni e confermate da Clemente VIII con il breve \"Ex quo divina majestas\" (13 ottobre 1595). La congregazione venne elevata ad ordine religioso il 3 novembre 1621 da Gregorio XV, assumendo l'attuale nome di \"Ordine dei Chierici Regolari della Madre di Dio\".\nVenne poi espulso dalla Repubblica di Lucca con l'accusa di disturbo all'ordine pubblico e mancanza di rispetto alle autorit\u00e0 costituite e si rifugi\u00f2 a Roma.\nNel 1596 papa Clemente VIII nomin\u00f2 il Leonardi visitatore apostolico e commissario con l'incarico di riformare, secondo i canoni del Concilio di Trento, le congregazioni benedettine di Montevergine, di Vallombrosa, e di Monte Senario; fu anche incaricato dal pontefice di dirimere una controversia tra il vescovo di Nola e il vicer\u00e9 di Napoli relativa al Santuario della Madonna dell'Arco.\nClemente VIII, con il Breve \"Apud Sanctum Marcum\" del 14 agosto 1601, affid\u00f2 al Leonardi e alla sua congregazione la Chiesa e la parrocchia di Santa Maria in Portico, con l'icona della Beata Vergine Maria \"Romanae Portus Securitatis\", presso la quale la famiglia religiosa stabil\u00ec la sua Curia generalizia (trasferita nel 1662 in Santa Maria in Campitelli).\nA Roma il sacerdote ebbe anche modo di conoscere e frequentare il suo conterraneo Filippo Neri, come lui impegnato nel moto di riforma della Chiesa: gli espresse anche l'intenzione di partire come missionario per le Americhe, ma ne fu dissuaso. Con il prelato spagnolo Juan Bautista Vives y Marja diede vita a Roma ad un movimento missionario che, dopo la sua morte, port\u00f2 all'istituzione del \"Collegio Missionario di Propaganda Fide\" (1624, poi Universit\u00e0 Urbaniana) e all'erezione della \"Sacra Congregazione per la Propagazione della Fede\" (1627). Assieme a Juan Bautista Vives y Marja e Martin de Funes nel marzo 1608 scrisse a papa Paolo V una lettera mirante a riaccendere lo spirito missionario della Chiesa, con particolare riferimento alle terre del Sudamerica.Mor\u00ec sessantottenne a Roma nel 1608 e venne sepolto nella Chiesa di Santa Maria in Portico: per interessamento del cardinale di York, la sua salma venne traslata nel 1662 nella Chiesa di Santa Maria in Portico in Campitelli (suo titolo cardinalizio). Il 25 aprile 1951 con il decreto del cardinale vicario Francesco Marchetti Selvaggiani \"Percrescente incolarum\" venne eretta la Chiesa di San Giovanni Leonardi, in piazza dei Cigni a Roma.\nCulto.\nFu dichiarato \"venerabile\" da Clemente XI nel 1701 e venne beatificato il 10 novembre 1861 da Pio IX. Nel 1893 Leone XIII volle che il suo nome fosse iscritto nel Martirologio Romano (cosa non ancora mai accaduta per i beati, ad eccezione dei pontefici); papa Pio XI lo canonizz\u00f2 il 17 aprile 1938. L'8 agosto 2006 la Congregazione per il Culto Divino e la Disciplina dei Sacramenti, in forza delle facolt\u00e0 concessele da papa Benedetto XVI, lo ha proclamato Santo Patrono di tutti i farmacisti. La memoria liturgica ricorre il 9 ottobre."}
{"id": "679717", "revid": "1892728", "url": "https://it.wikipedia.org/wiki?curid=679717", "title": "Mort Goldman", "text": ""}
{"id": "679728", "revid": "339392", "url": "https://it.wikipedia.org/wiki?curid=679728", "title": "San Dionigi di Milano", "text": ""}
{"id": "679729", "revid": "1652635", "url": "https://it.wikipedia.org/wiki?curid=679729", "title": "Dolomia", "text": "La dolomia \u00e8 una roccia sedimentaria carbonatica costituita principalmente dal minerale dolomite, chimicamente un carbonato doppio di calcio e magnesio.\nDescrizione.\nQuesta roccia prende il suo nome (come il minerale dolomite) dal naturalista e geologo francese D\u00e9odat Gratet de Dolomieu (1750\u20131801), il quale osserv\u00f2 tale roccia nei gruppi montuosi delle Dolomiti.\nQuando in un calcare la calcite \u00e8 parzialmente sostituita da dolomite, esso viene chiamato calcare magnesiaco, calcare dolomitico o dolomia calcarea in funzione della specie mineralogica dominante in percentuale. Nello schema seguente \u00e8 riportata la classificazione completa dei termini di transizione tra dolomie e calcari:\nIl metodo tradizionalmente usato per distinguere, in maniera speditiva sul terreno, nelle rocce carbonatiche fra calcare e dolomia \u00e8 la prova dell'acido muriatico: una goccia di acido (diluito in acqua al 5% di concentrazione) viene versata su un campione di roccia: il calcare reagisce immediatamente \"frizzando\" (emettendo bolle di gas), mentre la dolomia rimane apparentemente inerte.\nOrigine.\nLa dolomitizzazione si verifica in condizioni ambientali particolari quali possono essere quelle ipersaline come ad esempio in ambienti tidali e lacustri, o in zone del sottosuolo dove si incontrano e mescolano acqua meteorica e acqua marina cio\u00e8 in condizioni \"schizoaline\". Inoltre, anche l'attivit\u00e0 biologica pu\u00f2 essere un fattore importante nel processo di dolomitizzazione, visto che la materia organica, in particolare alghe e batteri, sembra ne favorisca lo sviluppo.\nI criteri per la classificazione delle dolomie possono essere sia \"composizionali\", riguardanti il rapporto calcio/magnesio, \"tessiturali\" e \"genetici\".\nLe \"Dolomie di precipitazione diretta\", o \"primarie\", sono rarissime e la precipitazione diretta di dolomite nell'acqua marina \u00e8 fondamentalmente un problema di nucleazione molecolare che \u00e8 un processo estremamente lento a basse temperature e, inoltre, la struttura della dolomite \u00e8 altamente ordinata. Tra gli Autori \u00e8 opinione corrente che tale processo sia stato estremamente raro anche nel passato geologico, tranne per\u00f2, durante il Precambriano o il Paleozoico in cui la precipitazione diretta sarebbe stata favorita dall'alta pressione di anidride carbonica nell'atmosfera, dovuta alle ancora frequentissime eruzioni vulcaniche che, inoltre, producevano un elevato rapporto Magnesio/Calcio nelle acque.\nLe \"Dolomie di sostituzione\", invece, rappresentano la maggior parte delle dolomie antiche e recenti. Si formano a causa della conversione di un precursore minerale costituito da carbonato di calcio (solitamente calcite o aragonite.), che sia sedimento sciolto o roccia, in dolomite: questo processo consiste essenzialmente in una parziale \"sostituzione\" degli atomi di calcio con quelli di magnesio. A basse temperature, lo smistamento degli ioni in una struttura cristallina \u00e8 molto lento, anche tenendo in considerazione i tempi geologici.\nDi conseguenza, si ipotizza che la dolomitizzazione non sia una reazione che avvenga allo stato solido ma che si attui mediante \"dissoluzione\" del carbonato di calcio e contemporanea precipitazione di dolomite a partire da una soluzione acquosa che attraversi il sedimento. In generale, perch\u00e9 si possa verificare sono necessarie due condizioni fondamentali: a) un rapporto Mg/Ca sufficientemente elevato e b) un meccanismo in grado di far fluire attraverso la roccia un volume sufficiente di soluzione \"dolomitizzante\", in modo che la reazione possa completarsi e quindi formarsi una vera roccia dolomitica. Naturalmente si necessita anche di un tempo sufficientemente lungo affinch\u00e9 la reazione possa espletarsi.\nModelli di Dolomitizzazione.\nSulla base del chimismo del fluido dolomitizzante si possono distinguere \"modelli ipersalini\" e \"modelli salmastri\".\nModelli ipersalini.\nLe soluzioni ipersaline necessarie ad aumentare il rapporto Mg/Ca vengono prodotte tramite evaporazione e conseguente movimento ascensionale dei fluidi attraverso il sedimento che pu\u00f2 esplicarsi con meccanismi differenti:\nNel primo meccanismo si presuppone l'esistenza di una piana di marea retrostante una laguna; in condizioni climatiche aride, nei momenti di intensa evaporazione e ridotto rifornimento idrico, nelle aree sopratidali si innesca un movimento di risalita delle acque con sviluppo di evapotraspirazione. \nLa perdita d'acqua \u00e8 rimpiazzata dalla continua introduzione nel sistema di nuova soluzione di derivazione marina (nei settori pi\u00f9 esterni della piana tidale) o continentale: l'evaporazione lascia, come residuo, una salamoia interstiziale che pu\u00f2 raggiungere valori di salinit\u00e0 5 volte superiori all'acqua marina normale e rapporti Mg/Ca pari anche a 40:1. Con queste condizioni esistono le premesse allo sviluppo della dolomitizzazione dei sedimenti attraverso i quali passano (e ristagnano) tali salamoie.\nIn questo sviluppo ricopre una grande importanza la antecedente precipitazione di gesso, poich\u00e9 non solo permette di fissare il calcio (essendo un solfato di calcio), elevando ancor di pi\u00f9 il rapporto Mg/Ca, ma soprattutto rimuove lo ione solfato che inibisce lo sviluppo della dolomitizzazione.I sedimenti dolomitizzati di queste aree tidali sono dolomie microcristalline caratterizzate da laminazioni algali, fratture e poligoni da essiccamento e le tipiche \"fenestrae\".\nNel meccanismo del \"riflusso\", si presuppone l'esistenza di una piattaforma carbonatica bordata da barriere (scogliere organogene, barre litorali...) che racchiudono lagune interne, pi\u00f9 o meno ristrette. Se il clima \u00e8 arido, nei settori pi\u00f9 interni di tali lagune si vengono a concentrare, per successive evaporazioni, dense salamoie ipersaline che poi, per gravit\u00e0, tendono a rifluire verso mare; la presenza delle barriere limiterebbe il riflusso libero determinando il ristagno delle salamoie nelle parti pi\u00f9 depresse delle lagune. Le salamoie cos\u00ec formatesi, nel tentativo di rifluire verso mare, percolerebbero attraverso i sedimenti dolomitizzandoli.\nModello salmastro.\nIn questo modello si spiega come acque salmastre derivate dalla miscela di acque ipersaline e dolci siano in grado di dolomitizzare efficacemente le rocce attraversate. La diluizione di salamoie da parte di acque dolci, provoca una drastica diminuzione della salinit\u00e0, mantenendo quasi costante il rapporto Mg/Ca, e le soluzioni risultanti rientrano nel campo di stabilit\u00e0 della dolomite.\nIn condizioni ipersaline bisogna raggiungere valori molto elevati nel rapporto Mg/Ca affinch\u00e9 si verifichi la precipitazione di dolomite invece di aragonite e (o) calcite, mentre in condizioni salmastre, al contrario, la dolomite cristallizza con rapporti molto minori: basti pensare che sono sufficienti percentuali di acqua marina comprese tra il 5% e il 50% affinch\u00e9 si abbia sovrasaturazione della dolomite e quindi si verifichi la precipitazione di tale minerale.\nGli ambienti in cui possono aversi queste situazioni sono gli ambienti schizoalini cio\u00e8, ad esempio, gli ambienti costieri periodicamente interessati da acque \"dolci\" meteoriche, in seguito alle quali \u00e8 possibile l'instaurarsi di acquiferi di acque dolci sotterranee che quindi diventano potenziali aree di dolomitizzazione.\nQuesto descritto, in letteratura geologica, \u00e8 noto come \"modello Dorag\" e spiega l'origine di quelle dolomie che non sono associate a rocce evaporitiche, oppure in quelle in cui non esistono evidenze di alti strutturali o piattaforme carbonatiche.\nUsi.\nLa dolomia \u00e8 usata come pietra ornamentale e come materia prima per la fabbricazione di cemento. \u00c8 inoltre una fonte di ossido di magnesio. \u00c8 un'importante roccia serbatoio di petrolio. A volte \u00e8 usata al posto della calcite nel processo di produzione di ferro e di acciaio per la rimozione delle impurit\u00e0 durante la riduzione del minerale ferroso.\nLe dolomie sono usate, anche, come pietre da costruzione, come pietrisco per massicciate stradali e come materiali inerti per calcestruzzi e cementi armati, essendo dotate di buon potere legante. Inoltre vengono usate nella preparazione di calci idrauliche e di prodotti refrattari, come materia prima per l'estrazione del magnesio e, nell'industria siderurgica."}
{"id": "679730", "revid": "729019", "url": "https://it.wikipedia.org/wiki?curid=679730", "title": "Noise Records", "text": "La Noise Records \u00e8 un'etichetta discografica tedesca fondata da Karl-Ulrich Walterbach nel 1983 come espansione della sua precedente casa discografica, la Aggressive Rock Produktionen. La Noise Records \u00e8 specializzata in musica di genere heavy metal e fa parte della Sanctuary Records."}
{"id": "679732", "revid": "110157", "url": "https://it.wikipedia.org/wiki?curid=679732", "title": "Ronald Bennet", "text": "Si un\u00ec allo \"staff\" del \"College\" nel 1963 e i suoi compiti comprendevano la gestione di gruppi di chierichetti.\nBennet ammise la colpevolezza alla \"Circuit Criminal Court\" di Dublino il 29 giugno 2006 riguardo a sei casi di imputazione per abuso nei confronti di quattro fanciulli, tre dei quali risiedevano all'interno del campus, tra il 1974 e il 1981.\nGli abusi iniziarono con Bennet che li accarezzava con addosso i vestiti, culminando con abusi nei quali a volte entrambe le parti erano totalmente nude. Alcuni degli abusi avvennero nell'ufficio di Bennet, nel quale le vittime erano convocate attraverso l'altoparlante del college e il cui accesso era regolato tramite un set di luci rosse e verdi fuori dalla porta dell'ufficio. Le vittime entravano quando la luce passava dal rosso al verde.\nLe sue facolt\u00e0 di ascoltare confessioni e celebrare funzioni pubbliche sono state revocate. Bennet attualmente vive a Cluain Mhuire, Killiney, contea di Dublino.\nI Francescani protessero Bennet.\nIl comportamento di Bennet era noto fra gli studenti del Gormanston College negli anni 70. Lamentele a suo riguardo furono presentate nel 1973 ad un membro direttivo del college, ma furono oscurate da un senso di cieca lealt\u00e0 verso di lui e dall'assoluto risentimento verso gli accusatori, proveniente dai Francescani presenti nel direttivo stesso.\nIl preside fu informato dell'abuso nel 1973.\nIl \"Times\" irlandese ha riportato che i Francescani in carica al Gormanston College durante l'inchiesta interna su Bennet furono avvisati dell'abuso, ma non lo rimossero. Lamentele contro Bennet furono presentate a fra' Patrick Sweeney, preside del \"college\", da parte dei genitori di uno dei ragazzi di cui egli abus\u00f2. Ai genitori fu assicurato che a Bennet non sarebbe stato pi\u00f9 permesso di rimanere solo con dei ragazzi, ma egli continu\u00f2 a trovarsi nella posizione di poter mettere in atto abusi fino al 1981, quindi per altri otto anni.\nIl francescano, ministro provinciale, fra' Caoimh\u00edn \u00d3 Laoide disse che al tempo la sensazione fu quella che poteva esserci una soluzione interna al problema.\nEgli riconobbe che se le assicurazioni date ai genitori nel 1973 fossero state rispettate, molti altri ragazzi non avrebbero sofferto. Disse inoltre che ora vi erano rigide procedure in luogo delle vecchie.\nEgli aggiunse che l'ordine religioso ha le porte sempre aperte e che ogni collegiale poteva entrare in contatto con esso in qualsiasi momento.\nRichard Lanigan, ex collegiale.\nRichard Lanigan, un ex alunno del Gormansotn College, disse che il comportamento del frate era conosciuto tra i ragazzi negli anni 70, sebbene loro non fossero consci dell'esistenza degli abusi.\nIl dott. Lanigan ha aperto un sito \"web\" per fornire un \"forum\" indipendente agli ex studenti nel quale discutere come sostenere altri ex studenti vittime di abusi.\nPunizione.\nIl 26 luglio 2006 Bennet ha subito una sentenza di sospensione di cinque anni e gli \u00e8 stato ordinato di prendere parte ad una colletta per 1.000 euro allo scopo di mantenere la pace per cinque anni e di decidere di attenersi al codice di condotta Francescano.\nGormanston College.\nGormanston College \u00e8 una scuola superiore cattolica privata sotto la giurisdizione della provincia francescana d'Irlanda. La scuola \u00e8 situata a circa 32 chilometri a nord di Dublino.\nConta 604 gruppi di studenti e gode di un ambiente fortemente internazionale. Vi sono convitti a lunga durata o giornalieri (quelli giornalieri sono misti, ragazzi e ragazze).\nIl contesto sociale si sforza di essere giusto e costante in un'atmosfera dove gli studenti sono diretti verso i valori del rispetto reciproco, della consapevolezza sociale e della riverenza per i valori del Vangelo.\nIl motto del college \u00e8 \"Dei Gloriae, Hiberniae Honori\" (Alla gloria di Dio e all'onore dell'Irlanda)."}
{"id": "679734", "revid": "1318658", "url": "https://it.wikipedia.org/wiki?curid=679734", "title": "Jelena Doki\u0107", "text": "Nata in Jugoslavia, \u00e8 professionista dal 1998 e ha vinto 6 titoli WTA in singolare e 4 in doppio. Ex n\u00b04 del mondo, ha raggiunto la semifinale a Wimbledon nel 2000, anno in cui ottenne anche la semifinale ai Giochi della XXVII Olimpiade di Sydney.\nCome successo gi\u00e0 ad altre sue colleghe (Jennifer Capriati e Mirjana Lu\u010di\u0107-Baroni) la Dokic fu vittima per diversi anni di maltrattamenti e percosse da parte del padre che la costrinsero ad iniziare una nuova vita in Australia, acquisendone la cittadinanza pochi anni pi\u00f9 tardi.\nBiografia.\nArriv\u00f2 in Australia nel 1994 con la sua famiglia a causa della guerra civile iugoslava.\nStabilitasi a Sydney ha sviluppato un talento nel tennis molto precoce. A 16 anni \u00e8 gi\u00e0 al 43\u00b0 posto delle classifiche mondiali.\nLa sua migliore classifica nel ranking WTA \u00e8 stata nell'agosto 2002 quando arriv\u00f2 ad essere al 4 posto delle classifiche mondiali, mentre il miglior ranking nel doppio (10\u00ba posto) lo ha raggiunto nel febbraio 2002.\nTuttavia lascia l'Australia nel 2001, in polemica con l'organizzazione degli Australian Open, e dichiara di non voler pi\u00f9 tornare a giocare per questo paese. La Doki\u0107 torna allora a Belgrado dove decide di prendere la nazionalit\u00e0 serbo-montenegrina anche se resta cittadina australiana.\nDopo quattro anni passati a Belgrado la Doki\u0107 scende fino alla 349\u00aa posizione del ranking mondiale.\nIn seguito dichiarer\u00e0 di non andare pi\u00f9 d'accordo con suo padre e di non avere pi\u00f9 intenzione di continuare a vivere con lui.\nLa tennista ha di recente ammesso che la fuga dal padre \u00e8 da imputarsi ad abusi che il padre faceva su di lei.\nCos\u00ec, annuncia il suo ritorno in Australia e la decisione di tornare a giocare sotto la bandiera australiana. \u00ab\"Sono australiana, mi sento australiana e voglio tornare a giocare per l'Australia\"\u00bb, dichiara al quotidiano \"Sydney Daily Telegraph\" .\nAttualmente vive nel Principato di Monaco.\nCarriera.\nNel dicembre 2005 ritorna in Australia dopo quattro anni e si vede accordare un invito per partecipare al torneo di Canberra debuttando nel gennaio 2006.\nIn seguito parteciper\u00e0 alle qualificazioni per partecipare agli Australian Open ma non riesce a ottenere ad approdare al tabellone principale. Tuttavia ottiene una wild-card che le consente di prendere parte al torneo, ma viene sconfitta al primo turno.\nTorna a giocare dei tornei challenger che le consentono di ottenere punti per risalire la classifica WTA.\nA maggio 2008 si trova al 431 posto delle classifiche WTA.\nNel gennaio 2009, si trova al 187 posto della classifica WTA. Ritorna a giocare all'Australian Open, grazie a una wild-card, e raggiunge i quarti di finale, battendo due top 20, Anna \u010cakvetadze e Caroline Wozniacki.\nIl 6 marzo 2011, dopo un digiuno di oltre 8 anni, torna al successo in un torneo WTA, vincendo il torneo di Kuala Lumpur, battendo in finale Lucie \u0160af\u00e1\u0159ov\u00e1 2-6 7-6 6-4.\nSi \u00e8 ritirata nel 2014."}
{"id": "679738", "revid": "599013", "url": "https://it.wikipedia.org/wiki?curid=679738", "title": "Chierici regolari della Madre di Dio", "text": "I chierici regolari della Madre di Dio (in latino \"Ordo Clericorum Regularium Matris Dei\") sono un istituto religioso maschile di diritto pontificio: i membri di questo ordine, detti comunemente leonardini, pospongono al loro nome la sigla O.M.D.\nStoria.\nL'ordine venne fondato da Giovanni Leonardi (1543-1609). Stabilitosi a Lucca per studiare farmacia, si avvicin\u00f2 alla vita religiosa entrando nella confraternita dei colombini; tent\u00f2 di essere ammesso nell'Ordine dei frati minori, ma venne respinto. Divenuto sacerdote, inizi\u00f2 a dedicarsi assiduamente alla predicazione e all'insegnamento del catechismo: nominato cappellano della chiesa di Santa Maria della Rosa, si unirono a lui alcuni chierici lucchesi di illustri origini (Giambattista Cioni, Giorgio Arrighini, i fratelli Cesare e Giulio Franciotti) assieme ai quali il 1\u00ba settembre 1574 diede inizio alla congregazione dei preti riformati della Beata Vergine.\nAlessandro Guidiccioni il Vecchio, vescovo di Lucca, eresse canonicamente la congregazione l'8 marzo 1583 e ne approv\u00f2 i primi statuti il 1\u00ba maggio 1585.\nLeonardi si trasfer\u00ec poi a Roma, dove ebbe anche modo di conoscere Filippo Neri, e ottenne da papa Clemente VIII la conferma della sua congregazione con il breve \"Ex quo divina majestas\" del 13 ottobre 1595. Nel 1601 il cardinale Bartolomeo Cesi concesse ai leonardini la chiesa di Santa Maria in Portico, di cui era diacono, per stabilirvi la sede romana dell'istituto. Quando il fondatore mor\u00ec, la sua congregazione contava solo due case: quella di Roma e quella di Lucca, presso la chiesa di Santa Maria Corteorlandini.\nLa congregazione venne unita da papa Paolo V a quella degli scolopi il 14 gennaio 1614, ma lo stesso pontefice rescisse l'unione il 6 marzo 1617.\nLe costituzioni dei chierici leonardini vennero modificate e approvate da Paolo V il 14 agosto 1619; papa Gregorio XV elev\u00f2 la congregazione a ordine con voti solenni con il breve \"In supremo Apostolatus\" del 3 novembre 1621.\nNel 1661 la salma del fondatore venne traslata dalla chiesa di Santa Maria in Portico a quella di Santa Maria in Campitelli, presso la quale venne trasferita anche la sede generalizia dell'ordine: Giovanni Leonardi, beatificato nel 1861 da papa Pio IX, fu proclamato santo da papa Pio XI il 17 aprile 1938.\nAttivit\u00e0 e diffusione.\nScopo dei chierici leonardini \u00e8 l'esercizio del ministero sacerdotale e delle opere di apostolato.\nOltre che in Italia, sono presenti in Cile, India e Nigeria; la sede generalizia \u00e8 a Roma.\nAl 31 dicembre 2005, l'ordine contava 16 case e 60 religiosi, 44 dei quali sacerdoti."}
{"id": "679739", "revid": "363629", "url": "https://it.wikipedia.org/wiki?curid=679739", "title": "Scuola Superiore Provinciale di Sanit\u00e0 Claudiana", "text": "La Scuola Provinciale Superiore di Sanit\u00e0 Claudiana (in tedesco \"Landesfachhochschule f\u00fcr Gesundheitsberufe\" Claudiana) \u00e8 un centro di formazione per le professioni sanitarie infermieristiche ed ostetriche, riabilitative, tecnico-diagnostiche, tecnico-assistenziali e della prevenzione di Bolzano.\nEssa prende il suo nome da Claudia de' Medici, arciduchessa d'Austria e contessa del Tirolo nel Seicento. \nLa scuola \u00e8 stata fondata nel 1993 e l'insegnamento avviene nella lingua del docente che pu\u00f2 essere svolto nelle lingue ufficiali della provincia, ossia l'italiano e il tedesco, ma anche in lingua inglese. \nI corsi di studio si dividono in quattro ambiti per un totale di 15.\nSede.\nLa Claudiana \u00e8 ospitata dal 2006 nella nuova struttura costruita appositamente nell'area dell'ospedale centrale di Bolzano. Prima la scuola si divideva in tre sedi diverse. \nLa Claudiana ospita anche una biblioteca specializzata.\nProgetti futuri.\nLa Claudiana \u00e8 uno dei tre istituti di tipo universitario a Bolzano insieme all'universit\u00e0 ed al conservatorio musicale. Tra le varie proposte vi \u00e8 quella di accorpare il conservatorio e la Claudiana con l'universit\u00e0 e di rendere la Scuola Superiore di Sanit\u00e0 una facolt\u00e0 di medicina."}
{"id": "679741", "revid": "465036", "url": "https://it.wikipedia.org/wiki?curid=679741", "title": "Leonardini", "text": ""}
{"id": "679744", "revid": "363629", "url": "https://it.wikipedia.org/wiki?curid=679744", "title": "Claudiana - scuola provinciale superiore di sanit\u00e0 di Bolzano", "text": ""}
{"id": "679754", "revid": "73322", "url": "https://it.wikipedia.org/wiki?curid=679754", "title": "Figura d'interferenza", "text": ""}
{"id": "679757", "revid": "1851848", "url": "https://it.wikipedia.org/wiki?curid=679757", "title": "Paolo Carosi", "text": "Era soprannominato \"Il Barone\".\n\u00c8 scomparso nel 2010 all'et\u00e0 di 71 anni. La S.S. Lazio lo ha voluto ricordare tramite il suo sito web ufficiale con una lettera.\nCarriera.\nGiocatore.\nInizi\u00f2 nelle giovanili del Tivoli e approd\u00f2 alla Lazio nel 1958 appena ventenne. Il suo esordio avviene il 6 gennaio 1959 nel match di Coppa Italia contro il (3-0 per i biancocelesti). Il suo esordio in Serie A, invece, avvenne il 19 aprile 1959 nella partita interna contro l'Alessandria (2-0 per i grigi). Due stagioni in qualit\u00e0 di riserva, quindi l'inserimento stabile in prima squadra proprio in coincidenza con l'anno della prima retrocessione dei biancocelesti nel campionato cadetto.\nIl 3 marzo 1968 gioc\u00f2 l'ultima partita con la maglia della nella ventiseiesima giornata di Serie B contro il Catania (0-0). Con i capitolini conta 197 presenze complessive (176 in campionato, 19 in Coppa Italia e 2 in Coppa delle Alpi) e 3 gol (tutti in campionato). Nel novembre del 1962 si trasferisce all' e al termine del campionato fece ritorno alla Lazio, dove rimase fino al termine della stagione 1967-1968 quando pass\u00f2 al Catania.\nUn singolare aneddoto della storia di Paolo Carosi \u00e8 riferito alla 4\u00aa giornata del campionato 1966-1967. Si giocava a San Siro, -Lazio e l'arbitro Angonese, con i \"rossoneri\" in vantaggio per 2-1, fischi\u00f2 la fine dell'incontro con due minuti di anticipo. L'allenatore biancoceleste Mannocci ed alcuni giocatori si resero conto della svista arbitrale e protestarono vibratamente mentre altri, tra cui il \"Barone\" Carosi rientrarono mestamente negli spogliatoi. Angonese, accortosi dell'errore, richiam\u00f2 in campo le due squadre. Carosi, che era gi\u00e0 sotto la doccia, si rivest\u00ec in fretta e torn\u00f2 in campo, sollecitato dalle preghiere di compagni ed avversari. Non si riallacci\u00f2 neanche gli scarpini e non torn\u00f2 nella sua posizione abituale (tanto mancavano la miseria di due minuti), stazionando a met\u00e0 campo. Ricevette un pallone innocuo e, vedendo il compagno di squadra Bagatti libero, glielo porse di precisione, mandandolo in rete per il gol del definitivo 2-2.\nAllenatore.\nAppesi gli scarpini al chiodo, Carosi torn\u00f2 alla Lazio per muovere i primi passi da allenatore. Per cinque anni guid\u00f2 la formazione Primavera, portandola alla vittoria del campionato 1975-1976. In quella squadra maturarono elementi come Bruno Giordano, Lionello Manfredonia, Andrea Agostinelli, Stefano Di Chiara, Maurizio Montesi e Massimo De Stefanis. Dopo aver partecipato e superato a pieni voti il \"Supercorso\" di Coverciano, Paolo Carosi lasci\u00f2 il mondo dei giovani per intraprendere la strada di tecnico dei \"professionisti\". Dopo le prime esperienze all' (squadra che port\u00f2 in Serie A), pass\u00f2 alla , con cui arriv\u00f2 al sesto posto in classifica nel campionato 1979-1980; l'anno successivo fu per\u00f2 esonerato, nel mese di gennaio del 1981, per pressioni degli ultras dovute alla momentanea classifica deludente. Fu quindi al Cagliari, al per fare poi ritorno nella Capitale, nella sua \"amata\" Lazio.\nGiorgio Chinaglia, allora presidente dei capitolini, lo chiam\u00f2 alla guida di una squadra sull'orlo della Serie B alla 13\u00aa giornata del campionato 1983-1984; grazie ad un ottimo girone di ritorno, Carosi riusc\u00ec a centrare la salvezza. L'ovvia conferma al timone del vascello laziale si tramut\u00f2 nel giro di un paio di mesi in un successivo esonero. Eliminata dalla Coppa Italia e con un inizio di campionato con due sconfitte contro Fiorentina e Udinese, Chinaglia decise di dare il benservito al tecnico tiburtino, sostituendolo con Juan Carlos Lorenzo prima e con il duo Oddi-Lovati poi. La scelta non si rivel\u00f2 buona e la squadra concluse il campionato con 15 punti retrocedendo in Serie B. Sedette per 25 volte (20 in campionato e 5 in Coppa Italia) sulla panchina dei biancocelesti.\nL'anno successivo, subentra all'esonerato Alfredo Magni come allenatore del , terminando il campionato all'ultimo posto. Ciononostante guid\u00f2 i brianzoli alla conquista dell'Olimpico e facendo sprofondare la Lazio ad un passo dalla Serie C."}
{"id": "679758", "revid": "78131", "url": "https://it.wikipedia.org/wiki?curid=679758", "title": "Who", "text": ""}
{"id": "679761", "revid": "1005847", "url": "https://it.wikipedia.org/wiki?curid=679761", "title": "Elezioni politiche in Italia del 1994 per collegio (Senato della Repubblica)", "text": "Le elezioni politiche in Italia del 1994 nei collegi uninominali del Senato della Repubblica hanno visto i seguenti risultati.\nElezioni Suppletive.\n14 maggio 1995.\nNota: con il simbolo \" * \" s'indicano i senatori eletti mediante il sistema proporzionale."}
{"id": "679790", "revid": "729019", "url": "https://it.wikipedia.org/wiki?curid=679790", "title": "Sindrome di Li-Fraumeni", "text": "La sindrome di Li-Fraumeni \u00e8 una malattia ereditaria autosomica dominante, caratterizzata dalla mutazione di un allele del gene TP53, situato sul braccio corto del cromosoma 17 (17p13.1) che codifica per la proteina p53. I livelli citosolici di questa proteina aumentano quando viene rilevato un danno al DNA ed essa viene fosforilata cos\u00ec da assumere una conformazione adeguata al legame con il DNA. Agisce come fattore di trascrizione per alcuni geni che codificano per proteine in grado di arrestare il ciclo cellulare in G1 in modo che il danno, se possibile, venga riparato. Nel caso in cui la riparazione vada a buon fine, essa viene degradata e il blocco del ciclo cellulare viene rimosso. In caso contrario, essa induce la trascrizione di geni pro-apoptotici.\nViene considerata un oncosoppressore o oncogene recessivo, in quanto \u00e8 necessaria la perdita omozigote (entrambi gli alleli) per annullare la sua funzione.\nLa sindrome di Li-Fraumeni consiste in un aumento del rischio (maggiore di 25 volte) di sviluppare uno o pi\u00f9 tumori perch\u00e9 le cellule, avendo ereditato gi\u00e0 la prima mutazione (perdita dell'omozigosi: eterozigoti per l'allele sano), necessitano solamente dell'altra (perdita dell'eterozigosi - LOH: Loss Of Heterozygosity) per eliminare l'espressione della p53 ed evadere quindi da un fondamentale meccanismo di controllo del ciclo cellulare. Quindi la sindrome \u00e8 una forma di predisposizione e di fragilit\u00e0 verso molte neoplasie ma non \u00e8 una condizione sufficiente per svilupparle, in quanto \u00e8 necessaria la seconda mutazione che di norma \u00e8 acquisita. In questi pazienti, tipicamente, l'insorgenza di neoplasie \u00e8 pi\u00f9 precoce che negli altri, per questo lo screening risulta un elemento necessario per la prevenzione.\nIn alcuni casi si \u00e8 osservata una caratteristica aberrazione cromosomica nota come isocromosoma 17q.\nLa sindrome prende il nome di Frederick Pei Li e Joseph Fraumeni, Jr., i medici americani che per primi la riconobbero e la descrissero nel 1969.\nCollegamenti esterni.\nhttp://www.orpha.net/consor/cgi-bin/OC_Exp.php?Expert=524&amp;lng=IT"}
{"id": "679795", "revid": "339392", "url": "https://it.wikipedia.org/wiki?curid=679795", "title": "Demologia", "text": ""}
{"id": "679797", "revid": "44939", "url": "https://it.wikipedia.org/wiki?curid=679797", "title": "HUGO", "text": ""}
{"id": "679799", "revid": "1543377", "url": "https://it.wikipedia.org/wiki?curid=679799", "title": "Human Genome Organization", "text": "La Human Genome Organization (nota come HUGO) \u00e8 una organizzazione coinvolta inizialmente nel Progetto genoma umano, fondata nel 1989.\nLa HUGO Gene Nomenclature Committee (HGNC) \u00e8 impegnata nell'assegnamento di un nome e di un codice univoco ad ogni gene umano."}
{"id": "679802", "revid": "123809280", "url": "https://it.wikipedia.org/wiki?curid=679802", "title": "Sarah Maestri", "text": "Biografia.\nInizia a studiare recitazione nel 1996 presso la scuola \"Teatro blu\", diretta da Silvia Priori, a Roma per poi passare alla scuola di recitazione \"Quelli di Grock\" di Milano (1999). Al contempo studia canto e frequenta vari seminari di recitazione, mimo, pantomima e clownerie fino circa al 2004. Dal punto di vista scolastico, ha studiato presso l'\"Educandato Maria Santissima Bambina\" di Roggiano, conseguendo la maturit\u00e0 magistrale e l'abilitazione professionale come maestra d'asilo.\nEsordisce come attrice in teatro nel 1997 interpretando la pi\u00e9ce \"Puck\", tratta da \"Sogno di una notte di mezza estate\", per la regia di Silvia Priori; per alcuni anni a seguire si esibisce in vari altri spettacoli teatrali, prevalentemente all'interno della provincia di Varese. Nel 1998 fu protagonista di uno spot televisivo contro l'uso della droga promosso dal Dipartimento per la solidariet\u00e0 sociale, per la regia di Davide Ferrario, mentre nel 1999 interpret\u00f2 il personaggio Martina Rossi nella soap opera \"Vivere\" di Canale 5. Nel 2002 apparve in uno spot promozionale di Italia 1 ed entr\u00f2 nel cast della soap opera \"CentoVetrine\", sempre su Canale 5, ove interpret\u00f2 il personaggio di Virginia Forti fino al 2004; per questo ruolo vinse la \"Telegrolla d'oro\" 2003 come migliore attrice di soap opera.\nNel cinema il debutto avviene nel 2001, con il film \"I cavalieri che fecero l'impresa\" di Pupi Avati, in cui interpreta il ruolo di Odilia.\nCarriera.\nCon il ruolo di Alice Corradi nel film \"Notte prima degli esami\" di Fausto Brizzi, la Maestri acquisisce popolarit\u00e0, bissata nel sequel \"Notte prima degli esami - Oggi\" con cui si aggiudica il \"Magna Grecia Awards - Edizione Speciale X Anno\".\nIn questo periodo si \u00e8 avvicinata alla fede cattolica, arrivando ad aderire alla Comunit\u00e0 Nuovi Orizzonti con la collaborazione a varie iniziative da essa organizzate.\nDall'8 al 20 settembre 2008 \u00e8 stata la voce de \"La Mezzanotte di Radio 2\", conducendo il programma radiofonico \"Non voglio mica la luna\", in onda su Rai Radio 2 da mezzanotte alle due del mattino. Sempre nel 2008 ha avuto un'esperienza musicale, duettando con Daniele Stefani nell'interpretazione della canzone \"Niente di speciale\", e recitando nel relativo videoclip insieme a Giulio Berruti e Andrea Miglio Risi. Tale progetto \u00e8 stato realizzato sotto il patrocinio dell'Ente Nazionale Sordi, beneficiario del ricavato: la canzone viene infatti eseguita sia vocalmente che nella lingua italiana dei segni.\nNel 2009 ha pubblicato il romanzo autobiografico \"La bambina dei fiori di carta\", per i tipi di Aliberti Editore; il volume ha avuto un grandissimo successo, tanto da venire ristampato pi\u00f9 volte, anche in formato tascabile. Il titolo \u00e8 ispirato all'attivit\u00e0 che era divenuta il suo passatempo prediletto durante il ricovero al policlinico San Matteo di Pavia. Nel 2013 dal libro \u00e8 stato anche tratto uno spettacolo teatrale, interpretato dalla stessa Maestri e adattato da Andrea Chiodi. Sempre nel 2009 Sarah \u00e8 tornata ad essere la voce della notte di Rai Radio 2, conducendo in compagnia di Fernando Maraghini il programma \"Effetto notte\"[15], ancora nella fascia oraria tra mezzanotte e le due del mattino.\nNel settembre del 2011, in occasione della 68\u00aa Mostra internazionale d'arte cinematografica di Venezia, la Maestri ha condotto su Rai Movie, tv ufficiale dell'evento, il programma quotidiano \"Ciak point\", affiancata da Enrico Magrelli. \nIl 12 ottobre 2011 ha fondato la casa di produzione cinematografico-teatrale-televisiva \"Chichinsc\u00ec srl\" (il nome deriva da un termine del dialetto varesotto che significa \"qui\"), basata nella citt\u00e0 natale Luino.\nIn questi anni, Sarah inizia a partecipare, in veste di opinionista, a trasmissioni televisive a sfondo calcistico (notabilmente su Cielo e Italia 2). \nTifa per il e per il (di quest'ultima squadra \u00e8 anche la madrina ufficiale).\nIl 25 maggio 2012 \u00e8 uscito nelle sale il film \"Dietro il buio\" di Giorgio Pressburger, tratto dall'opera teatrale \"Lei dunque capir\u00e0\" di Claudio Magris, con Sarah Maestri nei panni di Euridice.\nIl 22 luglio 2013, dopo due anni di preparazione, sono infine partite le riprese (che sono state in larga parte realizzate a Varese e provincia) de \"Il pretore\", versione cinematografica del romanzo \"Il pretore di Cuvio\", in cui interpreta Evelina Andreoletti, moglie del pretore.\nNell'ottobre 2013 ritorna a teatro, partecipando alla commedia \"D\u00f2 tosann e tr\u00e9 valiis\", di Daniele Rezzonico per la regia di Yor Milano, messa in scena dal TEPSI (Teatro Popolare della Svizzera Italiana) ed interamente sceneggiata in dialetto ticinese. Questa costituisce la prima esperienza della Maestri come interprete in una pi\u00e9ce teatrale comica.\nNel 2017 esordisce come regista col cortometraggio \"Il mondo fuori da qua\", girato in un orfanotrofio della Bielorussia e inerente ai progetti di accoglienza in Italia di bambini est-europei a seguito del Disastro di \u010cernobyl'; nello stesso anno \u00e8 nel cast del film svizzero \"Frontaliers Disaster\" (spin-off della serie televisiva \"Frontaliers\").\nImpegno sociale.\nSarah Maestri \u00e8 molto impegnata nel sociale con l\u2019AVIS e in ambito religioso; si \u00e8 anche adoperata per i diritti dei bambini orfani nei paesi dell\u2019Est. Dal novembre 2018 \u00e8 membro del comitato strategico del fondo a contrasto della povert\u00e0 educativa minorile in rappresentanza del Miur. Da maggio 2019 \u00e8 membro della commissione di beneficenza di fondazione Cariplo."}
{"id": "679803", "revid": "256896", "url": "https://it.wikipedia.org/wiki?curid=679803", "title": "Progetto Genoma", "text": ""}
{"id": "679804", "revid": "256896", "url": "https://it.wikipedia.org/wiki?curid=679804", "title": "Progetto genoma", "text": ""}
{"id": "679807", "revid": "44939", "url": "https://it.wikipedia.org/wiki?curid=679807", "title": "HUGO Gene Nomenclature Committee", "text": ""}
{"id": "679808", "revid": "44939", "url": "https://it.wikipedia.org/wiki?curid=679808", "title": "HGNC", "text": ""}
{"id": "679814", "revid": "486946", "url": "https://it.wikipedia.org/wiki?curid=679814", "title": "Juan Jos\u00e8 Bigas Luna", "text": ""}
{"id": "679817", "revid": "1983214", "url": "https://it.wikipedia.org/wiki?curid=679817", "title": "Somerset (disambigua)", "text": "Somerset si pu\u00f2 riferire a:"}
{"id": "679819", "revid": "287204", "url": "https://it.wikipedia.org/wiki?curid=679819", "title": "Ed egli maledisse lo scandalo", "text": "Ed egli maledisse lo scandalo \u00e8 un romanzo di fantascienza di Mack Reynolds. Questo titolo fu pubblicato per la prima volta negli Stati Uniti sulla rivista di fantascienza \"Worlds of Tomorrow\" in due puntate (sui numeri di luglio/agosto e settembre/ottobre 1965) ed usc\u00ec in forma definitiva in volume (con il titolo \"Of Godlike Power\") solo nel 1966. Per questo motivo alcune bibliografie di Reynolds indicano, correttamente, come data di uscita del romanzo l'anno 1966, mentre, se si fa riferimento al copyright del lavoro, si consideri che questo \u00e8 datato 1965.\nIl romanzo \u00e8 uscito in Italia il 18 dicembre 1966 nella collana Urania ed \u00e8 stato ristampato nel dicembre 1982 nella collana Urania Classici.\nTrama.\nAlla fine del secondo millennio, negli Stati Uniti del Benessere la societ\u00e0 occidentale non \u00e8 molto diversa da quella degli anni sessanta, salvo che i consumi sono aumentati, la gente lavora sempre di meno e il settore dell'intrattenimento \u00e8 diventato una vera e propria industria.\nEdward Wonder - detto Piccolo Ed - \u00e8 un \"piccolo\" arrivista che non riesce veramente a sfondare. Al momento, si contenta di condurre un programma radiofonico sui fenomeni paranormali, che lo mette in contatto con parecchi personaggi - pi\u00f9 o meno genuini - i quali sostengono o millantano di possedere doti soprannaturali.\nPer questa sua \"esperienza sul campo\", viene inviato da Jensen Fontaine, il \"patr\u00f2n\" dell'emittente radiofonica per cui lavora, ad ascoltare il sermone di uno scalcinato e mite profeta, Ezechiele Giosu\u00e8 Tubber, che fustiga la mondanit\u00e0 e preconizza la via di Elisio: cio\u00e8 una comunit\u00e0 senza scopo di lucro, una societ\u00e0 che si basa sul contributo spassionato di ciascuno. Figurarsi come pu\u00f2 apparire questo messaggio ai personaggi che sponsorizzano Wonder, e che si riuniscono in un circolo reazionario ed anticomunista. Ma ci\u00f2 che pi\u00f9 colpisce Piccolo Ed \u00e8 che, quando Tubber viene provocato dall'uditorio, si gonfia di sacro furore e, passando al \"tu biblico\", lancia un anatema sulla testa delle donne: \"In verit\u00e0 io dico che tu non proverai pi\u00f9 piacere nel dipingerti il volto e nell'addobbarti con abiti ricercati!\"\nDetto, fatto! Il giorno seguente, in tutto il globo, nessuna donna \u00e8 in grado di truccarsi o vestirsi con qualcosa di pi\u00f9 elaborato di un semplice abitino di cotone. Il fenomeno \u00e8 di tale portata che Ed Wonder decide di invitare il profeta nella sua trasmissione, per parlare dell'accaduto. Ma Joshua Tubber risulta inconsapevole del suo potere, come se avesse agito nel contesto di uno stato di coscienza alterato. Anzi, pi\u00f9 Wonder insiste sulla maledizione, e pi\u00f9 Tubber si adombra, fino a rigonfiarsi nuovamente di ira e a lanciare un nuovo anatema, questa volta sulla stessa radio e sulla televisione. Seguiranno a ruota altre maledizioni: Ezechiele Giosu\u00e8 Tubber, divenuto ora consapevole del suo potere, si scatena, snocciolando un anatema dietro l'altro: sul cinema, sui libri futili, sui \"juke-box\", persino sui parchimetri (scomparir\u00e0 la fessura per i soldi).\nLa gente impazzisce: in assenza dei suoi svaghi preferiti non sa come passare il tempo. Una speciale commissione governativa individua in Ed Wonder un personaggio chiave rispetto agli stravolgimenti che stanno accadendo, e lo recluta. Frattanto \u00e8 trapelata la notizia che il bislacco profeta \u00e8 all'origine della penuria di divertimenti, e la massa inferocita tenta di linciare Tubber e sua figlia. Sar\u00e0 proprio Ed Wonder a sottrarli al martirio ed a persuadere l'anziano predicatore a ritirare i suoi anatemi, facendo leva sulla necessit\u00e0 del libero arbitrio.\nCritica.\nQuesto fantasioso ma acuto romanzo rispecchia i temi riformisti e socio-economici tipici della produzione fantastica di Mack Reynolds.\nLe idee socialiste, che ispirarono ampia parte dei suoi racconti, trovano qui una espressione diretta attraverso le parole del profeta, che evidenzia le contraddizioni della societ\u00e0 occidentale ed in particolare l'inutile sperpero delle risorse e la vacuit\u00e0 dei passatempi senza costrutto. \"\u00abArrivare a sera! Ammazzare il tempo!\u00bb\" - tuona Tubber - \"\u00abNon \u00e8 un delitto, caro fratello. \u00c8 suicidio!\u00bb\".\nL'utopia socialista \u00e8 chiaramente visibile nella via di Elisio (che peraltro vanta, tra gli adepti, premi Nobel ed esperti mondiali); tuttavia questa meta, sembra dire Reynolds, non pu\u00f2 essere imposta ma dev'essere deliberatamente scelta.\nProfetico per alcuni versi, fuori strada per altri (p.es. non intuisce la globalizzazione e resta ancorato alla concezione dei blocchi), il romanzo tratteggia comunque un quadro abbastanza preciso della societ\u00e0 occidentale contemporanea (la societ\u00e0 del futuro degli anni sessanta). Il conformismo, il consumismo, il boom degli acquisti a rate, la mancanza di valori, il ruolo della televisione (\"\u00ab...il grande oppio pacificatore per l'uomo della strada\u00bb\") sono elementi scorti in nuce dall'autore e proiettati con spietatezza verso il futuro.\nLe note di mitologia e di storia delle religioni arricchiscono il testo, il cui significato resta comunque da ricercarsi nei temi pi\u00f9 propriamente socio-economici."}
{"id": "679823", "revid": "768068", "url": "https://it.wikipedia.org/wiki?curid=679823", "title": "Re dei re", "text": "Re dei re o gran re (in persiano antico , \"x\u0161\u0101ya\u03b8iya\") era il nome usato dai Greci per chiamare lo sci\u00e0 dell'impero persiano, in quanto figura di comando che gode di assoluti poteri in campo politico, ma che pu\u00f2 vantare anche una notevole caratura spirituale, ergendosi anche al di sopra della classe sacerdotale. Il titolo di re dei re era gi\u00e0 stato utilizzato da popolazioni pi\u00f9 antiche come gli Accadi, gli Assiri e i Babilonesi, ma fu solo con il vastissimo impero medo di Persia e il suo successore, l'impero achemenide, che raggiunse il suo massimo sviluppo. Storicamente i re dei re si autoproclamavano con titoli molto prestigiosi con dagli Accadi, ad esempio \"Re dei quattro angoli del mondo\", \"Re del mondo\", \"Re dell'universo\", \"Re delle terre / di tutte le terre\", \"Re del cielo e della terra\", \"Re degli d\u00e8i\", \"Re del paradiso e degli inferi\", ... Questo era legato al fatto che ritenessero di dominare tutto il mondo conosciuto (ad esempio Dario I dopo la conquista di Babilonia) o avanzassero su di esso le loro pretese di dominio.\nCaratteristiche.\nSimilmente ai faraoni d'Egitto, il sovrano era considerato una divinit\u00e0 vivente e pertanto trattato come tale, anche se si trattava comunque di un sovrano assoluto. Tutti i sudditi dovevano inginocchiarsi al passaggio dell'imperatore (prosk\u00fdnesis). Il re aveva potere assoluto ed era protetto da un esercito personale, chiamato \"gli Immortali\". Questo era composto da / soldati, tra fanti e cavalieri, scelti tra la nobilt\u00e0 persiana; erano chiamati cos\u00ec perch\u00e9, appena alcuni cadevano in battaglia, venivano subito sostituiti da altri (anche se si pensa che in realt\u00e0 il nome \"immortali\" derivi da un'errata traduzione in greco, il nome ufficiale era \"diecimila\").\nIl \"Gran re\", per evitare possibili moti di indipendenza all'interno del cos\u00ec vasto impero persiano, aveva vari ispettori regi sparsi per il Paese, che erano chiamati \"occhi e orecchie del re\". Essi dovevano vigilare sull'operato dei Satrapi e sulle idee dei sudditi; era infatti diffusa l'idea che il re fosse onnipresente e quindi nessuno osava parlarne male.\nLa residenza estiva del \"Re dei re\" era a Ecbatana, nella Media, mentre quella invernale era situata presso Susa. Oltre che in queste citt\u00e0 il re risiedeva a Babilonia, Persepoli o Pasargade a seconda delle necessit\u00e0. Nonostante la politica tollerante dei \"Re dei re\", l'eterogeneit\u00e0 dell'impero favor\u00ec varie ribellioni, fino alla sua definitiva caduta, ad opera di Alessandro Magno.\nCassio Dione Cocceiano racconta che Gneo Pompeo Magno, nel corso del suo soggiorno in Oriente durante il periodo della terza guerra mitridatica, si comport\u00f2 con il sovrano dei Parti, Fraate III, in modo sprezzante. Egli, infatti, avvalendosi di una forza militare di grandi dimensioni, occup\u00f2 la Conduene senza il consenso del sovrano partico. Oltre a ci\u00f2, abol\u00ec il fatto di riconoscerlo come \"Re dei re\", chiamandolo semplicemente \"re\". Tale affronto non fu ovviamente gradito da Fraate, che intim\u00f2 a Pompeo di non oltrepassare pi\u00f9 l'Eufrate.\nL'ultima regina d'Egitto, Cleopatra VII, in seguito alle cosiddette donazioni di Alessandria, si fece assegnare il titolo di \"Regina dei re e delle regine\"."}
{"id": "679826", "revid": "74173", "url": "https://it.wikipedia.org/wiki?curid=679826", "title": "Fiume Velino", "text": ""}
