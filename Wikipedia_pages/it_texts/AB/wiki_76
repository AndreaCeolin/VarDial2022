{"id": "73930", "revid": "124906210", "url": "https://it.wikipedia.org/wiki?curid=73930", "title": "Giovan Battista Marino", "text": "\u00c8 considerato il fondatore della poesia barocca, nonch\u00e9 il suo massimo esponente italiano. La sua influenza sulla letteratura italiana ed europea del Seicento fu immensa. L'opera del Marino \u00e8 all'origine di una concezione poetica che and\u00f2 presto affermandosi in tutti i maggiori paesi del continente, sfociando in correnti letterarie quali il preziosismo in Francia, l'eufuismo in Inghilterra e il culteranismo in Spagna. La straordinaria importanza dell'opera mariniana e l'enorme successo di cui Marino pot\u00e9 godere fra i suoi contemporanei sono ben illustrati dal celebre giudizio di Francesco de Sanctis: \"Il re del secolo, il gran maestro della parola, fu il cavalier Marino, onorato, festeggiato, pensionato, tenuto principe de' poeti antichi e moderni, e non da plebe, ma da' pi\u00f9 chiari uomini di quel tempo [...]. Marino fu l'ingegno del secolo, il secolo stesso nella maggior forza e chiarezza della sua espressione\".\nBiografia.\nNapoli (1569-1600).\nSebbene Giovanni Pozzi, il primo ad avere studiato in modo organico la vasta opera mariniana, abbia posto in evidenza l'influsso esercitato sul poeta dagli ambienti culturali extrapartenopei, non va trascurato che fino all'et\u00e0 di trentun anni Giovan Battista Marino fu stabilmente nel napoletano e che l'incubazione della rivoluzione poetica mariniana, la quale avr\u00e0 come teatri principali l'Italia settentrionale e la Parigi di Luigi XIII, avvenne nei decenni di formazione trascorsi dal poeta a contatto con l'ambiente culturale di Napoli. Del resto, come ha ricordato tra gli altri Marzio Pieri, la Napoli di fine Cinquecento era tra le pi\u00f9 rilevanti citt\u00e0 della penisola italiana, e dunque d'Europa: \"La Napoli spagnola che tiene in grembo il Marino fino ai suoi primi trent'anni \u00e8 citt\u00e0 feudale e lazzarona, colta e raffinata nei nidi del privilegio, e affamata e paganeggiante nell'universale [...]; \u00e8, allora come ora, una delle pi\u00f9 grandi citt\u00e0 d'Italia: una metropoli mediterranea\".\nLe origini: nascita, famiglia, prima formazione.\nGiovan Battista Marino nasce a Napoli alle 14 del 14 ottobre 1569, in una casa di piazza della Selleria (poi chiamata Pendino), la stessa area in cui secondo Francesco De Pietri era nato anche Jacopo Sannazaro. Il padre, Giovanni Francesco, forse di origini calabresi, \u00e8 giuresconsulto, non ricco n\u00e9 nobile, ma sufficientemente benestante da mantenersi \"in grado onorato\"; vanta inoltre una certa dimestichezza con le lettere, non disdegnando di allestire nella propria dimora rappresentazioni di egloge e commedie, alle quali prender\u00e0 parte anche il giovane Giovan Battista. Il nome della madre non ci \u00e8 giunto; sappiamo solo ch'ella mor\u00ec prima del 1600, non molto tempo dopo il marito. Giovan Battista \u00e8 il primo di sette figli. Da una sorella maggiore, Camilla, coniugata al medico napoletano Cesare Chiaro, nascer\u00e0 Francesco Chiaro, che divenuto canonico a Napoli per interessamento del celebre zio, ne sar\u00e0 poi biografo e legatario.\nIl piccolo Giovan Battista riceve i primi rudimenti di grammatica dall'umanista Alfonso Galeota, che lo introduce allo studio del latino e ne segnala ben presto al genitore l'ingegno non comune. Al ragazzo non viene invece impartita alcuna nozione di greco, lingua che, come ricorder\u00e0 Tommaso Stigliani, il Marino ignorer\u00e0 per tutta la vita. Del resto il Marino non avr\u00e0 n\u00e9 l'opportunit\u00e0 n\u00e9, forse, la costanza di condurre regolari studi letterari e il suo profilo rimarr\u00e0, per pi\u00f9 di un verso, quello di un umanista incompiuto.\nA dispetto del vivo interesse mostrato dal figlio per gli studi letterari, ben presto Giovanni Francesco obbliga il figlio a seguire quelli giuridici. Per tale imposizione e per ci\u00f2 che ne seguir\u00e0, il poeta serber\u00e0 nei confronti del padre un bruciante e durevole risentimento: \"Cominciarono le mie sventure quasi nel principio della mia vita,\" scriver\u00e0 in una lettera al Manso, \"da colui che m'aveva data la vita, ch'in ci\u00f2 solo il riconobbi per padre. Mi disgrazi\u00f2, mi discacci\u00f2, mi perseguit\u00f2\". Nel 1586, infatti, Giovan Battista si lascia definitivamente alle spalle \u2212 forse senza averlo completato \u2212 lo studio delle leggi. Il padre, indispettito dall'insistenza del giovane nel coltivare, in segreto, la passione per la poesia, si risolve a negargli il generoso sostentamento e pi\u00f9 avanti a cacciarlo di casa.\nL'Accademia degli Svegliati e i mecenati napoletani.\nNello sviluppo della personalit\u00e0 poetica del Marino un ruolo fondamentale riveste l'assiduit\u00e0 con l'Accademia degli Svegliati, che egli frequenta, con il nome di \"Accorto\", almeno dal 1588. L'accademia \u00e8 retta dal poeta e filosofo Giulio Cortese e conta fra i suoi membri rilevanti aristocratici e uomini di cultura partenopei, come Giovan Battista Manso, marchese di Villalago, Tommaso Costo, Ascanio Pignatelli, Giulio Cesare Capaccio, Camillo Pellegrino, Paolo Regio, Prospero Filomarino, e altri ancora. Tra gli affiliati figura nientemeno che Torquato Tasso, con cui non \u00e8 improbabile che, come vuole il Baiacca, il giovane Marino entri in diretto contatto.\nDal pensiero e dall'opera di Giulio Cortese e del suo circolo, venato di robuste influenze telesiane, il Marino riceve notevoli suggestioni. La stessa condotta adottata dal Cortese nei confronti delle istituzioni statali ed ecclesiastiche, improntata a crescente ambiguit\u00e0, non mancher\u00e0 di esercitare sul poeta un certo ascendente. Tra i testi cortesiani cui certamente il Marino presta pi\u00f9 di un'attenzione vanno ricordati i trattatelli di poetica raccolti in \"Rime e prose del signor Giulio Cortese, detto l'Attonito\" (Napoli, Cacchi, 1592), in particolare \"Delle figure,\" \"Avertimenti nel poetare ai signori accademici Svegliati\", \"Dell'imitazione e dell'invenzione\" e \"Regole per fuggire i vizii dell'elocuzione\". Questa edizione delle \"Rime\" cortesiane segna anche il battesimo tipografico del Marino: suoi sono infatti i versi del sonetto \"Cortese, Amor t'accende, Amor la cetra\", incluso nella prima parte del volume.\nA sovvenire il giovane Marino dopo la cacciata dalla casa paterna sono prominenti membri del patriziato partenopeo: i gi\u00e0 ricordati Manso e Pignatelli, Innico de Guevara II, duca di Bovino e Gran siniscalco del Regno, Scipione Ammirato, Giovan Battista Attendolo, Sertorio Quattromani, e soprattutto il facoltosissimo mecenate e cultore delle arti Matteo di Capua, principe di Conca, Grande ammiraglio del Regno, amico di Giulio Cortese e, come il Manso, anfitrione del Tasso. Nel sontuoso palazzo del di Capua il poeta matura quella che si pu\u00f2 definire la sua prima esperienza di corte. Come si evince da una lettera di Camillo Pellegrino ad Alessandro Pera, infatti, nella seconda met\u00e0 del 1596 il giovane Marino entra al servizio del principe. Oltre a trovare relativa stabilit\u00e0, il poeta ha modo di familiarizzare con la preziosa biblioteca di palazzo e soprattutto con la ricca quadreria del suo signore: affiner\u00e0 cos\u00ec quella passione per le arti figurative che lo accompagner\u00e0 per tutta la vita e che trover\u00e0 compiuta espressione nella \"Galeria\" (1620). Di qui sino al volgere del secolo, Giovan Battista vivr\u00e0 all'ombra del principe, tra Napoli, Vico Equense, Nisida e altre localit\u00e0, anche fuori della Campania (per esempio negli Abruzzi).\nA questi anni napoletani risale la composizione di alcune egloghe ispirate a Virgilio e Ovidio, ma anche al Tasso dell\"Aminta\". Verranno stampate postume con il titolo di \"Egloghe boscherecce\" (1627). Il giovane Marino si dedica anche al genere burlesco e, negli anni al servizio del di Capua, scrive innumerevoli versi celebrativi su di lui e sui suoi famigliari, oltre a decine di componimenti incentrati sulle opere d'arte \u2212 pitture e sculture \u2212 cui aveva accesso nella straordinaria collezione del principe. Sembra riconducibile a questo periodo anche un nucleo germinale dell\"Adone\", anche se la sua natura e la sua entit\u00e0 sono controverse. Salda \u00e8 invece l'attribuzione a questo primo periodo napoletano della \"Canzone de' baci\" (\"O baci avventurosi\"), il componimento cui il giovane Marino deve la sua improvvisa fortuna letteraria.\nDi grande interesse \u00e8 la presenza di Giovan Battista Marino fra i protagonisti del dialogo manoscritto di Camillo Pellegrino \"Del concetto poetico\" (1598), una delle prime teorizzazioni di quella che diverr\u00e0 poi nota come poesia concettista e cha avr\u00e0 nel Marino uno dei suoi massimi esponenti.\nGli arresti.\nDurante la sua giovinezza napoletana, il Marino viene incarcerato ben due volte. Il primo arresto ha luogo nella primavera del 1598. Nel silenzio degli antichi biografi circa la causa, sono state avanzate due ipotesi: l'una, un'accusa di sodomia, \u00e8 poco pi\u00f9 di una semplice illazione; l'altra, la denuncia del padre di una giovane rimasta incinta del poeta e morta al sesto mese di gravidanza per procurato aborto, non ha oggi riscontri verificabili. Quali che siano le ragioni dell'arresto, dopo un anno di carcerazione Giovan Battista viene rimesso in libert\u00e0. Il secondo episodio, avvenuto nell'autunno del 1600, \u00e8 legato all'incarcerazione di un amico, Marc'Antonio d'Alessandro, accusato di omicidio. Nel tentativo di sottrarlo alla pena capitale, Marino falsifica le bolle vescovili necessarie a statuirne la condizione di chierico: l'espediente, non raro all'epoca, permetteva di sottrarre l'imputato alla giurisdizione secolare e di beneficiare della protezione ecclesiastica. La mossa viene per\u00f2 smascherata, il d'Alessandro decapitato e il Marino tradotto in prigione. L'addebito \u00e8 grave e per il poeta l'unica via di scampo \u00e8 l'evasione, che gli riesce di l\u00ec a breve per interessamento del Manso.\nRoma (1600-1605).\nFuggito da Napoli, Giovani Battista ripara a Roma, dove, \"afflitto dell'animo e malagiato del corpo\", trova alloggio presso una locandiera. Sembra che la citt\u00e0 non fosse ignota al Marino, che vi sarebbe stato qualche mese prima per il giubileo indetto da Clemente VIII e in tale circostanza vi avrebbe conosciuto, in casa del cardinale Ascanio Colonna, Gaspare Salviani. Dopo le prime difficolt\u00e0, la protezione di cui il giovane poeta ha goduto a Napoli, specie quella del Manso, si rivela efficace anche a Roma, permettendogli di procurarsi ben presto nuovi influenti sostenitori. La biografia del Ferrari riferisce che il napoletano Antonio Martorani, amico del Marino e auditore del cardinal Innico d'Avalos, avvert\u00ec della presenza di Giovan Battista in citt\u00e0 Arrigo Falconio e Gaspare Salviani, \"che la canzone de' baci dello stesso autore ammirata [...] e pubblicata per Roma molto prima avevano\" e che il Falconio e il Salviani, due nomi che diverranno ricorrenti nell'epistolario mariniano, si recarono insieme al Martorani in visita al poeta. Grazie ai loro buoni uffici dei tre di l\u00ec a breve il Marino pu\u00f2 entrare al servizio del potente monsignor Melchiorre Crescenzi, cavaliere romano, chierico di camera e coadiutore del camerlengo, oltre che raffinato e stravagante uomo di lettere.\nL'Accademia degli Umoristi e i circoli letterari romani.\nA Roma il Marino entra rapidamente in contatto con i circoli letterari della citt\u00e0. In primo luogo con l'accademia di Onofrio Santacroce, dove secondo il Baiacca aveva pronunciato una \"lezione sulla toscana favella\" ancor prima di conoscere il Crescenzi. L'accademia del Santacroce, frequentata anche da Tommaso Melchiori, futuro dedicatario della seconda parte delle \"Rime\" mariniane, \u00e8 considerata l'antesignana di quella degli Umoristi. Con quest'ultima, ancora in fase di fondazione, il Marino intratterr\u00e0 lunghe e proficue relazioni, fino a divenirne in anni pi\u00f9 tardi principe. L'Accademia degli Umoristi (inizialmente Accademia dei Begli umori) prende forma il 7 febbraio 1600 per iniziativa dal gentiluomo romano Paolo Mancini, con la collaborazione di Arrigo Falconio e Gaspare Salviani. In breve tempo il circolo, che si riunisce nella dimora del Mancini, attrae a s\u00e9 personalit\u00e0 letterarie di gran vaglia come Alessandro Tassoni, Gabriello Chiabrera e Battista Guarini. Il Marino frequenta poi svariate dimore di patrizi e cardinali, dove ha modo di familiarizzare con uomini di lettere e artisti figurativi (fra i quali il Caravaggio, che gli far\u00e0 un ritratto). Visita, in particolare, il palazzo del vivace cardinal Giovanni Battista Deti, dove Giulio Strozzi ha da poco istituito l'Accademia degli Ordinati, in contrapposizione a quella degli Umoristi; gli Ordinati godono della protezione pontificia, essendo il cardinal Deti congiunto di Clemente VIII Aldobrandini, e le loro riunioni sono frequentate da personalit\u00e0 di altissimo profilo. Fra gli altri letterati che il giovane poeta incontra a Roma ci sono anche tre futuri implacabili nemici: Tommaso Stigliani, vecchia conoscenza napoletana, Margherita Sarrocchi, che il Marino ama riamato e che, alla rottura della loro relazione, diverr\u00e0 sua acerrima detrattrice, e Gaspare Murtola, che si era trasferito nell'Urbe all'inizio del 1600.\nIl viaggio a Venezia e la stampa delle \"Rime\".\nNegli ultimi mesi del 1601 Giovan Battista Marino parte alla volta di Venezia. Il fine ultimo del viaggio \u00e8 quello di seguire la pubblicazione a stampa delle \"Rime\", per i tipi dello stampatore veneziano Giovan Battista Ciotti. La raccolta \u00e8 divisa in due parti: la prima, dedicata al Crescenzi, \u00e8 riservata ai sonetti, organizzati, con un'articolazione che diverr\u00e0 canonica, in rime amorose, marittime, boscherecce, eroiche, morali, sacre e varie, con una sezione di \"proposte e risposte\", cio\u00e8 di scambi in versi con altri poeti; la seconda parte, dedicata al Melchiori, contiene i componimenti scritti nelle forme del madrigale e della canzone. Una terza parte, annunciata dallo stampatore nella prefazione \"al lettore\", verr\u00e0 data alle stampe solo nel 1614, insieme alla riedizione delle prime due, quando il trittico verr\u00e0 ribattezzato \"La Lira\".\nLungo il percorso verso la citt\u00e0 lagunare, sosta in diversi centri, nei quali incontra patrizi, accademici e personalit\u00e0 letterarie. Lo troviamo a Siena, Firenze, Bologna, Ferrara e Padova. Giunge a Venezia all'inizio del 1602, e anche qui stringe rapporti con esponenti del mondo letterario, fra i quali Celio Magno e Guido Casoni.\nAlla corte di Pietro Aldobrandini.\nRientrato a Roma, nell'estate del 1603 il Marino si accomiata dal Crescenzi ed entra formalmente al servizio del cardinale Pietro Aldobrandini, fidato nipote di papa Clemente VIII. Il cambiamento di casato non \u00e8 dovuto a dissidi con il vecchio padrone, ma alla speciale opportunit\u00e0 che il potente e generoso cardinale rappresenta per la carriera letteraria del giovane poeta. Alla corte di Pietro il Marino avr\u00e0 ampio agio d'approfondire gli studi di letteratura ecclesiastica gi\u00e0 coltivati a Napoli e destinati a trovare espressione nelle prose delle \"Dicerie sacre\" (Torino 1614), ma soprattutto di dedicarsi alla produzione in versi: oltre a scrivere molte delle rime che costituiranno la terza parte della \"Lira\", mette mano all\"Adone\", che per pi\u00f9 d'un ventennio sar\u00e0 al centro dei suoi pensieri, lavora al poema \"La strage degli innocenti\", scrive alcuni poemetti, fra cui \"I sospiri d'Ergasto\", suo capolavoro pastorale, e svariati componimenti d'occasione.\nRavenna (1606-1607).\nAlla morte di Clemente VIII, nel marzo 1605, viene eletto Leone XI, che il Marino canta tempestivamente nel panegirico \"Il Tebro festante\". Tanta solerzia \u00e8 per\u00f2 inutile, perch\u00e9 a meno di un mese dall'elezione il nuovo pontefice passa a miglior vita. Gli succede, per lunghi anni, il papa dell'Interdetto, Paolo V Borghese. Con il nuovo corso pontificio, particolarmente rigorista, il cardinale Aldobrandini deve fare ritorno alla sua sede arcivescovile di Ravenna. In qualit\u00e0 di cortigiano il Marino \u00e8 tenuto a seguirlo, e nella tarda primavera del 1606, con un disagevole viaggio di cui ci ha lasciato descrizione in una celebre lettera, ha inizio per lui un periodo di confinamento nella periferica e non troppo salubre citt\u00e0 romagnola. L'isolamento \u00e8 tuttavia temperato da occasionali visite ad altre citt\u00e0: Rimini, Parma, dove reincontra (e s'inimica) Tommaso Stigliani, Roma, probabilmente a Modena, ma soprattutto Bologna e Venezia. A Bologna gode, fra l'altro, della compagnia di Claudio Achillini, Guido Reni, Cesare Rinaldi e Ridolfo Campeggi.\nQuelli ravennati furono anni di intenso studio: sacre Scritture e scritti teologici, specialmente patristici, ma anche le disposizioni conciliari e il diritto canonico. Nessuna notizia ci \u00e8 pervenuta circa un'eventuale frequentazione della locale Accademia degli Informi o dei poeti attivi nella citt\u00e0, come Giacomo Guaccimani. Risale a questo periodo la lettura delle \"Dionisiache\" di Nonno di Panopoli, che non poca influenza eserciter\u00e0 su alcune sezioni dell\"Adone\" e sulla concezione generale del grande poema mariniano.\nNegli anni di Ravenna si ritiene sia stata concepita\nTorino (1608-1615).\nAll'inizio del 1608 il cardinale Pietro Aldobrandini, nella sua qualit\u00e0 di \"protettore del Piemonte\", si reca con un nutrito seguito a Torino, presso la corte di Carlo Emanuele I. Giovan Battista Marino \u00e8 ormai poeta noto e apprezzato e viene accolto con immediato favore. Intorno alla corte gravitano personalit\u00e0 letterarie del calibro di Gabriello Chiabrera, Federico Della Valle e Giovanni Botero, ma anche aristocratici molto influenti, come Ludovico Tesauro (cui pi\u00f9 tardi si aggiunger\u00e0 il giovane fratello, Emanuele), il conte Ludovico d'Agli\u00e8 o il conte di Revigliasco: lo scenario \u00e8 dunque propizio per rinsaldare vecchie amicizie e coltivarne di nuove e proficue.\nL'attentato del Murtola.\nIl duca ha meritata fama di amante e protettore delle lettere e delle arti, e il Marino comincia ad adoperarsi per entrare al suo servizio. Ci\u00f2 accende un acuto sentimento di ostilit\u00e0 nel segretario di Carlo Emanuele, il poeta genovese Gaspare Murtola. Sin dal febbraio 1608 questi fa circolare un gruppo di componimenti indirizzati contro il potenziale rivale e intitolati \"Il lasagnuolo di monna Betta, ovvero\" \"Bastonatura del Marino, datagli da Tiff, Tuff, Taff\" . A questo e ad altri attacchi murtoliani, il Marino risponde con una batteria di sonetti satirici, le \"Fischiate\", efficacissime parodie dei modi letterari del Murtola. Dallo scontro il Murtola esce sconfitto, nonostante la gravit\u00e0 delle accuse da lui rivolte all'avversario (per esempio quelle di sodomia, oscenit\u00e0 ed empiet\u00e0). Accanto all'impegno sul fronte satirico, infatti, il Marino si dedica alla composizione di versi encomiastici, approntando un panegirico del duca nel ricercato metro della sesta rima, \"Ritratto del serenissimo don Carlo Emanuello duca di Savoia\", fitto di citazioni da Claudiano (con Nonno di Panopoli una delle fonti pi\u00f9 notevoli dell\"'Adone\"), e facendolo pubblicare a Torino sul finire del 1608. Il poemetto fa entrare risolutamente il Marino nelle grazie del duca: all'inizio del 1609 viene conferito al poeta quel cavalierato dell'Ordine dei Santi Maurizio e Lazzaro che lo render\u00e0 universalmente noto come \"il cavalier Marino\", e il Murtola viene licenziato. L'epilogo della vicenda sfiora la tragedia: nella notte tra il 1 e il 2 febbraio 1609 il Murtola, divorato dall'invidia ed esasperato dallo scherno del rivale, attenta alla vita di quest'ultimo in via Dora Grossa, oggi via Garibaldi, sparandogli \"con una pistelotta carica di cinque palle ben grosse\". Il Marino \u00e8 ferito di striscio, ma un suo giovane amico, Francesco Aurelio Braida, famigliare del duca di Savolia, riporta conseguenze ben pi\u00f9 gravi. Il Murtola, subito arrestato, si salva dalla condanna a morte anche grazie all'intercessione del rivale, e si rifugia a Roma. All'inizio del 1610 Giovan Battista Marino riceve la nomina a segretario del duca.\nL'apertura del processo inquisitorio e la carcerazione torinese.\nSulle nuove prospettive di stabilit\u00e0 incombono per\u00f2 serie minacce. Gi\u00e0 alla fine del 1609 era stato avviato contro il Marino un procedimento inquisitorio, istruito a Parma per \"offesa della maest\u00e0 del Signore Iddio e della nostra religione\", e papa Paolo V aveva firmato contro di lui un mandato d'arresto. Con l'approdo alla corte sabauda il poeta era riuscito a eludere l'ingiunzione a presentarsi nell'Urbe, sottraendosi ai pericoli di un processo romano. Nell'aprile del 1611 viene per\u00f2 incarcerato a Torino: alcuni delatori lo accusano di avere declamato con intenti satirici contro il duca versi di carattere burlesco. Il duca, che reca i segni di un'infanzia cagionevole nella postura un po' curva della schiena, si sarebbe risentito per i torni canzonatori di una \"Gobbeide\" (secondo lo pseudoBoccalini), o di una \"Cuccagna\" (alla lettera \"altura tondeggiante\", e dunque, per metafora, gibbo), o ancora (secondo lo Stigliani) da certe \"Scrignate\" (\"scrigno\" \u00e8, ancora una volta, la gobba) in realt\u00e0 forse non mariniane (e in ogni caso non dirette al duca). Vero \u00e8 che sull'intemperanza poetica del Marino gravano alcuni precedenti. L'accusa di avere diffuso versi irriverenti non \u00e8 cosa da poco, avendo Carlo Emanuele proibito in tutto il ducato, sotto pena della vita e della confisca dei beni, la diffusione dei cosiddetti \"libelli famosi\".\nIl poeta, cui sono state sequestrate tutte le carte, compresi gli scritti in corso d'opera, rimane in carcere fino all'estate del 1612. A ottenergli la libert\u00e0 \u00e8 soprattutto l'interessamento del Cardinale Ferdinando Gonzaga, che si trov\u00f2 a Torino di ritorno da Parigi insieme a Henry Wotton, ambasciatore inglese presso la Serenissima.\nL'epilogo degli anni torinesi.\nRiacquistata la libert\u00e0 e recuperate, faticosamente, le sue carte, il Marino porta a termine la stampa della \"Lira\", pubblicandone a Venezia nel 1614 la terza parte (ancora per i tipi del Ciotti, della cui trascuratezza il poeta avr\u00e0 per\u00f2 a lamentarsi). Dall'opera sono sottratti i sonetti ecfrastici, che confluiranno nella \"Galeria.\"\nNello stesso 1614 il Marino d\u00e0 alle stampe a Torino (presso Luigi Pizzamiglio) le \"Dicerie sacre\", tre sontuose \"omelie d'arte\" prive di funzione liturgica, con le quali si ripromette, fra l'altro, di guadagnare al bellettrismo estetizzante un clero gi\u00e0 piuttosto incline alle divagazioni letterarie. L'autore vi fa esteso ricorso alla tecnica della metafora continuata, specialit\u00e0 mariniana che nel contesto letterario barocco torver\u00e0 innumerevoli seguaci. La prima delle tre \"Dicerie scare\", che ha per tema la Sindone, si risolve in un autentico saggio sulla pittura; la seconda sfrutta il tema delle sette parole di Cristo in croce per trattare della musica e dei suoi rapporti armonici nel microcosmo e nel macrocosmo; la terza, \"sopra la religione de' santi Maurizio e Lazaro\" pone la sfera celeste in relazione all'Ordine sabaudo. Con un'evidente \"captatio benevolentiae\", il poeta dedica l'opera a Paolo V, sortendo tuttavia l'esito opposto. L'opera conoscer\u00e0, comunque, immediata fortuna, sia tra i predicatori che tra i letterati.\nOltre al sempre impendente pericolo di un processo inquisitorio, il Marino della ritrovata libert\u00e0 torinese deve fare fronte alle accese polemiche letterarie: notevole risonanza ha quella aperta dall'erudito parmense Ferrante (Ferdinando) Carli Gianfattori per una svista mitologica, la confusione del Leone nemeo con l'Idra di Lerna, in cui il Marino era incorso nel sonetto \"Obelischi pomposi all'ossa alz\u00e2ro\", scritto in lode di una \"Vita di Santa Maria Egiziaca\" dell'amico Raffaello Rabbia. In difesa del Marino appariranno svariati opuscoli, come le \"Ragion in difesa di un sonetto del cavalier Marino\" fatte stampare a Venezia dal conte Ludovico Tesauro.\nGli ultimi anni torinesi sono altres\u00ec segnati dalla difficile congiuntura politica. Nell'aprile 1613 Carlo Emanuele ha occupato il Monferrato, e quasi tutti i potentati europei, in special modo la Spagna, gli sono contro. In questo clima il Marino avverte la necessit\u00e0 di trovarsi un'altra sistemazione, e nel maggio del 1615 lascia definitivamente Torino, forse in compagnia di Henry Wotton, per trasferirsi in Francia, dove Maria de' Medici l'aveva invitato sin dal 1609. Prima di andarsene, per\u00f2, rivela, in una lettera allo stampatore veneziano Giovan Battista Ciotti, importanti informazioni circa il suo principale progetto letterario:\nParigi (1615-1623).\nIn terra di Francia il Marino fa ingresso senza particolari commendatizie. Questa relativa scopertura spiega le visite rese durante il viaggio al marchese di Lanzo, a Chambery, e al duca di Nemours, a Grenoble. Prima di raggiungere la capitale, il poeta sosta tre mesi a Lione, dove sta soggiornando la regina con la corte, e con straordinaria tempestivit\u00e0 vi pubblica \"Il Tempio\", panegirico alla maest\u00e0 della regina, dedicandolo all'influente Leonora Dori Galigai, consorte del maresciallo d'Ancre e favorito della sovrana Concino Concini. L'operetta \u00e8 l'ennesimo attestato della formidabile abilit\u00e0 del Marino nel tessere relazioni. Del resto, nello stesso giorno in cui firma la prefazione al \"Tempio\" (15 maggio 1615), scrive a Ferdinando II Gonzaga chiedendo raccomandazioni per la corte di Francia (\"ora l'armi scacciano le Muse\", esordisce, alludendo agli scontri del Monferrato come ragione della sua partenza). Il 16 giugno 1615 l'ambasciatore fiorentino a Parigi, Luca degli Asini, relazione in una missiva alla granduchessa Cristina di Lorena circa l'ingresso del Marino a corte, la sua presentazione da parte della marescialla d'Ancre e il colloquio di circa un'ora tra il poeta e la regina nel \"picciol gabinetto\" di quest'ultima; accenna per\u00f2 all'intenzione del Marino di passare in Fiandra e soprattutto nell'Inghilterra di Giacomo I. Il Marino stesso partecipa le sue prime impressioni di Parigi e della Francia in una lettera all'amico piemontese Lorenzo Scoto, elemosiniere del duca di Savoia:\nIl favore di Maria de' Medici e il sogno inglese.\nA corte il Marino si procura ben presto estimatori e protettori, fra cui alcuni \"italianisants\", come Louis-Charles de la Valette, conte di Candale, e un'intimissima della regina Maria, la principessa di Conti, amata da Enrico IV e dal 1614 vedova di Francesco di Borbone. In una lettera del 31 luglio 1615 il degli Asini informa che al Marino \u00e8 stata assegnata un'onorevole provvigione: cento scudi al mese, erogati a titolo di pensione, in modo che il poeta venga pagato per i sei mesi precedenti, \"come se la gli fusse stata assegnata al principio dell'anno\"; a ci\u00f2 si aggiungono mille franchi di donativo \"per mettersi all'ordine\". In quello stesso luglio il poeta aveva scritto allo Scoto:\nIl soggiorno parigino si preannuncia dunque trionfale. Il Marino \u00e8 apprezzato e cercato; pi\u00f9 volte la regina, incontrandolo per via, fa fermare la carrozza per conversare \"umanissimamente\" con lui. Nonostante il generoso trattamento ricevuto dalla corte di Francia, il Marino non cessa per\u00f2 di adoperarsi per approdare infine in Inghilterra. Nel marzo 1616 scrive a Giacomo Castelvetro per chiedere il suo aiuto a tale scopo, mostrandosi peraltro consapevole del fatto che presso l'austera corte di Giacomo I le condizioni sarebbero assai meno favorevoli e che il soggiorno in un paese anticattolico renderebbe il rientro in Italia alquanto problematico. Nella lettera al Castelvetro si legge tra l'altro:\nLe aspirazioni inglesi del Marino, ad ogni modo, non si concretizzano, non da ultimo per una relativa diffidenza di Giacomo I e della sua corte. Nell'aprile del 1616 il poeta dedica a Concino Concini la raccolta degli \"Epitalami\". E ancora al Concini dedica, nell'autunno dello stesso anno, la prima redazione completa dell\"Adone\" (il cosiddetto \"\"Adone\" 1616\"), la cui stampa sar\u00e0 sospesa per il precipitare degli eventi politici.\nLa morte del Concini e l'ascesa di Luigi XIII (1617).\nIl 24 aprile 1617 Concino Concini viene assassinato in un complotto ordito da Luigi XIII e dal suo fiduciario Carlo d'Albert, duca di Luynes. Qualche mese pi\u00f9 tardi Leonora Dori Galigai viene fatta decapitare e arsa, dopo un processo per stregoneria. Malgrado la tragica fine dei suoi principali protettori a corte e l'estromissione della regina madre, il Marino riesce a non farsi travolgere, forse aiutato dall'amico cardinale Guido Bentivoglio, che nel dicembre dell'anno prima aveva assunto la carica di nunzio pontificio a Parigi. Ansioso di riaccreditarsi, il poeta si unisce ai molti che replicano a un polemico libello ugonotto contro il re; lo fa con un'invettiva, \"La Sferza\", che tuttavia si astiene dallo stampare per non incorrere in vendette degli anticattolici.\nA Parigi il Marino conduce ora una vita piuttosto ritirata, dedicandosi per lo pi\u00f9 a collezionare appassionatamente libri, nonch\u00e9 incisioni e dipinti dei maggiori artisti del tempo. Lavora alacremente alla stampa di opere da tempo in gestazione. Nel 1619 trasmette allo stampatore veneziano Ciotti \"La Galeria\", una raccolta di oltre seicento componimenti, in gran parte sonetti, dedicati ad artisti e opere d'arte, distinte, queste ultime, in pitture (con una cospicua parte dedicata ai ritratti) e sculture: vi si trovano immagini archetipiche e nomi celebri, spesso di personaggi con cui il poeta ha intrattenuto, o ancora intrattiene, rapporti diretti (tra questi, per esempio, Caravaggio, Guido Reni e il Cavalier d'Arpino). L'anno seguente \u00e8 la volta della \"Sampogna\", una silloge di \"idilli favolosi e pastorali\" in vario metro pubblicata a Parigi per Abraam Pacardo (Abraham Pacard). Il Marino lavora anche a \"Epistole eroiche\" in terza rima, genere di cui rivendicher\u00e0 la paternit\u00e0, e a svariati altri scritti.\n\"L'Adone\" (1623).\nMa al centro delle sue cure \u00e8 soprattutto \"L'Adone\", che alla fine del 1620, dopo anni di minuziosi rimaneggiamenti, viene condotto alla sua forma definitiva. La stampa \u2212 \"in folio\", il formato che la Controriforma aveva riservato ai libri liturgici e ai \"monumenti dell'erudizione religiosa\" \u2212 \u00e8 finanziata nientemeno che dal re. Viene affidata ad Abraam Pacard, ma alla morte di questi, nella primavera del 1623, i diritti di privilegio passano allo stampatore parigino Oliviero di Varano (Olivier de Varennes), che il 24 aprile di quell'anno porta a termine i lavori.\nCome l'Ariosto del \"Furioso\", Giovan Battista Marino segue i lavori tipografici per l\"Adone\" con estrema attenzione, interagendo fino all'ultimo con il poema e con la stampa, al punto che nel 1622 un'improvvisa malattia del poeta interrompe per qualche tempo la composizione tipografica. L'esito \u00e8 \"un trionfo dell'editoria\". L'opera il cui titolo completo suona \"L'Adone, poema del cavalier Marino, alla maest\u00e0 cristianissima di Lodovico il decimoterzo, re di Francia e di Navarra, con gli Argomenti del conte Fortunato Sanvitale e l'Allegorie di don Lorenzo Scoto\", si apre con la dedica \"Alla maest\u00e0 cristianissima di Maria de' Medici, reina di Francia et di Navarra\" e con una lunga, importante, prefazione in francese del regio consigliere Jean Chapelain. L'anno stesso dell'impressione francese \"L'Adone\" viene dato alle stampe anche a Venezia, presso Giacomo Sarzina. In Italia il poema desta interesse e curiosit\u00e0 quasi ovunque, ma non entusiasmo unanime. Con aperta ostilit\u00e0 sar\u00e0, ad esempio, considerato dal letterato classicista Maffeo Barberini, che nell'agosto di quello stesso 1623 salir\u00e0 al soglio pontificio con il nome di Urbano VIII. Contro gli auspici dei suoi detrattori, l'opera era comunque destinata a riscuotere un relativamente duraturo successo. In Francia la prima accoglienza \u00e8 favorevole, e anche se di l\u00ec a pochi decenni a Parigi si aprir\u00e0 la grande stagione del classicismo francese, l'influenza mariniana seguiter\u00e0 a farsi avvertire anche in esponenti del nuovo orientamento (come nel Jean de La Fontaine dell\"Adonis\").\nIl rientro in Italia e la morte (1623-1625).\nNella tarda primavera del 1623 il Marino rientra in Italia. Si fa precedere dai suoi libri e dalla sua pinacoteca, che hanno raggiunto proporzioni considerevoli. La decisione di lasciare la Francia \u00e8 originata da molte cause: i problemi di salute, la culminante fortuna economica e letteraria, l'instabilit\u00e0 del quadro politico d'oltralpe, ma anche la nostalgia per la terra natia e la stanchezza della vita di corte. Luigi XIII, d'altronde, ha concesso la grazia di seguitare a corrispondere la pensione del Marino al procuratore di questi in Francia, con l'unica condizione che il poeta si faccia \"rivedere in questa corte ogni due anni una volta\".\nDopo una breve sosta a Torino, il poeta punta decisamente verso Roma, dove arriva, in compagnia del cardinale Maurizio di Savoia, nel mese di giugno. Prima di raggiungere l'Urbe, si \u00e8 adoperato per predisporre una positiva soluzione del procedimento inquisitorio ancora pendente a suo carico. Ospite di Crescenzio Crescenzi, fratello dell'antico mecenate Melchiorre (che era mancato nel 1612), resta in attesa della sentenza.\nLa condanna di Urbano VIII.\nQuesta arriva il 9 novembre, quando il propizio pontificato di Gregorio XV Ludovisi si \u00e8 inaspettatamente concluso, e sulla cattedra petrina si \u00e8 insediato Urbano VIII Barberini: al Marino il Sant'Uffizio impone il divieto di allontanarsi da Roma senza autorizzazione, la professione dell'abiura \"de levi\" (l'abiura prevista per le presunzioni di eresia meno gravi), la vestizione del \"sambenito\" (l'infamante tunicella penitenziale) e la rimozione dei contenuti empi ed osceni dalle opere scritte fino allora, non escluso, dunque, il grande poema.\nLa cattiva disposizione di Urbano nei confronti del Marino era del resto prevedibile. L'ostilit\u00e0 del Barberini aveva gi\u00e0 avuto modo di manifestarsi ai tempi dell'accesa polemica intorno al sonetto mariniano \"Obelischi pomposi a l'ossa alz\u00e2ro\", quando il futuro papa aveva liquidato il poeta napoletano come \"un ignorante di pessima lingua\". Ragioni complesse, di natura culturale ed estetica non meno che etica, ponevano il nuovo pontefice su una linea per molti versi opposta a quella del \"poeta lascivo\": poeta a sua volta, e anch'egli membro dell'Accademia degli Umoristi, Maffeo Barberini era attestato, come gran parte dei letterati toscani dell'epoca, su posizioni classiciste e petrarchiste, e non poteva che nutrire avversione per la nuova maniera mariniana, fondata sullo sperimentalismo concettista e su un certo disimpegno morale.\nFrattanto, nella primavera del 1624, una denuncia contro \"L'Adone\" viene inoltrata alla Congregazione dell'Indice. A presentarla \u00e8, per una curiosa ironia della sorte, il cardinale Giannettino Doria, gi\u00e0 dedicatario della terza parte della \"Lira\". La Congregazione ordina al Marino di concludere la revisione del poema, gi\u00e0 in corso d'opera, entro il termine di un mese, pena il blocco della riedizione, nonch\u00e9 della vendita e della circolazione. A questo punto, per\u00f2, il Marino parte per Napoli, lasciando che a proseguire nel lavoro di correzione sia Vincenzo Martinelli, \"socius\" del Maestro del Sacro Palazzo (l'autorit\u00e0 pontificia per la censura libraria), non senza specificare che in caso di interventi cospicui il Martinelli dovr\u00e0 avvalersi dei poeti Antonio Bruni e Girolamo Preti. Le correzioni, tuttavia, non vengono ultimate nei tempi previsti, e l'edizione romana dell\"Adone\" naufraga definitivamente, sospesa il 27 novembre 1624 da un decreto pontificio che dichiara \"L'Adone\" \"contrario alla morale a causa della notevole oscenit\u00e0\". Il Marino non dovette adontarsene pi\u00f9 di tanto, se gi\u00e0 nell'estate di quell'anno aveva scritto al Preti: \"Quanto all'impressione di esso \"Adone\", io non me ne curo un pelo che lo censurino, poich\u00e9 non fo in esso il fondamento principale della mia immortalit\u00e0\". Alla condanna del 1624 ne seguiranno, il 17 luglio 1625, a soli quattro mesi dalla morte del poeta, il 5 novembre 1626 e soprattutto il 4 febbraio 1627, quando \"L'Adone\" verr\u00e0 definitivamente posto all'Indice. Ci\u00f2 non impedir\u00e0 che \"L'Adone\" conosca per tutto il secolo diverse ristampe e che la poesia del Marino, in particolare la sua produzione lirica, ecfrastica e pastorale, continui a esercitare profonda influenza sulla letteratura italiana ed europea.\nIl trionfale ritorno a Napoli.\nAlla fine del maggio 1624 il Marino lascia Roma per Napoli. Dovrebbe essere un soggiorno di pochi mesi, ma la citt\u00e0 natale diverr\u00e0 l'ultima destinazione del poeta. Mentre \u00e8 ancora in viaggio, all'altezza di Capua gli si fa incontro, insieme ad altri nobili e letterati suoi estimatori, il Manso, fedele protettore della prima ora, che lo scorta trionfalmente in citt\u00e0. Qui il Marino prende dimora nella casa dei padri Teatini, presso la chiesa dei Santi Apostoli, dov'\u00e8 accolto con grande cordialit\u00e0. In seguito si trasferir\u00e0 nella famosa villa del Manso a Posillipo (dov'era stato ospite Torquato Tasso e dove lo sar\u00e0 John Milton), e pi\u00f9 avanti in una propria abitazione in via Toledo. A Napoli il Marino riceve continue visite di notabili e uomini di lettere e viene ricevuto con affabilit\u00e0 anche dal vicer\u00e9 Antonio \u00c1lvarez de Toledo. Conteso dalle due pi\u00f9 importanti accademie locali, gli Infuriati e gli Oziosi, accorda la sua preferenza a quest'ultima (fondata dal Manso), che lo crea proprio principe; qui pronuncia, dinanzi a un folto pubblico, i suoi ultimi discorsi accademici, fra cui quello sui diritti degli animali che apparir\u00e0 in appendice a una postuma edizione veneziana dell'ultima grande opera mariniana, \"La\" \"strage degl'innocenti\" (Venezia, Scaglia, 1633).\nLa morte e le esequie.\nA dispetto delle lusinghe napoletane, il Marino manifesta in varie lettere l'intenzione, e il desiderio, di rientrare a Roma. Ma l'acuirsi della stranguria, male di cui soffre da almeno due anni, gli impedisce di mettersi in viaggio. Negli ultimi mesi del 1624, mentre sta \"dando l'ultima mano\" alla \"Strage degl'innocenti\", \u00e8 colpito da febbre. All'inizio del 1625 le sue condizioni di salute si aggravano. Costretto a letto, accetta infine di assumere un farmaco a base di terebinto, che, lungi dal sortire l'effetto sperato, gli risulter\u00e0 fatale. Sentendo approssimarsi la fine, tenta di bruciare le sue carte, senza tuttavia riuscirvi appino, perch\u00e9 \"gli circostanti, spinti dalla compassione di veder miseramente estinguere tante fatiche, avidi di conservarne qualche foglio, rubarono alla voracit\u00e0 delle fiamme tutto quel che potevano\". Il 22 marzo detta testamento in favore del Manso, e il giorno seguente integra le disposizioni testamentarie con un legato. Spira, all'et\u00e0 di 56 anni, alle 9 del 25 marzo, marted\u00ec santo, dell'anno giubilare 1625, dopo avere ottenuto l'assoluzione e ricevuto l'estrema unzione da padri teatini.\nEssendo la morte del Marino avvenuta durante la settimana santa, quando celebrare funerali in gran pompa non \u00e8 permesso, la salma viene portata nella chiesa dei Santi Apostoli e imbalsamata. Il 27 marzo \u00e8 traslata nella cappella di cui il Manso dispone presso il proprio palazzo, e solo il 3 aprile \u00e8 finalmente possibile procedere alle esequie. L'arcivescovo di Napoli, cardinal Decio Carafa, fa divieto ai Teatini di seppellire il cadavere senza il suo previo permesso e, dichiarandosi sconcertato che il Marino venisse trattato come un santo, dispone che il cadavere sia \"seppellito di notte, colla sola parrocchia, e [...] \"recto tramite\" portato alla chiesa\" (accompagnato da soli quattro preti con quattro torce, aggiunge lo Stigliani). Non si pot\u00e9 tuttavia impedire che a scortare la salma alla sepoltura convenissero un centinaio di cavalieri con le torce accese. Alla scarsa solennit\u00e0 di questo congedo rimedieranno a Napoli gli Oziosi, ma soprattutto a Roma gli Umoristi, che rispettivamente il 1 e il 7 settembre 1625 dedicheranno al poeta sontuose esequie accademiche.\nLe carte del Marino.\nIl destino delle opere mariniane non terminate, non pubblicate o rimaste \u2212 come racconta il Chiaro \u2212 \"guaste e imperfette\" perch\u00e9 frettolosamente sottratte alle fiamme cui le aveva date il poeta in punto di morte fu oggetto di attenzione per tutto l'arco del XVII secolo. Gi\u00e0 in appendice alla \"Vita\" del Baiacca compare una canzone dell'accademico Umorista Gaspare Bonifacio intitolata \"A quel nobilissimo signore che tiene gli scritti del cavalier Marino\", che esordisce: \"Signor, esponi ormai / a la luce del mondo / le glor\u00efose e ben vergate carte / che morendo il Marin volse fidare / per gran pegno d'amor a la tua fede\". Nel 1666 il dotto partenopeo Lorenzo Crasso, asserisce a chiare lettere, sia nel suo \"Elogii di huomini letterati\" sia in una lettera ad Angelico Aprosio, di possedere manoscritti di intere opere mariniane, fra cui la misteriosa \"Gerusalemme distrutta\", che dichiara di aver letto integralmente. Rimaste in possesso degli eredi del Crasso, tali carte sarebbero andate perdute nella grande eruzione vesuviana del 1794. L'eventualit\u00e0 che scritti mariniani ancora inediti o sconosciuti possano tornare alla luce non pu\u00f2, comunque, essere del tutto esclusa.\nGli onori funebri all'Accademia degli Umoristi.\nCome gi\u00e0 accennato, domenica 7 settembre 1625 gli Umoristi si raccolsero in casa di Paolo Mancini, il fondatore dell'istituzione (principe essendone Carlo Colonna), per onorare la memoria del poeta scomparso. La descrizione puntuale delle celebrazioni \u00e8 contenuta in una lettera di Giovan Battitsta Baiacca a Gaspare Bonifacio e nell'opuscolo ufficiale che Flavio Fieschi (tra gli Umoristi \"l'Affaticato\") fece stampare a Venezia nel 1626 con il titolo di \"Relazione della pompa funerale fatta dall'Accademia degli Umoristi di Roma per la morte del cavaliere Giovan Battista Marino. Con l'orazione\" [di Girolamo Rocco] \"fatta in loda di lui\", e con dedica a Girolamo Colonna, camerlengo del papa. In segno di lutto la sala dell'Accademia era stata addobbata di panni violacei, e chi vi entrava si trovava di fronte un'epigrafe elogiativa, affiancata da mesti dipinti e sormontata dall'impresa del Marino. A destra dell'elogio una grande tela di Francesco Crescenzi, raffigurava il Marino seduto e intento a scrivere.\nAlla cerimonia presenziarono letterati e personalit\u00e0 di rilievo, come il cardinal Maurizio di Savoia, Fernando Af\u00e1n de Ribera y Enr\u00edquez (futuro vicer\u00e9 di Napoli), Ruy III G\u00f3mez de Silva y Mendoza la Cuerva (duca di Pastrana), monsignor Antonio Querenghi, Giovanni Ciampoli, Vincenzo Candido (futuro Maestro del sacro palazzo), Agostino Mascardi, Alessandro Tassoni e Ridolfo Boccalini. Girolamo Rocco pronunci\u00f2 un'orazione funebre, che tracciando un profilo biografico del poeta; furono poi declamati versi di Antonio Sforza, Giuseppe Teodoli, Domenico Benigni, Pier Francesco Paoli, Ferdinando Adorni, Stefano Marino, Giacomo Camola, Decio Mazzei, Giulio Cesare Valentino, Francesco Maia e altri.\nLe biografie coeve.\nIl \"caso Marino\" divenne il cuore di un programma ideologico che puntava alla difesa della libert\u00e0 artistica e propugnava una visione progressiva dell'attivit\u00e0 letteraria. Particolare impegno su questo fronte profuse l'Accademia degli Umoristi, anzitutto con un'iniziativa per salvare l\"Adone\" dall'Indice: il 12 novembre 1625, infatti, l'Accademia manifest\u00f2 alla Congregazione dell'Indice la propria disponibilit\u00e0 ad assumersi l'onere di emendare il poema. All'Accademia si deve anche la biografia del Baiacca, che, come gli altri quattro opuscoli biografici (di Loredano, Chiaro, Camola e Ferrari) che la seguirono, propagandava ad arte un'immagine del poeta intesa a preservarne intatto il prestigio e a consacrarlo come caposcuola. La \"Vita del cavalier Marino\" compilata dal letterato comasco Giovan Battista Baiacca, segretario del cardinale Desiderio Scaglia, usc\u00ec l'anno stesso della morte del poeta; il Baiacca si avvalse della testimonianza del nipote del Marino, Francesco Chiaro, che a sua volta stava approntando (o, secondo quanto afferma Chiaro stesso, aveva gi\u00e0 approntato) una biografia dello zio; prevenuto dal Baiacca, il Chiaro pubblic\u00f2 la sua \"Vita del cavalier Marino\" solo nel 1633. Nel 1631 era intanto uscita la \"Vita del cavalier Marino\" di Giovanni Francesco Loredano, forse la pi\u00f9 interessante, certamente la pi\u00f9 ristampata (sia come opera a s\u00e9, sia unitamente a scritti del Loredano, sia, dal 1653, nelle ristampe della \"Lira\"). Nel 1633 apparve, oltre alla biografia del Chiaro, \"Della\" \"vita del cavalier Marino\" dell'accademico Umorista Giacomo Filippo Camola acclusa alla mariniana \"Strage degl'innocenti\". Nel 1634 tocc\u00f2 alla \"Vita di Giovan Battista Marino\" di Francesco Ferrari, parimenti acclusa allo stesso poema.\nA queste devono essere aggiunte quella di Giovanni Battista Manso, che, pronta non molto tempo dopo quella del Loredano, rimase per varii motivi manoscritta e and\u00f2 poi perduta (nel 1803, in una sua \"Vita di Francesco De' Pietri\", lo studioso Francesco Daniele sostenne di averla rinvenuta tra le carte del Manso e di averla depositata nell'allora Regia Biblioteca Borbonica; ma gi\u00e0 Carlo Antonio da Rosa, nei suoi \"Ritratti poetici\" di letterati napoletani del 1834, la dice irreperibile). Tra gli scritti biografici pi\u00f9 tardi e basati su fonti indirette, vanno ricordati almeno il profilo mariniano proposto negli \"Elogi d'uomini letterati\" di Lorenzo Crasso (1666), quello di Antonio Bulifon (1699), e quello in accompagnamento alla traduzione tedesca della \"Strage degl'innocenti\" condotta da Barthold Heinrich Brockes (1715).\nL\"Occhiale\" di Tommaso Stigliani (1627).\nI dissapori tra il Marino con Tommaso Stigliani datano al primo decennio del Seicento. La causa va forse ricercata nello scarso apprezzamento che il Marino aveva mostrato per la maggior fatica stiglianiana, \"Il mondo nuovo\", datagli in lettura quando era ancora in forma manoscritta. Che l'ingiusta attribuzione al Marino dei versi osceni all'origine del processo inquisitorio aperto a Parma contro di lui nel 1609 fosse opera dello Stigliani fu, probabilmente a ragione, sospettato sin dalla prima ora, e tuttavia il Marino, rivolgendosi direttamente allo Stigliani, aveva cercato di porre la questione in una luce assai conciliante. Il malanimo dello Stigliani venne infine allo scoperto nella prima versione a stampa del \"Mondo nuovo\" (1617), dove, al canto XVI, fu inserita una caustica allusione al Marino. Nel 1627 Tommaso Stigliani diede alle stampe l\"Occhiale\", in cui si espongono minuziosamente tutti i presunti errori e i difetti dell\"Adone.\" La pubblicazione scaten\u00f2 una delle polemiche letterarie pi\u00f9 aspre e protratte che si siano mai avute in Italia. Il folto elenco dei letterati che intervennero in difesa del Marino comprende, tra gli altri, il milanese Agostino Lampugnani, autore di un \"Antiocchiale\" (inedito del 1627, fu secondo l'Aprosio la prima opera contro lo Stigliani); i bolognesi Andrea Barbazza, che sotto lo pseudonimo di Robusto Pogommega pubblica le \"Strigliate a Tomaso Stigliano\" (1629, il Barbazza attacca lo Stigliani anche con alcuni sonetti) e Giovanni Capponi, con le sue \"Staffate date al cavalier Tommaso Stigliani\" (1637); il trevisano Girolamo Aleandro, con la \"Difesa dell'Adone\" (uscito postumo tra il 1629 e il 1630); il pesarese Gauges de' Gozze con un \"Vaglio etrusco\" e una \"Difesa di alcuni luoghi principali dell'Adone fatta da Antonio Bassi\" (entrambi rimasti inediti); il pistoiese Nicola Villani con \"Uccellatura di Vincenzo Foresi all'Occhiale del cavaliere fra\u2019 Tommaso Stigliani\" (1630) e \"Considerazioni di Messer Fagiano sopra la seconda parte dell'Occhiale del cavaliere Stigliano\" (1631); Scipione Errico con le due commedie \"Le rivolte di Parnaso\" (1626) e \"Liti di Pindo\" (1634) e con l\"Occhiale appanato\" (1629); Angelico Aprosio con \"Il vaglio critico di Masoto Galistoni da Terama\" [= Tomaso Stigliani da Matera] \"sopra Il mondo nuovo del cavalier Tomaso Stigliani da Matera\" (1637), \"Il buratto\" (1642), \"L'Occhiale stritolato\" (1642), \"La sferza poetica di Sapricio Saprici\" (1643), \"Del veratro: apologia di Sapricio Saprici\" (1643 e 1645); Teofilo Gallaccini con le \"Considerazioni sopra l'Occhiale\" (indedite); Giovanni Pietro D'Alessandro con una \"Difesa dell'Adone\"; Giovan Francesco Busenello, con \"La Coltre, ovvero Lo Stigliani sbalzato\"; Luca Simoncini, Giovanni Argoli e numerosi altri.\nNondimeno l\"Occhiale\" ha il pregio, riconosciuto dagli esegeti moderni, di fornire accurate informazioni sull'enorme messe di dati eruditi che il Marino aveva generosamente travasato nell\"Adone\", indicando un'infinit\u00e0 di luoghi, classici e non classici, disseminati dal Marino nel poema, quasi a lanciare al lettore una tacita sfida alla scoperta dei dotti riferimenti.\nOpere.\nSi d\u00e0 qui di seguito un elenco in ordine cronologico delle opere, comprese anche quelle pi\u00f9 tardi stampate in raccolte. Sono riportate unicamente le prime edizioni.\nUn certo numero di opere licenziose che vanno sotto nome del Marino \u00e8 tuttora rinvenibile in alcune biblioteche, anche in scelte antologiche con titoli arbitrarii. Al di l\u00e0 dei casi di evidente manipolazione e degli scritti palesemente spurii, si tratta di lavori d'attribuzione incerta, spesso con indicazioni tipografiche fittizie. Nel XVIII secolo e nella seconda met\u00e0 del XIX secolo, sotto il titolo di \"Tempietto d'amore\" furono pubblicati alcuni idilli, di squisita fattura (e forse sono queste le poesie che Settembrini indicava come \"le migliori per arte\" del Marino). Senza data e senza indicazioni tipografiche \u00e8 una stampa sicuramente secentesca dal titolo \"La Cazzaria del C[avalier] M[arino], persuasiva efficace per coloro che schifano la delicatezza del tondo\". Esiste addirittura una stampa di \"Novelle piacevoli del K. Marino\", edita in \"Citera, nella tipografia d'amore\" l'anno 1700, e ristampata varie volte. Sicuramente false le opere di contenuto blasfemo o pornografico accluse ai fascicoli dell'Inquisizione (sonetti che affermano la natura solo umana del Cristo, un lungo componimento sul \"Francesca Piselli... p. errante\", sicuramente cinquecentesco e forse aretiniano).\nDiverso \u00e8 il caso dell\"Anversa liberata\", poema epico in tre canti, in s\u00e9 notevole ma d'impronta manieristica e privo di rapporti stilistici con l'opera nota del Marino, bench\u00e9 nella copia manoscritta che ci \u00e8 pervenuta sia a lui attribuito. Nel 1956 n\u00e9 uscita un'edizione a stampa, a cura di Fernando Salsano. L'attribuzione \u00e8 stata smentita con solidi argomenti da Giorgio Fulco, nel cap. \"Marino\" della \"Storia della letteratura\" diretta da Enrico Malato (Roma 1999).\nC'\u00e8 infine il caso delle ottave \"Il pianto d'Italia\", falsamente attribuite al Marino per tutti il XIX secolo, a testimonianza di un impegno \"patriottico\" del Marino altrimenti non attestato. L'opera sarebbe, in realt\u00e0, di Fulvio Testi (ma confusioni tra l'uno e l'altro autore, non senza sospetti di \"furti\" reciproci, si ebbero gi\u00e0 nel Seicento).\nUn autentico cantiere aperto \u00e8 poi l'epistolario mariniano: la stampa del 1627 riportava 80 lettere del Marino, pi\u00f9 3 missive di ammiratori (Achillini, Preti, Scaglia, Busenello), cui si aggiungeva una lettera aperta del Busenello \"Al cavalier Marino\". Dopo le stampe seicentesche, l'epistolario fu riorganizzato e pubblicato agli inizi del Novecento da Angelo Borzelli e Fausto Nicolini, che grazie a ricerche d'archivio furono in grado di aggiungere altre lettere (soprattutto del periodo napolitano, e dunque degli ultimi del XVI secolo). Ulteriori ritrovamenti sfociarono nell'edizione del 1966 curata da Marziano Guglielminetti, a tutt'oggi quella di riferimento, nonostante altri studiosi (per es. Giorgio Fulco) abbiano portato alla luce nuove lettere.\nElementi della poetica mariniana.\nPrendendo le mosse dalla produzione lirica del Tasso, ma nel contempo distaccandosi dal canone del petrarchismo rinascimentale, il Marino inaugura una nuova stagione stilistica, caratterizzata da una morbida sensualit\u00e0 e da un impiego disinvolto e concettoso del linguaggio metaforico. Tali caratteri sono gi\u00e0 pienamente riscontrabili nelle \"Rime\" del 1602, dove non mancano peraltro richiami alla tradizione classica, con una particolare predilezione per l'Ovidio amoroso, e alla tradizione stilnovista.\nLa concezione mariniana della poesia, che, esasperando gli artifici del manierismo era incentrata su un uso intensivo delle metafore, delle antitesi e di tutti i giochi di rispondenze foniche, a partire da quelli paronimici, sulle descrizioni sfoggiate e sulla molle musicalit\u00e0 del verso, ebbe ai suoi tempi una fortuna immensa, paragonabile solo a quella del Petrarca prima di lui. Il suo metodo compositivo presupponeva una larga messe di letture \"col rampino\", ed era fondato in prima istanza sull'imitazione. La ricerca della novit\u00e0, e l'adeguamento al gusto corrente, consisteva nel modo di porsi di fronte alla tradizione, selezionando una dorsale congeniale, non pi\u00f9 con lo spirito enciclopedico del manierismo ma con atteggiamento collezionistico: il passato era cos\u00ec visto come una sorta di cantiere ingombro di detriti, che l'artefice poteva a piacimento reimpiegare per costruire qualcosa di nuovo.\nIl barocco rappresentato dal Marino reagisce per altri aspetti al manierismo, peraltro, evitando le emergenze espressionistiche, l'enfasi, la cupezza che saranno invece spesso ravvisabili nella seconda fase del marinismo, che pu\u00f2 essere fatta iniziare da una figura-spartiacque come Giuseppe Battista e che si concluder\u00e0, dopo una fioritura particolarmente ricca intorno al 1669, per esempio con l'opera dei fratelli Casaburi (specialmente Pietro), e di Giacomo Lubrano. Il Marino sicuramente si pose come caposcuola, o quantomeno offerse consapevolmente la sua produzione, sin dalla prefazione della \"Lira\", come esempio ai giovani; ma non fu in nessun caso un teorico (pu\u00f2 essere tralasciato un ipotetico \"Crivello\" critico, o \"Le esorbitanze\", secondo il titolo detto allo Stigliani, contro gli eccessi dei poeti moderni, una delle tante promesse non mantenute), e anche le scarne affermazioni di poetica sono da prendere con le molle.\nSono due i luoghi pi\u00f9 famosi in cui il Marino s'\u00e8 lasciato sfuggire qualche accenno di poetica; il primo, che \u00e8 quello con cui s'identifica tout court la sua maniera, \u00e8 dato nel sonetto \"Vuo' dare una mentita per la gola\", il XXXIII. della \"Murtoleide\", in cui, com'\u00e8 universalmente noto, si dice:\nDi l\u00e0 dal contesto (il riferimento al \"cavolo e 'l carcioffo\" \u00e8 alla goffaggine con cui il Murtola, nella sua \"Creazione\", intese celebrare la provvidenza anche attraverso le sue manifestazioni pi\u00f9 umili e quotidiane), simili concetti all'epoca erano gi\u00e0 frusti, e peraltro sono le stesse parole con cui lo stesso Chiabrera definiva la propria poetica (nella \"Vita di Gabriello Chiabrera da lui stesso descritta\" non mancano n\u00e9 la \"maraviglia\" n\u00e9, quasi in posizione-rima, l\"inarcar di ciglia\"). L'altro, pi\u00f9 articolato e meritevole di esser preso maggiormente alla lettera, anche se il contesto rimane sempre polemico, \u00e8 costituito da una lettera dell'estate 1624 a Girolamo Preti:\nFortuna critica.\nLo stile e l'opera di Giovan Battista Marino furono largamente imitati, oltrech\u00e9 in Italia, anche in Francia (dove fu il beniamino dei preziosisti, come Honor\u00e9 d'Urf\u00e9, Georges de Scud\u00e9ry, Vincent Voiture, Jean-Louis Guez de Balzac, e dei cosiddetti libertini, come Jean Chapelain, Tristan l'Hermite, Philippe Desportes, ecc.), in Spagna (dove influ\u00ec su autori come Luis de G\u00f3ngora, Francisco de Quevedo e Lope de Vega), in altri paesi cattolici come il Portogallo e la Polonia e in altri paesi slavi, nonch\u00e9 in Germania, dove i suoi pi\u00f9 diretti seguaci furono Christian Hofmann von Hofmannswaldau, Daniel Casper von Lohenstein e Barthold Heinrich Brockes, traduttore in tedesco della \"Strage degl'innocenti\". La poesia mariniana non manc\u00f2 di esercitare il suo influsso anche in Inghilterra, specie in autori come Thomas Carew, George Herbert e Richard Crashaw; quest'ultimo condusse traduzioni dalla Str\"age degli innocenti\", che, tra le opere mariniane, fu fonte d'ispirazione anche per John Milton.\nPer quanto riguarda la ricezione del Marino in Italia, significative sono le censure di Pietro Sforza Pallavicino, teorico della letteratura secondo i dettami di Urbano VIII, in \"Del bene\" (1644) e \"Trattato dello stile e del dialogo\" (II ed. definitiva 1662); e per converso il riconoscimento del Marino come sostanziale \"caposcuola\" da parte di Emanuele Tesauro nelle varie redazioni del suo \"Cannocchiale aristotelico\". Il Pallavicino condanna in blocco, senza premurarsi di fare distinguo (e dunque negando la possibilit\u00e0 stessa di una poesia non atteggiata, \"classica\"), i procedimenti paronimici mariniani, considerandoli comunque viziosi, in \"Del bene\"; mentre esalta lo Stigliani \"tra que' pochi che della poetica e della lingua italiana possono parlare come scienziati\" (\"Trattato dello stile\"), nelle \"Vindicationes societatis Iesu\" (1649) del Marino dir\u00e0 che \"in numero lascivire potius videtur quam incedere\", che in genere \"canoris nugis auditum fallere, non succo sententiarum atque argutiarum animos pascere\", e che il Marino in particolare \"carebat philosophico ingenio, quod in poeta vehementer exigit Aristoteles\" - e nel \"Trattato\", riferendosi ad un luogo della \"Galeria\", definisce il ricorso a certi bisticci come segno \"di poca maestria d'imitazione\", aggiungendo che sono \"poco fertili di maraviglia e anche poco ingegnos\"i\"\".\n\u00c8 interessante notare come sia nel 1639 il massimo teorico delle \"Acutezze\", Matteo Peregrini, sia sotto Urbano VIII il Pallavicino, sia il Tesauro nelle varie redazioni del \"Cannocchiale\" (1654-1670) non abbiano dato, o anche solo tentato, una definizione univoca dell'antitesi; laddove il Pallavicino, in particolare, ne fornisce una, nel \"Trattato\", pi\u00f9 prossima alla paronomasia, segno che la reale sostanza della \"rivoluzione\" mariniana, posto che rivoluzione ci fosse, gli sfuggiva quasi totalmente. Rimasto il punto di riferimento della poetica barocca per tutto il tempo in cui fu in voga, con il XVIII e il XIX secolo, pur essendo sempre ricordato per ragioni storiche, fu indicato come la fonte o il simbolo del \"malgusto\" barocco.\nLe critiche dello Sforza Pallavicino per certi aspetti anticipano quelle del secolo dei lumi; Ludovico Antonio Muratori gli dar\u00e0 sostanzialmente ragione (per quanto respinga quella qualit\u00e0 \"filosofica\" che la poesia dovrebbe avere, e per cui il Pallavicino si rifaceva viziosamente ad un passo d'Aristotele - che s'era limitato a dire che il poeta \u00e8 pi\u00f9 filosofo dello storico, non che \u00e8 filosofo in s\u00e9). Pi\u00f9 oltre si spinge Giovanni Vincenzo Gravina, che non si limita a notare la mancanza di misura e di gusto della maniera barocca, ma ne d\u00e0 una spiegazione storica: la poesia barocca \u00e8 la poesia dell'et\u00e0 della scienza, e il suo errore \u00e8 stato quello di dotarsi di una sua \"techne\" e di suoi strumenti proprii, e questo, pur aprendole possibilit\u00e0 nuove per alcuni versi, per altro l'ha fortemente limitata.\nGian Battista Vico, che conobbe e stim\u00f2 l'\"ultimo dei marinisti\", Giacomo Lubrano, nella sua produzione in versi si tenne fedele ai principii di un castigato classicismo, ma diede grande importanza ai procedimenti analogici su un piano strettamente speculativo, contro l'aridit\u00e0 delle \"griglie\" nozionistiche sensiste, come strumento di indagine e palestra intellettuale (la stessa funzione che il Settembrini, invece, negher\u00e0 loro). In effetti il Marino carente di \"philosophico ingenio\" \u00e8 stato anche il primo ad applicare intensivamente procedimenti dialettici alla poesia, con eventuali ricadute sulla speculazione del suo tempo, e anche dei tempi a venire.\nLa critica non ha dedicato al Marino studii organici fino alla fine Ottocento. La critica romantica (salvo Luigi Settembrini) ha dato della sua opera un'interpretazione superficiale, da vulgata, identificando l'unica preoccupazione del poeta con la \"maraviglia\", conseguita tramite la ricercatezza dei particolari e le sfoggiate descrizioni. Francesco de Sanctis critic\u00f2 pesantemente Marino, deprecandone l'esclusiva attenzione alla forma a discapito del sentimento, per quanto si riveli in grado di dare uno sguardo meno superficiale allo \"studiolo\" del Marino quando descrive la sua tecnica \"col rampino\", e identifica l'origine della sua ispirazione nel catalogismo erudito e voluttuoso.\nMa per quanto riguarda la critica romantica, pi\u00f9 notevole \u00e8 la severa, ma estesa e intelligente lettura che nelle \"Lezioni di letteratura italiana\" (1872-1875) diede Luigi Settembrini. Immune da campanilismi (il Settembrini tace, per esempio, di Giovan Battista Basile), ripercorre il poema grande facendolo discendere direttamente dalla \"Liberata\" (in particolare dal giardino d'Armida) \"come la volutt\u00e0 nasce dall'amore\"; antologizza diversi luoghi, e, negando recisamente un'assenza di struttura, riconosce numerosi luoghi mirabili e la sostanziale novit\u00e0 del Marino. Secondo la sua prospettiva storiografica - che \u00e8 quella di chi deve dar conto di una storia della \"civilt\u00e0\" letteraria italiana - il Marino \u00e8 in genere il sintomo di una fase di forte decadenza, caratterizzata dall'occupazione straniera e dallo strapotere della chiesa, e l\"Adone\", definito opera \"voluttuosa\", sarebbe una sorta di reazione alla crudelt\u00e0 dei tempi (tesi non troppo distante da quella sostenuta a suo tempo anche da Pieri in \"Per Marino\", 1977, peraltro fondandosi sulla \"Pr\u00e9face\" di J. Chapelain all'Adone 1623), e contemporaneamente loro ambigua espressione. Con questo, trascendendo la figura in s\u00e9 dell'autore (comunque nobilitato da certi accostamenti: \"Vedrete delirare Bruno e Marino\", annuncia aprendo la trattazione del secolo \"fangoso\": ma questa di \"delirio\" non \u00e8 in tutto una definizione negativa), secondo il Settembrini il marinismo \u00e8, tout court, il gesuitesimo applicato alla letteratura.\nPeraltro il Settembrini rifiuta seccamente la valutazione dell'Arcadia come un movimento di restaurazione del buon gusto; e paragona il Barocco ad un pazzo furioso, il cui organismo cerca anc\u00f2ra di difendersi dall'avanzata del male, mentre l'Arcadia sarebbe uno stato tranquillo, s\u00ec, ma come l'ebetudine che precede di poco la morte. Di quanto ci fu intorno al Marino rifiuta di parlare, facendo i nomi di Achillini e Preti e liquidandoli con tutti gli altri come \"gesuitanti dello stile\". Il primo studio approfondito sulla poetica mariniana e i suoi procedimenti \u00e8 \"Sopra la poesia del cavalier Marino\" tesi di laurea di Guglielmo Felice Damiani (finissimo conoscitore di Nonno di Panopoli) data alle stampe nel 1899, la quale seguiva \"La vita e le opere di Giambattista Marino\" di Mario Menghini (1888).\nMa il fondamentale esordio di una critica approfondita dell'opera mariniana \u00e8 un testo a tutt'oggi di riferimento, \"Storia della vita e delle opere del cavalier Marino\", di Angelo Borzelli, dato alle stampe in una prima versione nel 1898, e poi ristampato, con la cassazione di alcuni errori, nel 1927. Il lavoro, d'impostazione storica pi\u00f9 che filologica, dava per la prima volta conto di tutta una serie di notizie sulla vita e sull'opera del Marino, curando anche il contesto e la biblioteca su cui si era formato, riportando anche una quantit\u00e0 d'inediti e primizie d'archivio. Nonostante alcuni errori, rimane a tutt'oggi un punto di riferimento sicuro. La seguente \"Storia dell'et\u00e0 barocca in Italia\" di Benedetto Croce, del 1929, \u00e8 pi\u00f9 significativa della ricezione della temperie da parte dell'intellettualit\u00e0 durante il fascismo che come studio in s\u00e9 (anche perch\u00e9 del Marino si tratta pochissimo, e con sensibile nausea; ma interessanti le puntualizzazioni del Croce sulle artate \"deformit\u00e0\" del dettato mariniano, evidenze del suo cinico nichilismo, sulle quali normalmente non ci si sofferma).\nMa \"L'Adone\", cos\u00ec come gran parte della letteratura barocca, \u00e8 stato ormai approfonditamente studiato e ampiamente rivalutato a partire da Giovanni Getto negli anni '60 e in seguito, nel 1975, dal Marzio Pieri e nel 1976 da Giovanni Pozzi (rist. Adelphi 1988), gi\u00e0 editore delle \"Dicerie sacre\" (1960) e pioniere di un nuovo corso di studii sul Marino. A partire dai due studiosi, legati rispettivamente alle universit\u00e0 di Parma e di Friburgo, si sono creati due filoni d'indagine, di ispirazione esegetica molto diversa e talora anche in contrasto tra loro. Pieri ha impostato la propria analisi dell\"Adone\", seguendo i criterii di edizione dei classici Laterza (privi di introduzioni \"contenutistiche\" o analisi estetiche e forniti dei soli apparati), dapprima in senso prettamente filologico, per poi accentuare, in un grande numero di testi a seguire, la centralit\u00e0 della figura del Marino come autore \"moderno\", capofila di una \"letteratura minore\" o addirittura \"minima\", non interessata ad affrontare tematiche presuntamente centrali ma sensibile alla vita dei sensi, alle pi\u00f9 recondite suggestioni, agli effetti pi\u00f9 sottili e sfuggenti, al mondo delle relazioni; un \"grado zero\" dell'attivit\u00e0 poetica. Raggiungendo esiti anche di grande astrazione non ha esitato a trovare tra singoli versi del Marino e svariati contemporanei le 'rime interne' pi\u00f9 impreviste e inaspettate (\"\u00e8 del lettore il fin la meraviglia\") come accumulando \"motivi per l\u00e8ggere\" il Marino. Col paradosso implicito in una lettura iperfedele che si rivolse alla filologia (non ne deriv\u00f2) come assunzione dei modelli della Early e Baroque Music esplosa negli anni 70 e alla 'ironia' esegetica necessaria con un poeta ben giudicato sommamente antifrastico dallo stesso Pozzi.\nDa parte sua il Pozzi, secondo un'impostazione esegetica pi\u00f9 classica, ha praticamente completato lo spoglio delle fonti dell\"Adone\", in specie nella seconda, fondamentale impressione, e questo rimane il suo apporto primario. Per quanto riguarda gli aspetti formali del poema, di cui s'\u00e8 occupato intensamente, gli esiti sono stati pi\u00f9 opinabili, ma in sostanza mai richiamati in dubbio con adeguata autorevolezza. Negando la presenza di una struttura vera e propria all\"Adone\", gli ha riconosciuto una forma molto raffinata che definisce \"bifocale ed ellittica\" - che macrostrutturalmente dovrebbe rappresentare l'assetto dialettico del \"contraposito\" - e che rifletterebbe (secondo Pozzi) l'\"irresoluzione dell'uomo secentesco di fronte ai due modelli cosmici contraddittori, tolemaico e copernicano\". Ricordiamo che l \"Adone\" ospita una stupenda apostrofe a Galileo Galilei, ma nonostante il viaggio interplanetario di Adone guidato da Mercurio, la struttura dell'universo mariniano non \u00e8 esplicitata al punto da consentire di affiliare il Marino (verosimilmente assai poco interessato) o all'una o all'altra scuola di pensiero. Abortito, a causa dell'uscita per le stampe del primo \"Adone\" curato dal Pozzi, il progetto di Amedeo Quondam di ripercorrere l'intero testo come \"poema di emblemi\" (un'impostazione esegetica favorita da un'affermazione dello stesso Marino, ma ritenuta poi impraticabile per eccessiva ingenuit\u00e0), un grande numero di studiosi si \u00e8 concentrato poi su questo o quell'aspetto dell'opera, senza fornire (n\u00e9 forse aspirarvi) altre impostazioni critiche complessive.\nPi\u00f9 recentemente nel 2002 \u00e8 da ricordare la pubblicazione in Francia del saggio di Marie-France Tristan \"La Sc\u00e8ne de l'\u00e9criture\", che cerca (inaugurando una linea critica nuova e originale, anche se non condivisa da tutti gli studiosi) di mettere in evidenza il carattere filosofico della poesia del Marino, comunque fondendo la cosmogonia ironicamente cattolica delle \"Dicerie\" con quella pagana dell\"Adone\". Complementa gli sforzi della Tristan, nel 2010, \"Periferia continua e senza punto\" di Giuseppe Alonzo, che pone con pi\u00f9 precisione la Weltanschauung mariniana con il continuismo filosofico secentesco, che ha avuto in Leibniz la sua espressione pi\u00f9 articolata. Non necessariamente deve sortirne un filosofo-poeta, ma le motivazioni di una retorica considerata a lungo gratuitamente fiorita e priva di freno risultano sicuramente pi\u00f9 chiare.\nIl Marino in musica.\nLa poesia del Marino conobbe da subito una considerevole fortuna musicale. Prima ancora della pubblicazione delle \"Rime\" (1602), alcuni versi mariniani erano stati musicati dal compositore napoletano Giovan Domenico Montella. L\u2019uscita delle \"Rime\" attir\u00f2 immediatamente l\u2019attenzione dei musicisti sui madrigali contenuti nella raccolta. Nel 1602 ne misero in musica i toscani Marco da Gagliano, Giovanni del Turco e Tommaso Pecci. Nel 1603 i mantovani Salomone Rossi e Giovan Bernardo Colombi, il napoletano Pomponio Nenna, il modenese Alfonso Fontanelli, il barese Giuseppe Colaianni e il siciliano Antonio Il Verso. Di anno in anno il numero e la variet\u00e0 dei compositori andarono accrescendosi, non senza nomi di grande rilievo, come Girolamo Frescobaldi, Sigismondo d\u2019India, Johannes Hieronymus Kapsberger, Heinrich Sch\u00fctz o Claudio Monteverdi. Alcuni madrigali mariniani arrivarono ad avere decine e decine di versioni musicali.\nL\u2019interesse dei musicisti per la lirica del Marino si protrasse per tutto il secolo, attingendo ad antologie letterarie di madrigali in cui il Marino era tra gli autori pi\u00f9 presenti (ancora nel 1678 Giovan Maria Bononcini musicava versi mariniani traendoli da tali antologie). N\u00e9 si limit\u00f2 ai madrigali: furono messi in musica anche sonetti e canzoni (per esempio dal Monteverdi), idilli, e altro ancora.\nAttenzioni non trascurabili riscosse anche \"L'Adone\", da cui durante tutto il secolo si ricavarono adattamenti per il teatro musicale. Si possono ricordare \"L\u2019Adone. Tragedia musicale del clarissimo,\" di Paolo Vendramin, rappresentata a Venezia nel 1639 presso il teatro dei Santi Giovanni e Paolo (Venezia 1640), un \"Adone in Cipro, dramma per musica\", di Giovan Matteo Giannini (Venezia 1676), un \"Adone, intermedio musicale per l'Accademia degli Uniti\" (Venezia 1690 ca.) e \"La Falsirena, drama per musica da rappresentarsi nel teatro di S. Angelo l'anno 1690\", di Rinaldo Cialli (Venezia 1690). Ispirato dall\"Adone\" mariniano \u00e8 anche \"L\u2019Adonis\" di Christian Heinrich Postel, ormai alle soglie del Settecento (1697)."}
{"id": "73934", "revid": "729019", "url": "https://it.wikipedia.org/wiki?curid=73934", "title": "Legio XXI Rapax", "text": "La Legio XXI \"Rapax\" (\"Predatrice\"), fu una legione romana reinquadrata dopo la battaglia di Azio (nel 31 a.C.) da Ottaviano, composta probabilmente da legionari della legio XXI di Gaio Giulio Cesare. In precedenza aveva militato nelle file dell'esercito di Marco Antonio.\nLa XXI \"Rapax\" venne annientata nel 92 dai Sarmati in Pannonia. L'emblema della legione era un Capricorno.\nStoria.\nNel 15 a.C. partecip\u00f2 alla conquista della Rezia sotto il comando del figliastro di Augusto, Druso maggiore.\nClaudio Nerone Druso sconfisse senza perdite, grazie ad uno stratagemma, un nutrito esercito di Reti, fondandovi una statio di rifornimento denominata \"Pons Drusi\" (oggi Bolzano); la legione venne messa di stanza a Ratisbona in Rezia. Dopo il disastro della battaglia della Foresta di Teutoburgo la legione venne mandata come rinforzo nella Germania Inferior, dove divise il campo di Xanten con la V \"Alaudae\". Nel 43, venne spostata a \"Vindonissa\" (Windisch) nella provincia della Germania Superior.\nAssieme al resto dell'armata che controllava il confine germanico, la XXI \"Rapax\" appoggi\u00f2 il suo comandante, Vitellio, nell'\"Anno dei quattro imperatori\" (69) e marci\u00f2 su Roma per assediarla. Vitellio comunque, venne sconfitto da Vespasiano prima della fine dell'anno.\nNel 70, la legione era parte dell'armata inviata a contrastare la Rivolta Batava e a liberare le quattro legioni imprigionate da Gaio Giulio Civile. Dopo questo episodio la legione venne mandata nella \"Germania Superior\", dove condivise il campo base di Mogontiacum (Magonza) con la XIV \"Gemina\".\nNell'89, le legioni di Magonza sostennero il loro comandante, Lucio Antonio Saturnino, nella sua rivolta contro l'imperatore Domiziano. Dopo la fine di questa insurrezione, le legioni vennero separate e la XXI \"Rapax\" venne mandata in Pannonia. Fu in questa provincia che venne distrutta durante la rivolta dei Sarmati nel 92."}
{"id": "73938", "revid": "118050059", "url": "https://it.wikipedia.org/wiki?curid=73938", "title": "Canale Mar Bianco-Mar Baltico", "text": "Il canale Mar Bianco-Mar Baltico ( \"Belomorsko-Baltiyskiy kanal\", BBK), inaugurato il 2 agosto 1933, \u00e8 un canale artificiale che unisce il Mar Bianco, nei pressi di Belomorsk, col mar Baltico, nei pressi di San Pietroburgo. Il nome originario era \"Belomorsko-Baltiyskiy kanal imeni Stalina\", \"canale Mar Bianco-Mar Baltico intitolato a Stalin\" (o \"canale Stalin\"), ma oggi \u00e8 conosciuto come Belomorkanal. Fu il primo grande progetto costruito con la forza lavoro dei detenuti dei Gulag.\nGeografia.\nIl canale \u00e8 lungo circa 227\u00a0km e scorre lungo una serie di fiumi, come il Neva e lo Svir', attraversando il lago Onega ed il Vygozero e costeggiando il lago Ladoga. La sua attuale utilit\u00e0 economica \u00e8 limitata dalla profondit\u00e0 (circa 4 metri) che proibisce il passaggio a molti tipi di imbarcazioni.\nStoria.\nI sovietici presentarono il canale come un esempio del successo del primo piano quinquennale. L'intero canale venne costruito in circa 20 mesi, tra il 1931 ed il 1933, quasi esclusivamente con il lavoro manuale e completato con 4 mesi di anticipo sulla data prevista.\nNell'ipotetico atto di \"\"riabilitare\" i criminali attraverso il \"lavoro correttivo\"\", le condizioni lavorative nel campo BBK furono brutali. Data la totale assenza di gru e di qualsiasi altro genere di macchinario moderno, gli ingegneri, anch'essi detenuti nei gulag, furono costretti a ricorrere a macchine primitive quasi completamente di legno, costruite sul posto. Molte strutture del canale vennero realizzate mediante metodi spartani, data l'impossibilit\u00e0 di utilizzare cemento o ferro: si pensi alle dighe di terra o agli scaricatioi e alle chiuse di legno.\nAlla luce degli scarsi finanziamenti stanziati per la costruzione del canale e della sua ridotta utilit\u00e0 economica, \u00e8 stata avanzata l'ipotesi che il reale scopo di questa grande opera fosse l'assorbimento della manodopera dei prigionieri, generata dalla \"dekulakizzazione\". A tale motivazione si aggiungerebbero, chiaramente, gli scopi propagandistici.\nIl direttorato dei campi di reclusione BBK (\"Belomorsko-Baltiyskiy Kanal\") che fornivano la manodopera era il BBLAG. Ufficialmente la forza lavoro dall'inizio alla fine dell'opera fu di 126.000 forzati. Secondo i resoconti sovietici ufficiali, morirono tra 12.000 e 25.000 prigionieri. Anne Applebaum stima 25.000 morti, mentre Sol\u017eenicyn nelle sue opere parla addirittura di 250.000 morti.\nPreparando con attenzione una visita al Belomorkanal, nell'agosto del 1933, furono nascoste le peggiori delle brutalit\u00e0 ad un gruppo di scrittori ed artisti russi, tra i quali Maksim Gor'kij, Aleksej Nikolaevi\u010d Tolstoj, Viktor Borisovi\u010d \u0160klovskij, Michail Zo\u0161\u010denko, i quali scrissero poi un'opera per lodare il progetto (\"Il Canale Stalin mar Bianco-Baltico\", Edizioni dello Stato, 1934, Mosca). Il canale venne commemorato dalla marca di sigarette russe Belomorkanal.\nBibliografia.\nTestimonianze di forzati"}
{"id": "73939", "revid": "1222", "url": "https://it.wikipedia.org/wiki?curid=73939", "title": "Belomorkanal", "text": ""}
{"id": "73940", "revid": "63776961", "url": "https://it.wikipedia.org/wiki?curid=73940", "title": "THC", "text": ""}
{"id": "73942", "revid": "2128848", "url": "https://it.wikipedia.org/wiki?curid=73942", "title": "Delta-9-tetraidrocannabinolo", "text": "Il delta-9-tetraidrocannabinolo (detto comunemente THC, \u0394\u2079-THC o tetraidrocannabinolo) \u00e8 uno dei maggiori e pi\u00f9 noti principi attivi della \"cannabis\" e pu\u00f2 essere considerato il capostipite della famiglia dei fitocannabinoidi.\nSono noti vari isomeri del THC, due dei quali presenti naturalmente nella cannabis. Il pi\u00f9 rilevante \u00e8 l'isomero (-)-trans, noto farmacologicamente come dronabinol.\n\u00c8 una sostanza psicotropa prodotta dai fiori di cannabis, pu\u00f2 essere ingerito, comunemente fumato o inalato grazie ad un vaporizzatore. \nCon propriet\u00e0 antidolorifiche (Es: farmaci contenenti THC come il Sativex o il Bedrocan, sono usati per il trattamento del dolore), euforizzante, antinausea, antiemetico, anticinetosico, stimolante l'appetito, che abbassa la pressione endooculare, ed \u00e8 capace di abbassare l'aggressivit\u00e0.\n\u00c8 stato isolato da Raphael Mechoulam, Yechiel Gaoni, e Habib Edery dall'istituto Weizmann, Israele, nel 1964.\nIn forma pura, a basse temperature, \u00e8 un solido cristallino, di color leggermente rosa, con una transizione vetrosa che lo rende viscoso e appiccicoso se riscaldato. Commercialmente il THC si presenta in soluzione come un liquido oleoso giallo/marrone.\nIl THC ha una bassissima solubilit\u00e0 in acqua, ma buona solubilit\u00e0 nella maggior parte dei solventi organici.\nBiosintesi nella cannabis.\nNella cannabis il THC \u00e8 presente principalmente come acido tetraidrocannabinolico (\u0394\u2079-THCA). La condensazione enzimatica del geranil pirofosfato e dell'acido olivetolico genera acido cannabigerolico, il quale a sua volta viene ciclizzato dall'enzima THC \"acido sintasi\" (in variet\u00e0 selezionate per esprimere in quantit\u00e0 adeguata il gene che codifichi tale enzima all'interno dei tricomi ghiandolari della pianta) risultando quindi nella molecole di acido tetraidrocannabinolico, acido cannabidiolico e acido cannabicromenico. Esposti a calore e nel tempo gli acidi decarbossilano formando THC, cannabidiolo e cannabicromene.\nIl cannabinolo \u00e8 invece un artefatto prodotto dalla degradazione del THC. Dalla concentrazione di cannabinolo alcuni studi ritengono si possa stimare l'et\u00e0 del cannabinoide.\nFarmacologia.\nLe azioni farmacologiche del THC risultano dal suo legame con i recettori cannabinoidi CB1, e CB2, che si trovano principalmente nel sistema nervoso centrale, e nel sistema immunitario. Esso agisce come un parziale ligando agonista su entrambi i recettori, cio\u00e8, li attiva ma non per intero.\nLa presenza di questi recettori specializzati nel cervello fece presupporre agli scienziati che cannabinoidi endogeni vengono prodotti naturalmente dal corpo umano, si scoprirono infatti numerosi endocannabinoidi tra cui l'Anandamide, l'Arachidonoilglicerolo (2-AG) la Virodamina e molti altri.\nMeccanismo d'azione.\n\u00c8 stato dimostrato che il THC interagisce con il sistema endorfinico e in particolare con i recettori oppioidi \u03bc1, causando il rilascio di dopamina nel nucleus accumbens e generando la tipica sensazione di piacere cannabinoide. Pu\u00f2 provocare nella persona sensazioni di euforia, rilassamento, percezione spazio-temporale alterata; alterazioni uditive, olfattive e visive, ansia, disorientamento, stanchezza, e stimolazione dell'appetito. Il legame dei cannabinoidi ai recettori CB1 causa una inibizione presinaptica della ricaptazione di vari neurotrasmettitori (in particolare dopamina e glutammato), e una stimolazione delle aree della sostanza grigia periacqueduttale (PAG) e del midollo rostrale ventromediale (RVM), che a loro volta inibiscono le vie nervose ascendenti del dolore. A livello del midollo spinale il legame dei cannabinoidi ai recettori CB1 causa una inibizione delle fibre afferenti a livello del corno dorsale, e a livello periferico il legame dei cannabinoidi con i recettori CB1 e CB2 causa una riduzione della secrezione di vari prostanoidi e citochine proinfiammatorie, l'inibizione della sostanza P e pertanto del segnale doloroso. Il meccanismo per la stimolazione dell'appetito si crede sia il risultato di attivit\u00e0 del THC nell'asse ipotalamico-gastroenterico. L'attivit\u00e0 del CB1 nei centri della fame dell'ipotalamo aumenta l'appetibilit\u00e0 del cibo quando i livelli dell'ormone della fame grelina aumentano in seguito all'entrata di cibo nello stomaco.\nAspetti tossicologici.\nFino ad oggi, non vi \u00e8 mai stata una fatalit\u00e0 umana documentata da sola overdose di tetraidrocannabinolo o cannabis.\nLa valutazione della pericolosit\u00e0 del THC nei confronti dell'uomo \u00e8 largo oggetto di dispute non solo scientifiche, ma anche politiche e ideologiche. Secondo il Merck, la LD50 del tetraidrocannabinolo \u00e8 di 1270 mg/Kg di peso vivo se somministrata per via orale (veicolato in olio di sesamo) nei ratti maschi e di 730\u00a0mg/Kg nei ratti femmine; la dose scende a 482\u00a0mg/Kg di peso vivo se somministrato per inalazione. Tale valore \u00e8 ritenuto molto alto, secondo le opinioni, tale da considerare la tossicit\u00e0 acuta del THC molto bassa rispetto ad altre sostanze psicotrope o farmaci, se non altro anche solo per la impraticabilit\u00e0 di una tale somministrazione attraverso cannabis: si pensi che la media della concentrazione di principio attivo nelle sostanze di consumo diffuse oggi \u00e8 di 15%, con picchi attorno ai 30%: 10 grammi di prodotto contengono quindi in media 1,5 g di THC, ovvero 1500\u00a0mg. Considerando un umano di 70\u00a0kg, servirebbero 482x70=33740\u00a0mg di principio attivo, dunque pi\u00f9 o meno 225 grammi di prodotto. Uno \"spinello\" si prepara normalmente con 0,5 grammi di sostanza: servirebbero 450 spinelli per raggiungere l'assunzione della Dose Letale, ma il tempo necessario all'assunzione di una tale spropositata quantit\u00e0 comporterebbe una metabolizzazione del principio attivo assunto in precedenza, rendendo improbabile una overdose. Per questo motivo le legislazioni dei diversi Paesi valutano i fitocannabinoidi con approcci differenti, con conseguenti divergenze in sede normativa.\nAlcuni studi condotti, relativi all'assimilazione del THC, concludono che la sostanza induca la perdita di neuroni nell'ippocampo, area del cervello responsabile della fissazione della memoria da breve a lungo termine; numerosi altri studi hanno dimostrato le capacit\u00e0 neuroprotettive e antinfiammatorie del THC\nA favore della prima tesi (cio\u00e8 quella che sostiene provochi danni all'ippocampo), in uno studio in vivo ratti esposti a THC ogni giorno per 8 mesi (approssimativamente 30% della loro aspettativa di vita), esaminati a 11 o 12 mesi di et\u00e0, dimostravano una perdita di cellule nervose equivalente ad animali con il doppio della loro et\u00e0.\nVi sono inoltre alcuni studi clinici che dimostrano la correlazione tra la presenza di significativi danni cerebrali e cognitivi e l'assunzione di THC, senza per\u00f2 potere, in via definitiva, postulare una causalit\u00e0, data la presenza di numerosi effetti di interazione con altri fattori, che sovrastano l'effetto semplice del solo THC.\nA favore della seconda tesi uno studio in vitro, effettuato su neuroni di ratto, ha mostrato che il cannabinoide HU210 \u00e8 immunoreattivo col recettore CB1 per i cannabinoidi, portando gli autori ad ipotizzare che possa avere un ruolo nella proliferazione neuronale. Tale ipotesi \u00e8 supportata dall'osservazione che il cannabinoide HU210 stimola la proliferazione (ma non la differenziazione) di cellule neuronali embrionali di ratto in vitro. Un altro studio ha dimostrato in maniera precisa come il CBD e il THC abbiano effetti neuroprotettivi su cellule neuronale corticali. Ulteriori studi hanno portato all'attenzione degli ambienti scientifici l'effetto del THC su umani, in relazione a malattie neurodegenerative come Alzheimer e Parkinson, come illustrato nella sezione successiva.\nUtilizzo terapeutico.\nAl di l\u00e0 delle accese discussioni e controversie sociali e politiche sull'uso della canapa come stupefacente, va considerato che essa \u00e8 stata per migliaia di anni un'importante pianta medicinale. Sono oggi in commercio in diversi paesi farmaci a base di THC, di altri fitocannabinoidi o di cannabinoidi sintetici.\nPotenziali campi di utilizzo terapeutico dei derivati della cannabis:\nAltre indicazioni potenziali:\nSi stanno testando nel mondo farmaci che contengono una versione sintetica di alcuni dei principi attivi della cannabis (dronabinol, HU-210, levonantradolo, nabilone, SR 141716 A, Win 55212-2).\nIl Dronabinol \u00e8 il termine registrato INN della variante stereochimica del THC.\n\u00c8 un prodotto della Unimed Pharmaceuticals, Inc. ed \u00e8 commercializzato negli USA come \"Marinol\", ma \u00e8 disponibile anche nell'Unione europea come farmaco generico (\"Dronabinol\").\nIl farmaco \u00e8 registrato, a partire dal 1985, per il trattamento della nausea e del vomito nei pazienti in chemioterapia antitumorale e per la stimolazione dell'appetito nei pazienti con sindrome da deperimento da AIDS.\nIl Canada, il 20 giugno 2005, \u00e8 stato il primo paese ad autorizzare la messa in commercio di un estratto totale di Cannabis sotto forma di spray sublinguale Sativex standardizzato per THC e CBD, per il trattamento del dolore neuropatico dei malati di sclerosi multipla e cancro. Nel 2006 il Sativex \u00e8 stato approvato negli Stati Uniti per essere sottoposto a studi clinici di Fase III per dolore intrattabile in pazienti con tumore.\nIn Italia nel 2010 il Senato ha concesso l'autorizzazione per una produzione di farmaci a base di cannabinoidi. Fino ad allora tutti i farmaci a base di cannabis venivano comprati da stati esteri. Nel 2014, l'azienda Farmalabor \u00e8 stata autorizzata dal Ministero della Salute al commercio all'ingrosso di preparazioni vegetali a base di cannabis. I prodotti sono venduti a farmacie private e ospedaliere per l'allestimento di preparazioni magistrali su prescrizione del medico.\nPresenza del THC.\nIl contenuto di THC nella marijuana (\"Cannabis sativa\") \u00e8 nell'ordine di 0,5-1% nelle foglie grandi, 1-3% nelle foglie piccole, variabile nei fiori dal 10 al 27%, 5-10% nelle brattee, 10-60% nell'hashish, oltre il 60% fino a 99% nell'olio di hashish. Come si pu\u00f2 notare, esso \u00e8 presente all\u2019interno dei tricomi, per cui la concentrazione \u00e8 maggiore, per quanto riguarda la pianta viva, nell\u2019area delle infiorescenze ed \u00e8 ancora pi\u00f9 elevata nel caso di prodotti a base di estrazione della resina. \nIl contenuto di THC di hashish e marijuana tende a diminuire con il tempo, un processo accelerato dal calore e dalla luce. Le foglie e la resina di canapa conservate in condizioni normali perdono rapidamente la loro attivit\u00e0 e possono diventare completamente inattive dopo 2 anni."}
{"id": "73943", "revid": "1305772", "url": "https://it.wikipedia.org/wiki?curid=73943", "title": "San Maurizio (disambigua)", "text": ""}
{"id": "73944", "revid": "196390", "url": "https://it.wikipedia.org/wiki?curid=73944", "title": "Delta-9-THC", "text": ""}
{"id": "73946", "revid": "106908", "url": "https://it.wikipedia.org/wiki?curid=73946", "title": "Storia del floppy disk", "text": "La storia del floppy disk inizi\u00f2 quando nel 1967 la IBM inizi\u00f2 le prime sperimentazioni per la creazione di un nuovo dispositivo da utilizzare come memoria di massa per i suoi scopi.\nStoria.\nLa IBM assegn\u00f2 al suo centro di sviluppo di San Jos\u00e9 in California un nuovo compito: studiare un semplice ed economico sistema per caricare microcodice sui suoi mainframe System/370. Il 370 fu il primo mainframe IBM a usare memoria a semiconduttore e, quando l'alimentazione era tolta, il microcodice andava ricaricato (mentre il suo predecessore, il System/360 non perdeva il suo contenuto in memoria quando non era alimentato). Questo compito poteva essere adempiuto comodamente dai vari driver per nastro magnetico, ma i nastri erano ingombranti e lenti mentre la IBM cercava qualcosa di pi\u00f9 veloce e adeguato in modo da poter essere inviato come aggiornamento per i clienti, ad un costo non superiore a 5 dollari.\nDavid Noble lavor\u00f2 sotto la direzione di Alan Shugart e prov\u00f2 tutte le soluzioni esistenti per analizzare se poteva essere sviluppato un nastro magnetico di nuova concezione. Il risultato fu un disco di sola lettura, di 8 pollici (20\u00a0cm) di diametro, chiamato \"memory disk\", che conteneva 80 kilobytes (KB), che poteva essere letto da un apposito dispositivo. La versione originale era semplicemente composta dal solo disco, ma lo sporco divenne un serio problema, per cui fu in seguito racchiuso in un involucro di plastica solcato da stoffa per raccogliere lo sporco. Il nuovo dispositivo divent\u00f2 una parte standard del System/370 nel 1971.\nUn inventore giapponese, Yoshiro Nakamatsu (o Dr. NakaMats), reclam\u00f2 di essere pervenuto indipendentemente al principio del floppy disk gi\u00e0 nel 1950, per cui l'IBM dovette acquisire una licenza di vendita quando inizi\u00f2 a produrre i propri floppy disk di sistema 20 anni dopo.\nNel 1973 la IBM rilasci\u00f2 una nuova versione di floppy, questa volta nel \"3740 Data Entry System\". Questo nuovo sistema usava un diverso formato di scrittura che consentiva di immagazzinare fino a 256 KB sullo stesso disco, in cui i dati potevano essere letti ma, per la prima volta, anche scritti. Questi supporti divennero comuni per trasportare piccole quantit\u00e0 di dati, rimpiazzando quasi completamente i nastri magnetici. Il 3740 Data Entry System era una periferica del System/370 modello 115.\nQuando i primi microcomputer vennero sviluppati negli anni settanta, i floppy da 8 pollici trovarono posto in essi come uno dei pochi dispositivi di memorizzazione ad alta velocit\u00e0 disponibili sul mercato. Ma dato il loro prezzo, in quanto costavano pi\u00f9 dello stesso computer, molte macchine di allora continuarono a utilizzare i nastri magnetici.\nLa situazione inizi\u00f2 a cambiare con l'approvazione del primo standard per i floppy disk, ECMA-59, ad opera di Jim O'Reilly di Burroughs, Helmut Hack della BASF e altri. O'Reilly stabil\u00ec un primato seguendo questo documento attraverso il processo di approvazione dell'ECMA, formando il sotto-comitato in una riunione dell'ECMA e approvando la bozza dello standard nella riunione successiva, tre mesi pi\u00f9 tardi. Questo standard costitu\u00ec successivamente anche la base per lo standard ANSI. La standardizzazione port\u00f2 ad un accordo tra diversi concorrenti per creare un supporto in un unico standard compatibile, e permise un rapido incremento della qualit\u00e0 e diminuzione dei costi.\nA quei tempi Alan Shugart lasci\u00f2 l'IBM, si trasfer\u00ec alla Memorex per un breve periodo, e quindi di nuovo nel 1973 per fondare la Shugart Associates. L\u00ec inizi\u00f2 a lavorare sui miglioramenti al formato esistente da 8 pollici, per creare un nuovo sistema da 800 KB. Comunque fu difficile trovare fondi e nel 1974 fu cacciato dalla sua stessa societ\u00e0.\nNel frattempo la Burroughs Corporation stava sviluppando un nuovo drive da 8 pollici ad alte prestazioni, e che potesse essere utilizzato da entrambi i lati, nella sua fabbrica a Glenrothes, in Scozia. Con una capacit\u00e0 di 1 MB, questa nuova unit\u00e0 superava di ben 4 volte quella del drive IBM ed era in grado di fornire abbastanza spazio da immagazzinare tutto il software e i dati del B80 Data Entry System della Burroughs, che fra l'altro montava il primo controller dischi VLSI. Il nuovo disco da 1 MB \"dual sided\" entr\u00f2 in produzione nel 1975, ma fu danneggiato a causa di un problema industriale, che caus\u00f2 la fabbricazione di supporti di scarsa qualit\u00e0. A causa degli alti tassi d'errore che ne derivavano, furono creati alcuni strumenti per testare il supporto per il \"bit-shift\" (spostamento dei bit) nelle tracce pi\u00f9 interne, e il risultato fu un notevole investimento della Burroughs nel progetto di un software di test che poi fu fornito ai clienti come strumento di controllo della qualit\u00e0: tramite le informazioni che ne derivarono, si pot\u00e9 arrivare ad un evidente miglioramento della produzione.\nNon molto dopo che il formato da 2,88\u00a0MB fu immediatamente bocciato dal mercato, fu ovvio che gli utenti avevano bisogno di spostare quantit\u00e0 di dati sempre maggiori. Emerse un certo numero di prodotti, ma solo pochi mantennero un qualche livello di compatibilit\u00e0 all'indietro con i floppy da 3\u00bd. Il \"Floptical\" di Insite Peripherals fu il primo ad apparire, offrendo dispositivi da 20, 40 e infine 80\u00a0MB che potevano ancora leggere e scrivere i dischi da 1,4\u00a0MB. Comunque, i drive non si connettevano ad un normale controller per floppy disk, e questo significava che molti PC pi\u00f9 vecchi sarebbero stati incapaci di avviarsi da un disco in un Floptical drive. Questo influenz\u00f2 di nuovo negativamente i tassi di adozione.\nAnnunciato nel 1995, il \"Super Disk\" drive, spesso visto con i marchi Matsushita (Panasonic) e Imation, aveva una capacit\u00e0 iniziale di 120\u00a0MB. Fu successivamente portato a 240\u00a0MB. Non solo questo drive poteva leggere e scrivere i vecchi floppy disk da 1.4\u00a0MB, ma le ultime versioni potevano scrivere ben 32\u00a0MB sui normali dischi da 1,4 MB (vedi la nota sotto). Sfortunatamente, l'opinione popolare riteneva i dischetti Super Disk piuttosto inaffidabili, sebbene non lo fossero pi\u00f9 degli Zip drive e SyQuest Technology offerti nello stesso periodo. Questo ancora una volta, vero o falso che fosse, ne danneggi\u00f2 l'adozione.\nAd oggi i dischetti da 3\u00bd sono ancora disponibili sul mercato, bench\u00e9 nessun computer nel 2009 abbia pi\u00f9 in dotazione un lettore di floppy. La scarsa capacit\u00e0 di memorizzazione dei dischetti, considerati i file gestiti tipicamente dai computer moderni, fa preferire agli utenti i pen drive, che hanno reso ampiamente obsoleti altri tipi di memorie di massa diffuse negli anni passati, come lo Zip disk e i CD (Ri)scrivibili. Anche l'Apple Macintosh, che aveva reso popolare il formato nel 1984, ha iniziato ad abbandonarlo nel 1998 con il modello iMac. Forse prematuramente, dal momento che il modello base dell'iMac all'epoca aveva solo un'unit\u00e0 CD-ROM, dando agli utenti un non facile accesso ai mezzi rimovibili. Ci\u00f2 rese i floppy drive con connessione USB un accessorio diffuso per i primi iMacs.\nLa capacit\u00e0 formattata dei floppy da 3\u00bd pollici ad alta densit\u00e0 era originariamente 1440\u00a0kilobytes (KiB), o 1.474.560\u00a0bytes. Questo \u00e8 equivalente a 1,41\u00a0MiB (1,47\u00a0MB decimale). Comunque la loro capacit\u00e0 \u00e8 di solito indicata come 1,44\u00a0MB dai produttori di dischetti. In alcuni paesi, specialmente in Sudafrica, i floppy da 3\u00bd pollici sono stati comunemente chiamati \"stiffies\" o \"stiffy disks\", a causa del loro involucro rigido (\"stiff\"), che si contrappone a quello flessibile (\"floppy\") degli involucri dei dischetti da 5\u00bc.\nIl 23 aprile 2010, la Sony (che detiene il 70% della produzione di floppy disk) ha dichiarato che cesser\u00e0 definitivamente la produzione dei supporti alla fine di marzo del 2011.\nI formati degli anni '70.\nIl floppy da 12 pollici.\nNei tardi anni settanta alcuni grandi elaboratori IBM usavano anche un dischetto da 12 pollici (30\u00a0cm), ma poche informazioni sono disponibili sul loro formato interno e sulla loro capacit\u00e0 di memorizzazione. Tale formato nacque soprattutto per le memorie di massa a dischetti, un ibrido tra floppy disk e hard-disk, infatti un certo numero di ditte, incluse IBM e Burroughs, sperimentarono la costruzione di un dispositivo formato da una serie di dischetti utilizzabili tutti insieme, per creare una sola unit\u00e0 con una grande capacit\u00e0 di memorizzazione. Il sistema Burroughs us\u00f2 256 dischetti da 12 pollici, che ruotavano ad alta velocit\u00e0. Quando l'unit\u00e0 doveva operare sui dati di uno dei suoi dischi, il disco selezionato veniva separato dagli altri tramite getti d'aria, e subito dopo entravano in gioco le testine di lettura, che venivano avvicinate alla superficie del disco. Questo approccio anticip\u00f2 il disco di Bernoulli della Iomega, ma le rotture delle testine o i malfunzionamenti del sistema ad aria erano spesso all'ordine del giorno. Sfortunatamente, il programma non raggiunse mai il ciclo produttivo.\nI minifloppy da 5\u00bc pollici.\nNel 1975, lo stabilimento Burroughs a Glenrothes svilupp\u00f2 un prototipo di drive da 5\u00bc pollici, motivato sia dalla necessit\u00e0 di superare le propriet\u00e0 di espansione asimmetrica al variare dell'umidit\u00e0 dei pi\u00f9 grandi floppy da 8 pollici, sia in risposta alla notizia che la divisione prodotti di recording audio della IBM aveva appena prodotto una macchina per dettati usando dischi da 5\u00bc pollici. I dirigenti della Burroughs commisero uno degli storici errori nel campo industriale e decisero che sarebbe stato \"troppo poco costoso\" per fare abbastanza profitto, e scartarono il progetto.\nNel 1976 Jim Adkisson, uno degli impiegati della Shugart Associates, fu avvicinato da An Wang dei Wang Laboratories, che riteneva che il formato da 8 pollici fosse evidentemente troppo grande per i calcolatori desktop per l'elaborazione testi che stava sviluppando in quel periodo. Dopo l'incontro in un bar di Boston, Adkisson chiese a Wang quanto pensasse che i dischi dovessero essere grandi e Wang, indicando un tovagliolo, disse \"circa di quelle dimensioni\". Adkisson port\u00f2 il tovagliolo con s\u00e9 in California, scopr\u00ec che era largo 5\u00bc pollici (13\u00a0cm) e cre\u00f2 un nuovo drive di quelle dimensioni e con una capacit\u00e0 di 110 KB.\nIl drive da 5\u00bc pollici era notevolmente meno costoso di quello da 8 pollici della IBM e presto inizi\u00f2 a comparire nelle macchine CP/M. A un certo punto la Shugart Associates arriv\u00f2 a produrre 4.000 drive al giorno. Nel 1978 c'erano pi\u00f9 di 10 produttori nel mercato dei floppy drive da 5\u00bc pollici e il nuovo formato rimpiazz\u00f2 presto il vecchio in quasi tutte le applicazioni. Questi primi drive leggevano solo un lato del dischetto e questo port\u00f2 alla diffusa abitudine di intagliare una seconda tacca di abilitazione alla scrittura e un secondo foro dell'indice nell'involucro, per risparmiare sul costo dei dischi. Il disco cos\u00ec modificato poteva quindi essere inserito capovolto nel drive per utilizzare anche l'altro lato (\"to flip over\" ovvero \"capovolgere\", da cui il termine \"flippy disk\"). La Tandon introdusse i drive a due facce nel 1978 e un nuovo formato a doppia densit\u00e0 aumentando la capacit\u00e0 fino a 360 KB.\nPer gran parte degli anni settanta e ottanta il floppy disk \u00e8 stato il principale dispositivo di memorizzazione dei microcomputer. Dal momento che questi ultimi non erano provvisti di hard disk, il sistema operativo veniva di solito memorizzato in un dischetto, che veniva poi rimosso (dopo aver atteso che l'intero sistema operativo fosse letto dal disco e caricato nella RAM) e sostituito da un altro contenente le applicazioni. Alcune macchine che facevano uso di due unit\u00e0 disco, o di un'unit\u00e0 capace di leggere contemporaneamente due dischi, permettevano all'utente di lasciare inserito il disco del sistema operativo e cambiare soltanto il disco delle applicazioni quando necessario.\nNei primi anni '80, apparvero i drive a 96 tracce per pollice, che aumentarono la capacit\u00e0 da 360 a 720 KB. Il loro uso non si diffuse molto perch\u00e9 non erano supportati dai PC IBM. Nel 1984, insieme con l'IBM PC/AT, apparve il disco a quadrupla densit\u00e0, che usava 96 tracce per pollice combinate con un mezzo a pi\u00f9 elevata densit\u00e0 magnetica per fornire complessivamente 1,2 MB di capacit\u00e0. Poich\u00e9 a quei tempi un tipico hard disk (piuttosto costoso) poteva contenere 10-20 MB, quella capacit\u00e0 fu considerata sufficiente.\nNon tutti i formati di questo tipo di floppy erano tra loro compatibili, dato che ogni ditta svilupp\u00f2 un proprio criterio per stabilire in che sequenza i dati dovevano essere letti e scritti sul disco. Commodore, ad esempio, inizi\u00f2 la sua tradizione in fatto di formati speciali con l'unit\u00e0 disco da 5\u00bc pollici installata sui PET/CBM, VIC-20 e C64 destinati all'utenza casalinga, come il drive 1540 ed il pi\u00f9 conosciuto drive 1541 usato sulle ultime due macchine. Questi disk drive usavano un formato di codifica sviluppato all'interno della Commodore stessa e chiamato Group Code Recording, basato su 4 differenti velocit\u00e0 in base alla posizione della traccia.\nAlla fine, comunque, Commodore dovette cedere al formato standard dei dischetti, e produsse i suoi ultimi drive da 5\u00bc pollici, il 1570 ed il 1571, compatibili con lo schema MFM, per permettere al C128 di lavorare con dischetti CP/M di altri venditori. Equipaggiato con uno di questi drive, il C128 era in grado di accedere ai dischetti C64 e CP/M, a seconda dell'esigenza, cos\u00ec come ai dischetti MS-DOS (usando software di terze parti), questa caratteristica era cruciale per alcuni lavori d'ufficio. Dalla fine degli anni '80, i floppy da 5\u00bc pollici furono soppiantati da quelli da 3\u00bd pollici. Sebbene i vecchi drive fossero ancora disponibili, e cos\u00ec anche i dischi, persero popolarit\u00e0 all'inizio degli anni novanta. Sulla maggior parte dei nuovi computer i drive da 5\u00bc pollici divennero opzionali. Dalla met\u00e0 degli anni '90 il vecchio formato \u00e8 praticamente scomparso, mentre il nuovo \u00e8 divenuto il floppy disk pi\u00f9 diffuso.\nI formati degli anni '80.\nDurante i primi anni '80 i limiti del formato da 5\u00bc pollici cominciarono ad essere evidenti, diventando le macchine sempre pi\u00f9 potenti. Fu sviluppato un certo numero di soluzioni, con drive da 2, 2\u00bd, 3 e 3\u00bd pollici (50, 60, 75 e 90\u00a0mm) tutte proposte da varie societ\u00e0. Condividevano tutte alcuni vantaggi rispetto al vecchio formato, incluso un piccolo fattore di forma e un involucro pi\u00f9 rigido, in cui la protezione dalla scrittura era abilitabile tramite un apposito cursore.\nFormato da 4 pollici.\nL'IBM verso la met\u00e0 degli anni '80 svilupp\u00f2 un dischetto da 4 pollici. Questo programma fu condotto attraverso aggressivi obiettivi sui costi, ma non incontr\u00f2 il favore dell'industria. I possibili utenti, sia interni che esterni ad IBM, preferirono la standardizzazione piuttosto che una piccola riduzione dei costi, e furono contrari a dover rifare confezioni, chip d'interfaccia e applicazioni per un modello proprietario. Il prodotto non vide mai la luce ed IBM sprec\u00f2 diverse centinaia di migliaia di dollari in sviluppo ed attrezzature di produzione.\nFormato da 3 pollici.\nAmstrad incorpor\u00f2 un'unit\u00e0 disco single-side da 3 pollici\u00a0 e 180\u00a0KB nelle sue serie CPC e PCW, e questo formato e il meccanismo del drive furono successivamente \"ereditati\" dal computer ZX Spectrum +3 dopo che Amstrad ebbe acquisito la Sinclair Research e da altri sistemi poco conosciuti che implementavano il sistema operativo CP/M, come Einstein e Osborne, o il sistema operativo MSX. I successivi modelli PCW montarono drive double-side e quadrupla densit\u00e0 mentre tutti i supporti da 3 pollici erano in partenza single-side comunque si poteva capovolgere il disco per utilizzare anche l'altra faccia.\nIl formato non era molto capiente rispetto al popolare ed economico formato precedente ma era molto pi\u00f9 sicuro grazie all'ottimo involucro. Tale involucro, spesso quasi il doppio del formato da 3.5 pollici, lo faceva assomigliare pi\u00f9 ad un'enorme memory card dei nostri giorni che ad un floppy disk, per cui veniva anche detto \"compact floppy\". Nonostante le dimensioni, il disco da 3 pollici con rivestimento magnetico occupava meno del 50% dello spazio interno del rivestimento, il resto veniva utilizzato dai complessi meccanismi di protezione e sigillatura. I suoi maggiori problemi derivavano dal costo a causa dell'elaborato e complesso meccanismo di protezione e alla bassa capacit\u00e0, come anche l'uso di specifici drive che erano difficili da riparare e rimpiazzare.\nAnche la Mitsumi ha prodotto un formato da 3 pollici, chiamato \"Quick Disk\". Questo disco era diffuso nei computer MSX, nelle tastiere musicali della met\u00e0 degli ottanta e in alcune macchine per scrivere elettroniche. \u00c8 stato utilizzato anche da Nintendo nel Disk System, un lettore per la console Famicom (la versione giapponese del NES), utilizzando per\u00f2 custodie da 3\"\u00d74\" (a differenza dei normali Quick Disk, solitamente contenuti in custodie da 3\"\u00d73\").\nQuesto formato ebbe un limitato successo e scomparve presto.\nFormato da 2 pollici.\nUn piccolo dischetto usato nei tardi anni '80 destinato a fotocamere quali la Sony Mavica e la Canon ION.\nQuesto non era un formato dati digitale; ogni traccia sul disco memorizzava un solo campo del formato video interlacciato composito. Questo permetteva di contenere 25 immagini per disco in frame mode e 50 in field mode.\nLo stesso media fu usato formattato in modo digitale - 720K double-side, doppia-densit\u00e0 - nel portatile Zenith Minisport nel 1989 circa. Sebbene il dispositivo avesse performance pressoch\u00e9 identiche a quelle dei dischetti da 3.5\" di quel tempo, non ebbe successo.\nI microfloppy da 3\u00bd pollici.\nLe cose cambiarono improvvisamente nel 1984 quando Apple scelse il formato Sony 90,0\u00a0\u00d7\u00a094,0\u00a0mm per i suoi computer Macintosh, imponendolo di fatto come formato standard negli Stati Uniti. (Questo \u00e8 anche un esempio di un cambiamento \"silenzioso\" da unit\u00e0 metriche a imperiali; questo prodotto fu pubblicizzato e divenne popolarmente conosciuto come il disco da 3\u00bd pollici, enfatizzando il fatto che era pi\u00f9 piccolo del precedente formato da 5\u00bc). Il primo computer a usare questo formato fu l'HP-150 nel 1983. Nel 1989 il dischetto da 3\u00bd aveva ormai superato nelle vendite il vecchio da 5\u00bc.\nIl disco da 3\u00bd pollici aveva, grazie alla sua copertura in metallo scorrevole su involucro rigido, il notevole vantaggio di essere protetto meglio contro accidentali contatti fisici con la superficie del disco quando veniva maneggiato fuori dal suo drive. Quando il disco veniva inserito, una componente interna al drive spostava la copertura metallica, offrendo alle testine di lettura/scrittura del drive l'accesso necessario alla superficie magnetica di memorizzazione. (Aggiungere il meccanismo di scorrimento risult\u00f2 una piccola differenza rispetto alla precedente sagoma quadrata. La forma rettangolare aveva il merito aggiuntivo di rendere impossibile inserire per errore il disco di traverso, come invece era possibile nei vecchi formati.)\nCome quelli da 5\u00bc, i dischi da 3\u00bd pollici\u00a0 subirono una loro particolare evoluzione. Furono inizialmente offerti in un formato a 360\u00a0KB, single-side, e a 720\u00a0KB double-side e doppia densit\u00e0 (lo stesso dei dischi da 5\u00bc di allora). Un pi\u00f9 nuovo formato ad \"alta densit\u00e0\", indicato con \"HD\" (\"High Density\") sui dischi stessi, e capaci di immagazzinare 1,4\u00a0MB di dati, fu introdotto verso la met\u00e0 degli anni '80. IBM li us\u00f2 sulla sua PS/2 introdotta nel 1987. Apple inizi\u00f2 a usare gli \"HD\" nel 1988, sui Macintosh IIx. Un altro progresso nei materiali di ossido di ferro permise la creazione di un nuovo formato \"extra-high-density\" (\"ED\") da 2,88\u00a0MB introdotto nella seconda generazione dei NeXT Computer nel 1991, ma quando divenne disponibile era gi\u00e0 troppo piccolo per essere un miglioramento utile rispetto a 1,4\u00a0MB, e non fu mai usato diffusamente. I drive da 3\u00bd pollici venduti pi\u00f9 di un decennio pi\u00f9 tardi usavano ancora lo stesso formato che era stato standardizzato nel 1989, nell'ISO 9529-1,2.\nil floppy da 3\u00bd pollici fu lodato per il suo funzionamento meccanico dall'ingegnere e designer Donald Norman:\nUna curiosit\u00e0: i floppy ad alta densita \"HD\" si distinguevano da quelli a bassa densit\u00e0 per la presenza di un doppio foro (il primo serviva per attivare o no la protezione alla scrittura tramite una linguetta di plastica), ma la struttura fisica della superficie di memorizzazione era pressoch\u00e9 la stessa, dato che la maggiore capacit\u00e0 di memorizzazione era ottenuta variando solo velocit\u00e0 della testina e dimensioni delle aree magnetizzate. Divenne quindi pratica comune comprare dischi a bassa densit\u00e0 e praticare manualmente l'altro foro, con metodi artigianali o tramite apposite macchinette che era possibile acquistare: era quindi semplice, seppur fraudolento, costruirsi \"in casa\" un floppy HD a partire da uno classico, anche se i dischi ottenuti in questo modo erano a volte soggetti a malfunzionamenti."}
{"id": "73948", "revid": "123827778", "url": "https://it.wikipedia.org/wiki?curid=73948", "title": "De Stijl (periodico)", "text": "De Stijl (che in olandese significa \"Lo stile\") \u00e8 una rivista fondata nel 1917 a Leida (Paesi Bassi) da Theo Van Doesburg e Piet Mondrian.\nPer estensione, il nome De Stijl indica il gruppo di artisti e architetti che, raccolti intorno alla rivista, diedero vita al movimento del neoplasticismo. \nLa rivista cess\u00f2 le pubblicazioni nel 1932, l'anno successivo alla morte di Van Doesburg.\nTematica.\nNell'ambito di \"De Stijl\", le istanze di tipo morale riguardanti il modello di spiegazione e interpretazione idealistica e razionale del cosmo e della natura, a tratti assunsero una priorit\u00e0 assoluta rispetto alle tematiche artistiche.\nLe ricerche di questi artisti si applicarono alla definizione di un linguaggio che, libero da ogni vincolo contenutistico e comune a tutte le arti, si risolvesse in un equilibrio puramente visivo, capace di esercitare un'influenza positiva sulla vita sociale; le loro esperienze esercitarono un grandissimo influsso sugli altri movimenti d'avanguardia europei che sono un'anticipazione del Movimento Moderno, in particolare sulle ricerche astratte e sulle sperimentazioni del Bauhaus, nonostante la contrapposizione che si cre\u00f2 con Walter Gropius.\nIl movimento esprime il linguaggio della scomposizione quadrimensionale, che nasce gi\u00e0 in pittura con la nuova grammatica del cubismo. Rappresenta un superamento dai codici formali del classicismo e teorizza l'asimmetria e la disarmonia emancipandosi dalla prospettiva, diviene nello stesso tempo un metodo progettuale e di lettura critica delle opere architettoniche anche del passato. La tematica neoplastica nella sua analisi scava nel profondo di un edificio o di una progettazione destrutturalizzandola ed andando a ricercarne le condizioni e le basi creatrici, i caratteri e le essenze di valore.\nNel primo numero di \"De Stijl\" vennero stilati i punti fondamentali del gruppo e fu soprattutto Van Doesburg a fissarne ulteriormente i principi basilari. Per quanto riguarda l'architettura Van Doesburg concettualizz\u00f2 la forma a posteriori, la funzionalit\u00e0 e l'economicit\u00e0 dell'architettura moderna, oltre alla sua relazione dipendente col tempo e con lo spazio."}
{"id": "73951", "revid": "228587", "url": "https://it.wikipedia.org/wiki?curid=73951", "title": "Risonanza", "text": ""}
{"id": "73953", "revid": "767487", "url": "https://it.wikipedia.org/wiki?curid=73953", "title": "Carlo Rovini", "text": "Nato e vissuto ad Empoli, fu costretto dal 1956 a vivere su una sedia a rotelle per una forma di poliomielite. Nel 1992 la Biblioteca comunale Renato Fucini di Empoli ha acquisito la biblioteca e l'archivio dello scrittore nel quale, oltre ai suoi scritti editi e inediti, sono conservati i premi da lui ricevuti, fotografie, appunti. \nTra le sue opere \"Il sonettiere\", \"Sculaccitaliatore\", \"Toscani di Toscana\", \"Il volo del ciuco\"; ha ricevuto vari riconoscimenti nazionali . Tra il '61 e il '73 ha diretto la rivista satirica \"L'Empoliere\" A lui \u00e8 stato dedicato un premio nazionale "}
{"id": "73954", "revid": "5", "url": "https://it.wikipedia.org/wiki?curid=73954", "title": "Caradriformi", "text": ""}
{"id": "73955", "revid": "22837782", "url": "https://it.wikipedia.org/wiki?curid=73955", "title": "Laridi", "text": ""}
{"id": "73956", "revid": "339392", "url": "https://it.wikipedia.org/wiki?curid=73956", "title": "Sternidi", "text": ""}
{"id": "73957", "revid": "647919", "url": "https://it.wikipedia.org/wiki?curid=73957", "title": "Stercoraridi", "text": ""}
{"id": "73958", "revid": "119597410", "url": "https://it.wikipedia.org/wiki?curid=73958", "title": "Primo periodo intermedio", "text": "Il Primo periodo intermedio copre gli anni della storia egiziana che, indicativamente, vanno dal 2160 a.C. al 2055 a.C. e comprende le dinastie dei sovrani dell'antico Egitto VII, VIII, IX, X fino a met\u00e0 dell'XI dinastia\nSi tratt\u00f2 di una fase di sfaldamento del potere centrale a favore dei governatori provinciali, i \"nomarchi\".\nIl primo periodo intermedio pu\u00f2 essere suddiviso in tre fasi:\nVII dinastia.\nLa maggior parte degli studiosi \u00e8 ormai concorde nel considerare questa dinastia spuria, ossia inesistente. La suddivisione in dinastie \u00e8 dovuta principalmente all'opera di Manetone che pur avendo probabilmente a disposizione maggiori documenti, rispetto a noi, scrive circa duemila anni dopo gli eventi descritti.\nSesto Giulio Africano, uno degli epitomatori di Manetone, riporta la laconica frase:\"...settanta re di Menfi che regnarono per settanta giorni\".\nEusebio di Cesarea pi\u00f9 prudentemente cita: \"... cinque re di Menfi che regnarono per 75 giorni\".\nLe liste reali di Abido e Saqqara non riportano alcun nome (Saqqara \"salta\" addirittura tutto il periodo intermedio passando ai sovrani della XI dinastia).\nIl Canone Reale, pur molto frammentario in questa parte, sembrerebbe riportare 5 nomi che potrebbero essere i cinque sovrani citati da Eusebio ma non vi sono altre prove e quindi l'ipotesi non pu\u00f2 essere avvalorata.\nLe fonti archeologiche tacciono completamente.\nVIII dinastia.\nSu questa dinastia le notizie sono estremamente scarse.\nLa lista di Abido riporta 17 nomi (o 18 a seconda in quale dinastia venga posto Merenra II, la lista di Saqqara salta del tutto il periodo intermedio ed il Canone Reale \u00e8 danneggiato al punto da non permettere alcuna lettura. Giulio Sesto Africano, uno degli epitomatori di Manetone scrive \"...ventisette re di Menfi che regnarono per 146 anni\" mentre Giorgio Sencello, citando Eusebio di Cesarea, altro epitomatore di Manetone, parla di cinque re che regnarono un secolo.\nI reperti archeologici sono quasi del tutto assenti.\nMenfi \u00e8 ancora nominalmente la capitale anche se probabilmente la capitale amministrativa si trovava ad Abido. I potenti principi di Ha-Ninsu (Eracleopoli in greco, Ihnasya el-Medina in arabo) governano il ricco XX distretto dell'Alto Egitto pur dichiarandosi sudditi dei sovrani menfiti.\nAnche i principi di Tebe sono ancora, almeno nominalmente, sottoposti a Menfi.\nIn molte regioni del Basso Egitto, l'opera \"Le lamentazioni di Ipu-Ur\", riferisce di non ben identificati \"asiatici\" che spadroneggiano sugli egiziani.\nFigura particolarmente potente del periodo \u00e8 Shemai, visir, governatore dell'Alto Egitto e Capo della Testa del sud, ossia dei sette distretti pi\u00f9 meridionali.\nIl suo nome, e quello di membri della sua famiglia ricorre nei \"Decreti di Copto\". Questi testi, emanati da alcuni sovrani della VIII dinastia, riferiscono di privilegi che i sovrani menfiti riconoscono a Shemai per garantirsene la fedelt\u00e0.\nIX dinastia.\nSpesso associata alla X dinastia sotto la comune dicitura di \"eracleopolitana\" dal nome greco della capitale del XX distretto dell'Alto Egitto.\n\u00c8 difficile, a causa della scarsit\u00e0 delle fonti e del ripetersi di nomi identici, distinguere le due dinastie.\nCome in altre occasioni Manetone, nell'epitome di Giulio Sesto Africano, non \u00e8 attendibile quando afferma \"...diciannove re di Eracleopoli che governarono per 409 anni,\". \nEusebio di Cesarea laconicamente asserisce che la IX dinastia sia stata composta da cinque sovrani che regnarono per un secolo.\nLe liste di Abido e Saqqara tacciono ed il Canone Reale \u00e8 gravemente danneggiato; lo spazio sembrerebbe atto a riportare i nomi di diciotto sovrani (tra IX e X dinastia) ma solo sette nomi si sono conservati.\nAnche sulla durata dei singoli regni e della stessa dinastia \u00e8 azzardato fare ipotesi; prudentemente possiamo affermare che le due dinastie insieme durarono circa un secolo dal 2160 a.C. al 2055 a.C.\nPur governando in effetti solo sul distretto di Eracleopoli e su quelli vicini i sovrani di questa dinastia continuano ad ostentare i simboli della regalit\u00e0 sull'Alto e Basso Egitto.\nLe poche fonti che possediamo rendono estremamente difficile distinguere i sovrani di questa dinastia da quelli della seguente. Anche la sequenza di successione \u00e8 assolutamente ipotetica, tranne che in rari casi.\nX dinastia.\nAnche per questa dinastia Manetone, unica tra le fonti storiche a citarla, non \u00e8 affidabile in quanto afferma \"...diciannove re di Eracleopoli che regnarono per 185 anni\".\nQuello che sappiamo \u00e8 che gli ultimi sovrani di questa dinastia si sovrappongono ai primi della XI dinastia originaria di Tebe.\nEntrambi questi centri di potere, in fase di espansione territoriale, tenteranno di riunificare l'Egitto.\nNon \u00e8 possibile, causa la mancanza di elementi, stilare una lista completa dei sovrani ed anzi i pochi nomi che conosciamo spesso non sono collocabili con sicurezza nella IX o nella X dinastia per cui \u00e8 pi\u00f9 corretto citarli in un unico elenco.\nLa stessa sequenza dei nomi non fornisce alcuna garanzia sull'ordine di successione."}
{"id": "73959", "revid": "1632387", "url": "https://it.wikipedia.org/wiki?curid=73959", "title": "Architettura rinascimentale", "text": "Larchitettura rinascimentale \u00e8 quella fase dell'architettura italiana che si svilupp\u00f2 dal 1420 alla met\u00e0 del XVI secolo, con il ritorno alla vita dell'antichit\u00e0 classica.\nCaratteristiche principali dell'architettura rinascimentale sono infatti la sensibilit\u00e0 verso il passato antico, la ripresa degli ordini classici, l'articolazione chiara nelle piante e negli alzati, nonch\u00e9 le proporzioni tra le singole parti degli edifici.\nLo stile del cosiddetto \"primo rinascimento\" ebbe origine a Firenze, favorito dall'affermazione della borghesia e della cultura umanistica, fiorendo poi in altre corti come quelle di Mantova e di Urbino.\nLa successiva fase cinquecentesca, detta \"Rinascimento classico\", ebbe in Roma il nuovo centro della vita artistica, coesistendo nello stesso secolo con il Manierismo, che \u00e8 generalmente considerato dalla storiografia come la terza fase del Rinascimento.\nNei secoli seguenti le idee architettoniche elaborate in Italia si propagarono anche nel resto d'Europa, ma le opere che ne scaturirono ebbero poco in comune con le caratteristiche dell'architettura italiana, consistenti nella ripresa di particolari romani e nel senso di equilibrio e stabilit\u00e0.\nContesto.\nAll'inizio del XV secolo l'Italia era suddivisa in cinque stati maggiori (Regno di Napoli, Stato Pontificio, Repubblica Toscana, Repubblica di Venezia, Ducato di Milano), contornati da numerosi ducati e repubbliche minori (come il Ducato di Urbino, il Ducato di Mantova e la Repubblica di Siena).\nFirenze, nel Quattrocento, consolid\u00f2 il proprio potere economico mediante un dinamismo basato su una innovativa organizzazione produttiva di tipo industriale, mercantile e bancaria. Con la definitiva affermazione della borghesia cittadina si pass\u00f2 da un tipo di azienda a conduzione familiare a una costituita da numerosi dipendenti, commessi, corrispondenti esteri e viaggiatori. La famiglia Medici, in particolare, era titolare di una ditta con agenti in diversi poli mercantili d'Europa e aveva legato il proprio nome alle pi\u00f9 prestigiose cariche pubbliche della citt\u00e0: fu attraverso il controllo delle elezioni, del sistema tributario e la creazione di nuove magistrature assegnate a uomini di stretta fiducia, che nei primi decenni del Quattrocento Cosimo il Vecchio pose le solide basi del potere della famiglia dei Medici, divenendo \"de facto\" signore di Firenze.\nIl secondo campo utile alla contestualizzazione dell'architettura del Quattrocento \u00e8 quello degli studi letterari, linguistici, filologici e di traduzione dei testi classici iniziati nel XIV secolo con Francesco Petrarca e proseguiti con una serie di autori di estrazione fiorentina. Gli umanisti, a differenza dei monaci medievali, tentarono una lettura critica delle opere latine, ricercando non solo quello che interessava i teologi, ma anche altri aspetti della vita dell'uomo, come la storia, la politica e l'arte.\nL'altro aspetto che pu\u00f2 spiegare la predisposizione della Toscana allo sviluppo dell'architettura rinascimentale \u00e8 il carattere geografico e nazionale di questa regione, che aveva avuto la sua espressione iniziale nell'arte etrusca e che era ancora chiaramente riconoscibile in epoca medievale: dall'eleganza della facciata di San Miniato al Monte, alle grandiose e serene composizioni di Santa Croce, Santa Maria Novella e Santa Maria del Fiore.\nQuando inoltre gi\u00e0 nel 1334 le autorit\u00e0 avevano deciso di nominare un pittore, Giotto, quale nuovo capomastro della cattedrale fiorentina, si gettarono le premesse per un nuovo periodo nella storia professionale dell'architettura, che trover\u00e0 il suo apice nel periodo rinascimentale: da allora i grandi artisti furono onorati e ammessi a posti che non rientravano nelle loro specialit\u00e0 solo per il rispetto dovuto al loro genio.\nIn altre parole, all'inizio del Quattrocento a Firenze si verificarono una serie di eccezionali fattori autonomi, ma concomitanti, per la nascita di una nuova architettura. Del resto, una ricca repubblica mercantile come quella fiorentina doveva necessariamente essere rivolta a ideali umani e non trascendentali, alla chiarezza e non all'oscurit\u00e0, all'attivit\u00e0 e non alla meditazione; per questo lo spirito dell'antica Roma, chiaro e realista, non pot\u00e9 essere riscoperto che a Firenze.\nVerso la fine del Quattrocento il vecchio mondo fiorentino cominci\u00f2 tuttavia a esaurirsi; ben presto, l'avanguardia della prima generazione lasci\u00f2 il posto a un'accademia aristocratica, tanto che dal 1470 in poi, con la sola eccezione di Leon Battista Alberti, le ricerche pi\u00f9 avanzate nel campo dell'architettura furono portate avanti, paradossalmente, da due pittori: Piero della Francesca e Andrea Mantegna.\nFu cos\u00ec che nel XVI secolo il baricentro artistico del Rinascimento si spost\u00f2 da Firenze a Roma.\nIl contesto romano era distante da quello borghese, mercantile e industriale fiorentino; mancava anche di quella continuit\u00e0 che aveva caratterizzato, invece, il passaggio di Firenze dal Medioevo al Rinascimento. Al ritorno dei papi dopo la Cattivit\u00e0 avignonese, la citt\u00e0 si presentava ridotta a un piccolo centro urbano, dal quale emergevano i cumuli di rovine delle vestigia imperiali. Il rinnovamento di Roma in funzione del prestigio della Chiesa cattolica, avviato da papa Martino V e confermato dai suoi successori, passava attraverso una serie di punti fondamentali: riportare la citt\u00e0 agli antichi splendori, avviare opere di restauro e potenziare le fortificazioni. Il punto di svolta si ebbe sotto papa Giulio II, eletto nel 1503, il quale aggiorn\u00f2 il programma sopra enunciato avvalendosi del capitalismo bancario e degli apporti della cultura umanistica.\nQuesta felice stagione fu interrotta dal sacco di Roma del 1527, che lasci\u00f2 la citt\u00e0 in rovina e compromise le basi della civilt\u00e0 risorgimentale, almeno fino all'arrivo di Michelangelo Buonarroti nel 1534, il quale, dopo quella data, realizz\u00f2 alcune delle sue opere pi\u00f9 importanti; il tutto, per\u00f2, nel rinnovato clima della controriforma.\nCaratteristiche.\nIl termine \"Rinascimento\" fu utilizzato gi\u00e0 dai trattatisti dell'epoca per evidenziare la riscoperta dell'architettura romana, di cui nel Quattrocento sopravvivevano integre diverse vestigia.\nPrincipali indici di questo atteggiamento furono la ritrovata sensibilit\u00e0 verso le forme del passato, non solo dell'architettura romana, ma anche di quella paleocristiana e del romanico fiorentino, la ripresa degli ordini classici, l'uso di forme geometriche elementari per la definizione delle piante, la ricerca di articolazioni ortogonali e simmetriche, nonch\u00e9 l'impiego della proporzione armonica nelle singole parti dell'edificio.\nIn particolare, caratteristica comune tra l'architettura rinascimentale e quella romana \u00e8 l'effetto prodotto dall'adattamento di semplici masse basato sui sistemi modulari della proporzione, il cui modulo \u00e8 fissato dal semidiametro delle colonne.\nDel resto, lo storico dell'arte Bruno Zevi ha definito il Rinascimento come \"una riflessione matematica svolta sulla metrica romanica e gotica\", evidenziando la ricerca, da parte degli architetti dei secoli XV e XVI, di una metrica spaziale basata su rapporti matematici elementari. In altre parole, la grande conquista del Rinascimento, rispetto al passato, \u00e8 stata quella di aver creato negli spazi interni quello che i greci antichi avevano realizzato per l'esterno dei loro templi, dando vita ad ambienti regolati da leggi immediatamente percepibili e facilmente \"misurabili\" dall'osservatore.\nIn questo ebbe certamente un peso determinante anche lo studio della prospettiva da parte di Filippo Brunelleschi; il Brunelleschi introdusse una visione d'interno totalizzante, elevando la prospettiva a struttura spaziale globale. Da Brunelleschi in poi, \"lo spazio vero dell'architettura, quello nel quale si penetra e si vive, \u00e8 pensato intenzionalmente in vista di un risultato prospettico\".\nIl palazzo.\nL'ascesa della borghesia fiorentina favor\u00ec importanti cambiamenti nel tessuto urbano della citt\u00e0: alle numerose case-torri che emergevano nel tessuto urbano si sostituirono i palazzi dei mercanti, cui era affidato il compito di conciliare le esigenze di vita degli abitanti col rinnovamento del volto urbano delle citt\u00e0, avvicinandosi, al contempo, ai prototipi dell'antichit\u00e0.\nTuttavia, a differenza di alcuni templi, nel XV secolo nessun antico palazzo era sopravvissuto integro, tanto che alla conoscenza delle planimetrie si contrapponeva la mancanza di modelli relativi all'articolazione delle facciate.\nNeanche Vitruvio e gli altri autori del periodo romano avevano fornito indicazioni precise, concentrando le loro attenzioni soprattutto sulla disposizione in pianta e non sull'alzato.\nPartendo da queste considerazioni, il cortile al centro dell'edificio, derivante da modelli planimetrici del passato, divenne l'elemento cardine delle nuove composizioni.\nL'accentuazione dell'estensione orizzontale degli edifici consent\u00ec comunque una migliore distribuzione degli ambienti rispetto ai tradizionali schemi medievali: il piano terra, chiuso come una fortificazione, serviva al movimento dei commercianti, dei visitatori e dei clienti; il primo piano, detto piano nobile, era destinato agli ambienti di rappresentanza, mentre il secondo piano era riservato alla residenza vera e propria della famiglia.\nIl palazzo Medici, commissionato da Cosimo il Vecchio a Michelozzo prima della met\u00e0 del XV secolo, pu\u00f2 essere considerato l'archetipo del palazzo del primo Rinascimento: si tratta di un \"dado di pietra\", con cortile su colonne e facciate esterne caratterizzate da una rustica graduazione di bugne, che riprendono elementi derivanti dai palazzi pubblici medievali.\nAll'interno per\u00f2 le diverse funzioni non sono ancora riconducibili a uno schema pienamente simmetrico e assiale, che resta ancora limitato alla zona dell'ingresso e della corte.\nAlla soluzione con facciata in bugnato di palazzo Medici si oppose quella con ordini di semipilastri, che trova ancora la sua prima realizzazione a Firenze, nel palazzo Rucellai di Leon Battista Alberti. In ogni caso, l'articolazione delle superfici mediante semipilastri, pur distaccandosi dalla tradizione medievale, non prese particolarmente piede in Toscana, ma apr\u00ec comunque la strada a futuri sviluppi.\nNel pieno Rinascimento la simmetria assiale della pianta divenne un principio progettuale fondamentale.\nPur derivando dal modello di palazzo Medici, Palazzo Strozzi, costruito a Firenze sul finire del XV secolo, presenta una simmetria assiale della pianta e scale a doppia rampa che preannunciano la tendenza agli impianti doppi del periodo barocco.\nLa pianta del pi\u00f9 tardo palazzo Valmarana, a Vicenza, innalzato nella seconda met\u00e0 del secolo successivo da Andrea Palladio, \u00e8 caratterizzato da una composizione assiale speculare, offrendo una suddivisione degli spazi equilibrata e proporzionata.\nAncora nel pieno Rinascimento, Bramante e Raffaello proposero nuovi modelli di facciate per palazzi, con la combinazione di bugnato al piano terra e scansione della facciata con ordini in rilievo.\nPalazzo Farnese a Roma, progettato da Antonio da Sangallo il Giovane e Michelangelo, divenne il prototipo di un nuovo modello, molto duraturo, basato sul rifiuto sia del bugnato che degli ordini a favore di una facciata liscia percorsa da membrature orizzontali (marcapiano, marcadavanzali), con finestre a edicola sormontate da timpani triangolari e curvilinei alternati, che al piano terra diventano inginocchiate.\nLa villa.\nNelle residenze di campagna, la centralizzazione divenne comunque un principio fondamentale.\nLeon Battista Alberti, nel trattato \"De re aedificatoria\", dedica un tomo alle \"case signorili\", che si rifanno al modello della villa di Plinio il Giovane: la disposizione degli ambienti principali, quali il vestibolo, il soggiorno e la zona destinata al pranzo si aprono su uno spazio centrale (atrium), la sala da pranzo invernale prevede una stufa, mentre quella estiva affaccia sul giardino.\nRiconducibile a questa tipologia \u00e8 la villa medicea di Poggio a Caiano (1470 circa). Innalzata su progetto di Giuliano da Sangallo verso la fine del Quattrocento, costituisce uno dei principali esempi del primo Rinascimento. L'edificio si sviluppa su due piani sopra un'ampia terrazza, con una loggia sormontata da un frontone classico, che anticipa la soluzioni palladiane del secolo successivo; gli spazi interni sono distribuiti a croce attorno alla sala centrale, a pianta rettangolare e chiusa da una volta a botte, con quattro appartamenti di tre o quattro stanze che si sviluppano tra gli angoli dell'edificio e gli spazi principali.\nA Roma si sviluppa un volume edilizio allungato, con una sequenza di spazi paralleli e loggia centrale: \u00e8 il caso della villa Farnesina edificata da Baldassarre Peruzzi all'inizio del XVI secolo, da cui deriveranno una serie di ville di campagna, come quella Imperiale di Pesaro, rinnovata da Gerolamo Genga nel secondo decennio del Cinquecento.\nLa scena cinquecentesca \u00e8 comunque dominata dalle ville che Andrea Palladio realizz\u00f2 in Veneto; tra queste, un'intensa fortuna ebbe il progetto della cosiddetta \"Rotonda\", che divenne fonte di ispirazione per diversi artisti appartenenti alla corrente del palladianesimo internazionale: la Rotonda presenta una pianta centrale, evidenziata da una cupola, con avancorpi su ogni lato caratterizzati da pronai con colonne d'ordine ionico.\nLa biblioteca.\nIl Rinascimento fu l'epoca determinante per la nascita delle biblioteche in senso moderno. La diffusione degli studi umanistici e l'invenzione della stampa favorirono la nascita di diverse biblioteche civiche e lo sviluppo di quelle ecclesiastiche: si ricordano quella Viscontea-Sforzesca conservata nel castello di Pavia, la Malatestiana di Cesena, la Estense a Ferrara (successivamente trasferita a Modena), la Laurenziana di Firenze, la Marciana di Venezia, nonch\u00e9 la Biblioteca Apostolica Vaticana di Roma.\nLa soluzione a tre navate con volta, adottata per la Biblioteca Malatestiana di Cesena e per quella di San Marco a Firenze, divenne un modello per la successiva costruzione di rinomate biblioteche monastiche italiane: ad esempio quelle del convento di Santa Maria delle Grazie a Milano (1469), di San Domenico a Perugia (1474) e del monastero benedettino di San Giovanni a Parma (1523).\nIl successo di questa forma continu\u00f2 fino al momento in cui l'evoluzione dei canoni rinascimentali impose, nei primi decenni del Cinquecento, una soluzione in grado di privilegiare l'unit\u00e0 dello spazio e la diffusione uniforme dell'illuminazione, con conseguente rinuncia alla ripartizione in navate, come nel caso della Biblioteca Laurenziana costruita da Michelangelo.\nIl teatro.\nL'Umanesimo, con la diffusione dei testi classici latini e la fondazione delle accademie, determin\u00f2, verso la fine del Quattrocento, la rinascita del teatro.\nInizialmente le rappresentazioni avvenivano in luoghi privati come giardini, cortili di conventi e saloni dei palazzi addobbati per le rappresentazioni; la scena era dunque temporanea ed era caratterizzata prevalentemente da tendaggi che venivano aperti e chiusi durante le entrate e le uscite degli attori.\nNel corso del secolo successivo cominciarono a costruirsi impianti stabili per contenere le scenografie, come nel caso della Loggia del Falconetto di Padova.\nVerso la fine del Cinquecento, nel Teatro Olimpico di Andrea Palladio, il modello dell'antica cavea si fuse con la scenografia rinascimentale, ma la sua influenza si limit\u00f2 a pochi altri edifici, come il teatro all'Antica di Sabbioneta, di Vincenzo Scamozzi, o il pi\u00f9 tardo Teatro Farnese di Parma.\nLa chiesa.\nLa pianta centrale.\nNel primo Rinascimento, la predilezione per le forme geometriche elementari e per l'armonia tra le parti port\u00f2 alla concezione di chiese a pianta centrale, in cui si anteponeva l'ideale estetico e simbolico alla funzionalit\u00e0.\nA partire dal 1420 Filippo Brunelleschi innalz\u00f2 la cupola della cattedrale fiorentina, il pi\u00f9 grande organismo a pianta centrale dall'epoca del Pantheon; allo stesso architetto sono riconducibili diversi edifici centralizzati, come la Sagrestia Vecchia, la cappella Pazzi e la Rotonda di Santa Maria degli Angeli.\nSulla scia del Brunelleschi si inseriscono numerose chiesa a croce greca, come la basilica di Santa Maria delle Carceri a Prato, di Giuliano da Sangallo (1486), nonch\u00e9 alcuni disegni di Leonardo da Vinci, che ebbero notevole influenza sul pensiero architettonico cinquecentesco e, in particolare, su quello di Bramante.\nLo stile di Bramante risent\u00ec anche dell'influenza esercitata dalle chiese paleocristiane, che ebbe modo di osservare durante il suo soggiorno milanese. Su tutte la basilica di San Lorenzo, un grandioso organismo a pianta centrale formato da un quadrato con quattro absidi. Inoltre, per la sua prima realizzazione nota, la chiesa di Santa Maria presso San Satiro, restaur\u00f2 l'antico sacello di San Satiro, un edificio a pianta centrale dal tipico disegno paleocristiano (una croce greca in un quadrato iscritto in un cerchio). Inoltre, chiamato dal Ascanio Sforza a intervenire nel cantiere del duomo di Pavia (di cui si conserva anche il modello ligneo risalente al 1497), impose la cupola e la pianta centrale alla cattedrale.\nIl successivo tempietto di San Pietro in Montorio, una delle prime costruzioni realizzate dal Bramante dopo il suo trasferimento Roma, esprime una nuova concezione nella tipologia di complessi a pianta centrale, mostrando una maggiore derivazione dai modelli dell'antichit\u00e0 (il tempio di Vesta a Roma e il tempio di Vesta a Tivoli).\nNonostante le ridotte dimensioni, il tempietto pu\u00f2 essere considerato l'embrione del disegno originario bramantesco per la basilica di San Pietro in Vaticano, un imponente complesso a croce greca, dominato al centro da una colossale cupola emisferica. Da essa e dalla sua versione michelangiolesca discenderanno una serie di chiese centralizzate, come Santa Maria di Carignano a Genova di Galeazzo Alessi, il Ges\u00f9 Nuovo di Napoli e la chiesa del Monastero dell'Escorial presso Madrid.\nLa pianta longitudinale.\nMalgrado il successo degli schemi a pianta centrale, la pianta longitudinale, che rappresentava la forma tradizionale della chiesa comunitaria, non fu messa da parte.\nLe grandi chiese fiorentine innalzate da Filippo Brunelleschi tra il 1420 e il 1440 circa, San Lorenzo e Santo Spirito, rimandano ancora a uno schema a croce latina, su tre navate, in cui gli elementi della tradizione sono aggiornati al sistema modulare rinascimentale.\nLa generazione successiva apport\u00f2 delle modifiche significative. Per la basilica di Sant'Andrea, a Mantova, Leon Battista Alberti elabor\u00f2 un'aula molto ampia, affiancata da cappelle laterali che, richiamandosi alle costruzioni romane di et\u00e0 imperiale, ebbe fortuna anche nei secoli successivi, a partire dalla chiesa del Ges\u00f9, a Roma.\nLa facciata.\nLe facciate, con la riscoperta di motivi dell'antichit\u00e0 come pronai, frontoni e archi trionfali, furono concepite come prospetti scenografici.\nTra i primi esempi di facciate rinascimentali sono da ricordare Santa Maria del Popolo a Roma e Santa Maria Novella a Firenze.\nIn particolare, il prospetto ideato da Leon Battista Alberti per Santa Maria Novella, nonostante l'inserimento di elementi gotici preesistenti nella parte inferiore e il proseguimento delle tarsie marmoree della tradizione toscana nel livello superiore, pu\u00f2 essere considerato lo schema di maggior successo, che sar\u00e0 applicato, nelle sue numerosi varianti, anche nei secoli successivi: esso presenta un ordine di semipilastri a due piani, uniti da cornici orizzontali, con l'elevata sezione centrale del fronte, posta a sostegno del frontone triangolare, raccordata alle navate laterali mediante l'inserimento di grandi volute.\nAll'Alberti \u00e8 legata anche la soluzione ad arco di trionfo, esemplificata dalla basilica mantovana di Sant'Andrea: ripetendo il ritmo dell'interno, caratterizzato dal susseguirsi di archi a tutto sesto, la facciata \u00e8 costituita da un avancorpo che unisce il tema dell'arco trionfale a quello del tempio classico.\nDieci anni dopo, nel disegno della facciata di Santa Maria presso San Satiro, Bramante propose uno schema basato sulla facciata a due timpani, con le ali del frontone inferiore poste in corrispondenza delle navate laterali. Tale soluzione trover\u00e0 successivi sviluppi nel prospetto della chiesa di Santa Maria in Castello di Carpi del Peruzzi, ma soprattutto nelle facciate delle chiese veneziane erette dal Palladio nel tardorinascimento, in cui si completa la fusione del fronte di due templi classici: il primo, pi\u00f9 alto, posto a chiusura della navata principale, mentre il secondo, pi\u00f9 basso ed esteso sui fianchi, a schermare gli spazi laterali.\nLa citt\u00e0.\nUrbanistica.\nNel Rinascimento l'urbanistica assunse un carattere scientifico-teorico, sforzandosi di unire tra loro le esigenze umane, quelle difensive, l'estetica, la simbologia ed il centralismo signorile.\nAlla base delle esperienze urbanistiche del XV secolo vi \u00e8 la metodologia stabilita da Leon Battista Alberti nel \"De re aedificatoria\". Per Alberti la citt\u00e0 costituiva un oggetto complesso, la cui costruzione non poteva essere assimilabile a quella dei singoli edifici, ma era influenzata dai vincoli e dalle propriet\u00e0 dell'ambiente. Per questo la cerchia muraria poteva essere diversa secondo la variet\u00e0 dei luoghi, mentre le strade principali, larghe e dritte nelle grandi citt\u00e0, potevano seguire un percorso incurvato nei piccoli centri. Diverso il discorso per gli spazi pubblici, che Alberti considerava come singole opere di architettura, dall'aspetto unitario, con piazze circondate da loggiati e portici.\nIn sostanza, Alberti giunse a una mediazione tra la citt\u00e0 medievale e quella rinascimentale, integrando cio\u00e8 i nuovi organismi nei nuclei urbani preesistenti; un'influenza riscontrabile nei piccoli centri, come Pienza e Urbino, ma meno nelle grandi citt\u00e0, come Roma o Milano, dove le iniziative rinascimentali ruppero la coerenza dei vecchi nuclei, aprendo per\u00f2 la strada a importanti trasformazioni.\nNello stesso tempo, la popolarit\u00e0 del trattato di Vitruvio ispir\u00f2 la stesura di numerosi progetti di citt\u00e0 ideali radiocentriche, con piante regolari delimitate da fortificazione alla moderna, ma solo pochissime vennero realizzate; fra queste vale la pena citare Palmanova, risalente per\u00f2 al tardo Cinquecento.\nTra i progetti rimasti su carta vi \u00e8 quello di Sforzinda, una citt\u00e0 a pianta stellare descritta dal Filarete nel suo trattato d'architettura. La figura di base \u00e8 una stella con otto punte inscritta in un fossato circolare; dal centro dell'abitato si irradiano sedici vie, unite da un anello viario intermedio, mentre la piazza principale \u00e8 ancora legata alla tradizione medievale, con il castello e la chiesa che si fronteggiano in uno spazio di forma rettangolare.\nNel 1480, Francesco di Giorgio Martini present\u00f2 un disegno per una citt\u00e0 ideale posta simmetricamente attorno ad un canale rettilineo; il complesso \u00e8 riconducibile ad un ottagono allungato, con due possenti bastioni destinati alla difesa dell'abitato. In ciascuna parte della citt\u00e0 \u00e8 situata una piazza rettangolare, chiusa su ogni lato e senza alcun affaccio diretto sul fiume.\nUna fusione tra la visione utopica rinascimentale ed uno schema pi\u00f9 funzionale, adatto alle esigenze di una fiorente citt\u00e0 mercantile, si registra ad Amsterdam solo all'inizio del Seicento, quando, attorno alla vecchia citt\u00e0, vennero realizzati una serie di canali poligonali, lungo i quali sorsero strette case a schiera e magazzini, protetti da una cinta fortificata lunga circa otto chilometri.\nLa piazza.\nLa qualit\u00e0 spaziale della piazza si basa sul rapporto tra le superfici orizzontali e i volumi che, con la loro struttura e disposizione, la delimitano.\nIl Rinascimento tende a regolarizzare la conformazione della piazza, privilegiando la costruzione di edifici proporzionati lungo il suo perimetro.\nNelle citt\u00e0 ideali la piazza assume la forma di un piano ideale geometrico, che negli affreschi o nelle rappresentazioni prospettiche appare in tutta la sua cristallina chiarezza.\nNella pratica, le piazze concepite nel primo Rinascimento si concretizzano a Pienza, dove le dimensioni ridotte non compromettono l'equilibrio d'insieme, e nella piazza Ducale di Vigevano, che rappresenta un intervento volto a uniformare le strutture preesistenti medievali dietro estesi porticati.\nNel secolo successivo i modelli si fanno pi\u00f9 complessi. Ad esempio, la piazza del Campidoglio a Roma, progettata da Michelangelo, esprime una concezione nuova dello spazio pubblico, in cui si contrappongono una complessa combinazione di movimenti: il moto rettilineo ascensionale della scala di accesso e quello circolare intorno alla statua equestre di Marco Aurelio, su cui fa da sfondo il palazzo Senatorio.\nTrattati e teorie.\nNel Rinascimento, con la riscoperta dell'unico trattato di architettura pervenuto integro dall'antichit\u00e0, il \"De architectura\" di Marco Vitruvio Pollione, si diffuse ampiamente l'attitudine a esprimere nella forma pi\u00f9 completa le teorie e le conoscenze pratiche dell'arte edificatoria.\nDirettamente collegato al modello vitruviano \u00e8 il \"De re aedificatoria\", trattato che Leon Battista Alberti pubblic\u00f2 in lingua latina alla met\u00e0 del Quattrocento. L'opera riprendeva dal testo classico la suddivisione in dieci libri, nonch\u00e9 la maggior parte dei temi, affrontandoli tuttavia in un ordine pi\u00f9 razionale; pur recependo integralmente la teoria degli ordini architettonici, Alberti sottopose le affermazioni di Vitruvio a un confronto con gli edifici dell'antichit\u00e0 ancora superstiti, analizzando i principi da cui determinati precetti avevano avuto origine.\nDopo l'Alberti, Filarete compose un trattato manoscritto in venticinque volumi, in cui le concezioni architettoniche non vennero esposte in modo sistematico, ma in tono episodico e narrativo, partendo dalla descrizione della fondazione della citt\u00e0 di Sforzinda, la prima citt\u00e0 ideale compiutamente teorizzata del Rinascimento.\nAltri spunti originali si trovano nel trattato di Francesco di Giorgio Martini, in cui hanno un grande rilievo le ricerche relative ai principi innovativi dell'arte fortificatoria, detta fortificazione alla moderna.\nNel 1537 Sebastiano Serlio diede alle stampe il primo de \"I Sette libri dell'architettura\": l'opera riscosse un successo immediato, venne pi\u00f9 volte ristampata in italiano e in francese, ed ebbe traduzioni, complete o parziali, anche in fiammingo, tedesco, spagnolo, olandese e inglese. Fu infatti il primo trattato di architettura a privilegiare l'aspetto pratico su quello teorico e il primo a codificare, in sequenza logica, i cinque ordini, offrendo inoltre un vasto repertorio di motivi, tra cui l'apertura, formata da un arco centrale e da due aperture architravate laterali, nota col nome di serliana.\nLa parte pi\u00f9 importante era costituita dalle illustrazioni, mentre al testo era affidato il compito di spiegare i disegni, anzich\u00e9 l'inverso. Tuttavia, l'influenza che il tratto ebbe sull'architettura francese e inglese fu pessima, perch\u00e9 i capomastri si impadronirono degli elementi manieristi pi\u00f9 appariscenti, per sovrapporli a strutture ancora legate all'architettura gotica.\nNel suo \"Regola delli cinque ordini d'architettura\" (1562), Jacopo Barozzi da Vignola ridusse ulteriormente le parti contenenti il testo, semplific\u00f2 il metodo per determinare le proporzioni e fiss\u00f2 il modulo come strumento di misura assoluta, svincolandolo cio\u00e8 da diversi sistemi di misurazione regionale. Il trattato ebbe un successo senza precedenti, tanto da essere pubblicato in oltre 250 edizioni e in 4 lingue diverse.\nUn grande successo riscossero anche \"I quattro libri dell'architettura\", che Andrea Palladio pubblic\u00f2 nel 1570.\nPi\u00f9 esaustivo rispetto al trattato del Vignola e pi\u00f9 preciso rispetto a quello del Serlio, l'opera di Palladio si caratterizza per il rigore nell'utilizzo del metodo nelle proiezioni ortogonali e la rinuncia ai disegni con effetti pittorici e prospettici, cos\u00ec da facilitare la lettura delle proporzioni.\nOltre agli ordini architettonici e alle tematiche costruttive, ne \"I quattro libri\" contengono i disegni di edifici dell'antichit\u00e0, nonch\u00e9 piante e alzati di fabbriche realizzate dallo stesso architetto. Inigo Jones lo studi\u00f2 approfonditamente e attraverso di lui l'architettura palladiana trov\u00f2 fortuna nell'Inghilterra secentesca.\nIl primo Rinascimento.\nFilippo Brunelleschi.\nIl punto di svolta, che segna il passaggio dall'architettura gotica a quella rinascimentale, coincide con la realizzazione della cupola del Duomo di Firenze. Eppure l'opera non pu\u00f2 essere considerata veramente rinascimentale, poich\u00e9 alla base della sua concezione sono presenti gran parte di quei principi costruttivi ereditati dal secolo precedente.\nLa cupola, a pianta ottagonale, avrebbe dovuto completare la cattedrale fiorentina, la cui ricostruzione era cominciata nel 1296 sotto Arnolfo di Cambio; tuttavia, l'impossibilit\u00e0 di disporre di robuste centine e travi di legno in grado di sostenerne l'enorme peso della volta durante la fase realizzativa, impedirono per lungo tempo la conclusione dell'opera.\nFilippo Brunelleschi, che aveva fatto pratica come orafo e aveva lavorato come scultore, cominci\u00f2 ad interessarsi alla questione sin dal 1404, quando fu chiamato per la prima volta a riflettere sul cantiere della cattedrale, ma fu solo a partire dal 1417 che dedic\u00f2 gran parte dei suoi studi alla risoluzione del problema.\nL'analisi dell'architettura romana e la diretta conoscenza delle tecniche costruttive gotiche, permisero a Brunelleschi di portare a termine, tra il 1420 e il 1436, la pi\u00f9 grande cupola in muratura mai costruita fino ad allora.\nDal punto di vista strutturale, la struttura della cupola \u00e8 costituita da una serie di costoloni verticali a sesto di quinto acuto, uniti trasversalmente da otto costole orizzontali; al fine di alleggerire il peso della muratura, l'intero organismo \u00e8 formato da due calotte sovrapposte, che furono eseguite orizzontalmente, circolo dopo circolo, secondo una tecnica desunta dall'osservazione delle rovine romane.\nNel 1446 iniziarono i lavori della lanterna, per la quale Brunelleschi aveva vinto un concorso dieci anni prima. L'opera, portata a termine dopo la morte dell'architetto, \u00e8 in qualche modo ispirata a quella del vicino battistero di San Giovanni, ma ha un aspetto decisamente pi\u00f9 classico: i costoloni della cupola sono infatti raccordati al corpo ottagonale della torretta mediante una sorta di archi rampanti sormontati da volute. A Brunelleschi si devono anche le cosiddette \"tribune morte\" piccole esedre costruite tra il 1439 e il 1445 alla base del tamburo, costruite per contrastare le spinte orizzontali della cupola.\nLa prima opera pienamente rinascimentale \u00e8 comunque lo spedale degli Innocenti di Firenze, progettato dallo stesso Brunelleschi e cominciato nel 1419.\nLa facciata, che ricorda vagamente quella dello spedale di Sant'Antonio di Lastra a Signa, \u00e8 composta da un leggero porticato al piano inferiore, con colonne corinzie che sostengono, mediante archi a tutto sesto, il piano superiore, dove si aprono finestre sormontate da timpani modanati. L'esigenza di garantire un'adeguata illuminazione degli ambienti posti al piano terreno si concretizz\u00f2 nella riduzione delle strutture portanti del loggiato, secondo un modulo campata basato sul cubo e sull'impiego di volte a vela. Se i timpani del registro superiore mostrano una derivazione dal repertorio romano (ma anche dal battistero di San Giovanni), le proporzioni snelle delle colonne e degli archi sono assai distanti da quelle dell'antichit\u00e0 e, nel contempo, si differenziano nettamente dalle forme acute delle arcate gotiche; la loro origine \u00e8 infatti da ricondursi ai modelli protorinascimentali di San Miniato al Monte, dello stesso battistero di San Giovanni e della chiesa dei Santi Apostoli, che, in pieno Medioevo, avevano gi\u00e0 accolto alcuni caratteri riconducibili all'epoca romana.\nLo schema adottato nel portico dello spedale degli Innocenti si ripete anche lungo le navate della basilica fiorentina di San Lorenzo, eseguita sotto la direzione di Brunelleschi. La pianta deriva dai modelli medioevali di Santa Croce e Santa Maria Novella: si tratta di una croce latina, con tre navate e cappelle laterali poco profonde, terminanti in un coro quadrato affiancato da altre cappelle disposte secondo l'uso gotico. Ancora una volta, i colonnati delle navate sostengono una teoria di volte a vela, che, essendo prive di costoloni sulle diagonali, esaltano la leggerezza della struttura portante e migliorano la visione prospettica dell'insieme.\nDirettamente collegata a San Lorenzo \u00e8 la basilica di Santo Spirito, progettata dal Brunelleschi tra il 1428 ed il 1432. Qui l'impianto \u00e8 ancora a croce latina, ma il classicismo, basato su un rigoroso rapporto tra le parti, si fa pi\u00f9 avanzato: le cappelle laterali assumono una forma semicircolare e si estendono uniformemente fino a chiudere il coro della chiesa, cancellando cos\u00ec ogni traccia goticizzante. Nelle intenzioni del Brunelleschi la sinuosa conformazione interna avrebbe dovuto essere esibita anche all'esterno, ma dopo la morte dell'architetto fu celata all'interno di facciate piatte.\nUn legame altrettanto forte intercorre tra la Sagrestia Vecchia e la cappella Pazzi, due sistemi a pianta centrale che Brunelleschi ide\u00f2 prima di dedicarsi a Santa Maria degli Angeli.\nLa Sagrestia Vecchia, in San Lorenzo, \u00e8 costituita da un invaso cubico, coperto da una cupola emisferica e affiancato da una sorta di coro che riprende le forme, in scala minore, dello spazio principale.\nUna conformazione simile si ritrova nella cappella Pazzi, presso Santa Croce, dove la figura di pianta non \u00e8 pi\u00f9 un quadrato, ma un rettangolo. Malgrado ci\u00f2, l'ambiente interno \u00e8 ricondotto al quadrato mediante profonde arcate laterali sulle quali \u00e8 impostata la cupola su pennacchi.\nIn entrambi i casi, le decorazioni sono affidate ad elementi in pietra serena, posti cromaticamente a contrasto col candore delle superfici, in uno stile che rifiuta ogni contaminazione con pittura e scultura (ad eccezione dell'apporto della terracotta invetriata di Luca della Robbia), e in cui l'uso della linea prevale su quello del piano e del volume.\nLa rotonda di Santa Maria degli Angeli, iniziata nel 1434 e lasciata incompiuta nel 1437, avrebbe dovuto essere il primo vero edificio a pianta centrale del Quattrocento.\nDerivata direttamente dal tempio di Minerva Medica, presenta una pianta ottagonale con cappelle radiali. L'idea \u00e8 completamente nuova rispetto alla Sagrestia Vecchia e alla cappella Pazzi: mentre le due opere pi\u00f9 antiche erano pensate in termini di superfici piane correlate una all'altra, senza alcun gioco plastico, Santa Maria degli Angeli fu concepita come una massa solida scavata all'interno.\nTuttavia, gli imitatori di Brunelleschi non furono capaci di cogliere le novit\u00e0 dei suoi ultimi lavori e si limitarono a scegliere, come modello di riferimento, quelle del primo periodo, come lo spedale degli Innocenti.\nDel resto, per il cortile del palazzo Medici, Michelozzo riprese il tema del portico degli Innocenti, ma con scarsa fantasia: il colonnato \u00e8 a pianta quadrata, con gli angoli che si congiungono sopra un'unica colonna, mentre le finestre dei piani superiori si aprono in corrispondenza del centro delle arcate. Il risultato \u00e8 un assembramento delle finestre angolari, che accentuano, con la loro eccessiva vicinanza, l'impressione di debolezza degli angoli prodotta dall'uso di un'unica colonna.\nLeon Battista Alberti.\nL'Alberti, di quasi trent'anni pi\u00f9 giovane di Filippo Brunelleschi, era nato a Genova da una famiglia fiorentina in esilio; umanista e profondo conoscitore del latino, si rec\u00f2 presto a Firenze, dove conobbe i pi\u00f9 importanti artisti del primo Rinascimento, come lo stesso Brunelleschi, Donatello e Masaccio, cos\u00ec da poter scrivere un trattato sulla pittura. Studi\u00f2 Vitruvio e le antiche rovine romane; queste conoscenze lo indussero a cominciare, verso il 1443, un proprio trattato d'architettura: il \"De re aedificatoria\". Non sorprende allora che il prospetto di palazzo Rucellai scaturisca dall'osservazione degli edifici romani, con tre ordini di semipilastri addossati alla parete che ripropongono una successione assimilabile a quella del Colosseo, ma secondo un uso non classico: il piano terreno ha lesene tuscaniche, il primo piano presenta lesene di tipo corinzio anzich\u00e9 ionico, mentre quelle dell'ultimo piano sono ancora di tipo corinzio, pi\u00f9 semplice e pi\u00f9 corretto.\nNello stesso periodo lavor\u00f2 alla ricostruzione della chiesa di San Francesco, a Rimini, nota come Tempio Malatestiano. Ispirandosi agli archi di Costantino a Roma e di Augusto a Rimini, Alberti applic\u00f2 in facciata il tema dell'arco trionfale. Il progetto non fu eseguito interamente; la chiesa avrebbe dovuto essere coronata da una grande cupola, non realizzata, ed i lavori furono interrotti quando la parte superiore del prospetto era stata appena sbozzata. Rimase su carta anche la soluzione delle volute di raccordo tra le navate laterali e la navata centrale, nondimeno l'opera influenz\u00f2 profondamente altri architetti del Rinascimento, come Mauro Codussi.\nA partire dal 1460 l'Alberti si occup\u00f2 della costruzione di due chiese mantovane: San Sebastiano e Sant'Andrea.\nNella prima introdusse una croce greca, desunta dalla tradizione paleocristiana e da alcune tombe romane; tuttavia l'edificio non fu portato a termine secondo il disegno albertiano e l'attuale facciata risulta profondamente alterata. Nel complesso, l'opera dest\u00f2 sconcerto tra i contemporanei, ma esercit\u00f2 comunque una certa influenza: un quarto di secolo dopo Giuliano da Sangallo applicher\u00e0 infatti la croce greca nella basilica di Santa Maria delle Carceri, a Prato, in cui riecheggiano anche evidenti citazioni del Brunelleschi, tranne che per la facciata, che, mancando di un precedente brunelleschiano, appare compressa per l'adozione di uno schema su due ordini poco proporzionato.\nMaggiore importanza assunse il cantiere di Sant'Andrea, il cui prospetto principale fu schermato con un arco trionfale sormontato da un frontone.\nMalgrado le modifiche messe in atto nei secoli successivi, che trasformarono la pianta rettangolare in una a croce latina, l'interno perde ogni riferimento all'architettura del Brunelleschi e a quella paleocristiana: lo spazio \u00e8 definito da una massiccia volta a botte, la pi\u00f9 ampia e pesante costruita dai tempi classici, la cui mole \u00e8 sorretta da possenti arcate, che definiscono il perimetro delle cappelle laterali; una configurazione analoga a quella degli edifici termali e delle basiliche di epoca romana.\nSempre dell'Alberti \u00e8 il tempietto del Santo Sepolcro nella chiesa fiorentina di San Pancrazio, ultimato nel 1467 e realizzato su incarico della famiglia Rucellai; esso costituisce un'interpretazione classica del Santo Sepolcro di Gerusalemme.\nSempre i Rucellai incaricarono l'architetto del completamento della facciata di Santa Maria Novella (ultimata nel 1470). Fortemente condizionato dalla preesistenza medievale, l'Alberti suddivise la facciata in parti elementari, con rapporti di 1:1, 1:2 e 1:4, coronando il prospetto con un frontone triangolare classico e raccordando le navate laterali a quella centrale mediante ampie volute.\nL'influenza dell'Alberti nel campo dell'architettura civile \u00e8 evidente negli edifici di Pienza, dove papa Pio II (al secolo Enea Silvio Piccolomini) avvi\u00f2, sotto la direzione di Bernardo Rossellino, uno dei primi riassetti architettonici e urbanistici della storia del Rinascimento.\nAl centro dell'abitato \u00e8 situata una piazza di forma trapezoidale, dominata, sul lato maggiore, dalla cattedrale; il palazzo Piccolomini si erge alla sua destra, mentre sugli altri lati si trovano il Palazzo Vescovile e il Municipio. Se la cattedrale rimanda a influenze gotiche, una maggiore adesione ai temi albertini si ritrova nel palazzo Piccolomini, che segue il modello del citato palazzo Rucellai seppur con alcune differenze, soprattutto sul retro, dove su indicazione dello stesso pontefice fu costruito un loggiato su tre ordini, aperto sul giardino e sullo sconfinato paesaggio delle colline toscane. La corte interna \u00e8 comunque conforme allo schema adottato da Michelozzo nel palazzo Medici, presentando quindi finestre troppo ravvicinate in prossimit\u00e0 degli angoli.\nAnche l'architettura quattrocentesca di Roma \u00e8 strettamente legata all'opera di Alberti.\nDurante la stesura del suo trattato d'architettura, Alberti era impegnato nel programma di riorganizzazione urbanistica ed edilizia della citt\u00e0 papale.\nIl programma di papa Niccol\u00f2 V prevedeva il restauro dei monumenti ancora utili per soddisfare le esigenze della citt\u00e0 papale: le mura aureliane, i ponti, alcuni acquedotti, la trasformazione del mausoleo dell'imperatore Adriano in castel Sant'Angelo, il restauro delle basiliche paleocristiane e la sistemazione delle aree adiacenti alla basilica di San Pietro.\nNiccol\u00f2 V riusc\u00ec a portare avanti solo una piccola parte di questo ambizioso progetto.\nIl piano fu comunque ripreso dai suoi successori, a partire da papa Sisto IV, che vollero avviare la creazione di una serie di assi stradali rettilinei, tracciati non tanto per collegarsi a un disegno unitario, ma per consentire la costruzione di nuovi edifici monumentali: il tridente di ponte Sant'Angelo, via Giulia e via Lungara, fino al tridente di piazza del Popolo.\nI due soli edifici di un qualche rilievo eretti nel Quattrocento furono palazzo Venezia e il palazzo della Cancelleria. Entrambi offrono chiari rimandi all'Alberti.\nIn particolare, palazzo Venezia fu il primo importante edificio civile costruito a Roma dopo moltissimo tempo. Sebbene il suo autore sia sconosciuto, la fabbrica assume particolare importanza per l'introduzione di finestre a croce e per la messa in opera, per la prima volta dalla fine dell'epoca romana, del calcestruzzo.\nIl cortile del palazzo, seppur incompleto, \u00e8 tipicamente albertiano per la sua derivazione da dei prototipi classici, come, ad esempio, il Colosseo e il teatro di Marcello: gli archi infatti non sono sorretti da singole colonne, ma da solidi pilastri, a cui sono addossate semicolonne innalzate su alti basamenti; rispetto ai cortili derivati dai modelli fiorentini, questa soluzione offre il vantaggio di conferire agli angoli un aspetto pi\u00f9 robusto.\nL'altro palazzo, realizzato per il cardinale Riario e in seguito occupato dalla Cancelleria Apostolica, fu probabilmente costruito tra il 1486 e il 1496, dopo la morte dell'Alberti, a cui l'ignoto autore si rif\u00e0 per il ritmo delle lesene che scandiscono i registri superiori dell'immensa facciata. L'articolazione del prospetto, rispetto a quella di palazzo Rucellai, risulta pi\u00f9 complessa per l'alternanza di campate strette, chiuse entro lesene binate, a campate pi\u00f9 larghe con finestra, con il ricorso all'applicazione della proporzione aurea.\nIl cortile riprende il modello di Michelozzo, sostituendo per\u00f2 le colonne angolari con robusti pilastri.\nLa diffusione del Rinascimento a Urbino, Ferrara, Napoli, Venezia, Milano.\nUrbino.\nSe la linea fiorentina fu l'elemento portante dell'architettura italiana, Urbino rappresent\u00f2 comunque un miracolo di elevata civilt\u00e0 architettonica; un miracolo frutto dell'intuizione di Federico da Montefeltro, che prese il potere nel 1444, dopo la congiura che caus\u00f2 la morte del fratellastro.\nA Urbino i Montefeltro possedevano un palazzo alla sommit\u00e0 del colle e un castellare pi\u00f9 a nord, sull'orlo di un precipizio.\nIntorno al 1455 Federico acquist\u00f2 il terreno tra le due propriet\u00e0 e diede inizio alla costruzione di un palazzo a tre piani, dalla semplice impostazione architettonica (il palazzetto della Jole). Alcuni anni dopo affid\u00f2 a Luciano Laurana il progetto di ampliamento, con la realizzazione di un organismo complesso, proteso verso la citt\u00e0 e, sul fronte opposto, dotato di una facciata eccezionale aperta verso la campagna, con una serie di logge sovrapposte affiancate da due torrette cilindriche.\nIn questo modo il Palazzo Ducale urbinate and\u00f2 a integrarsi con il tessuto urbano medievale e con il territorio circostante come nessun altro palazzo italiano del Rinascimento.\nInoltre, nella residenza dei Montefeltro, Laurana fu il primo a rilevare il punto critico della struttura di un cortile ad arcate: rispetto alle soluzioni basate sullo schema di palazzo Medici, i quattro angoli del cortile urbinate poggiano su pilastri ad \"L\", affiancati da semicolonne dalle quali partono gli archi del porticato.\nIl Palazzo Ducale di Gubbio, fatto costruire sempre da Federico da Montefeltro, \u00e8 una replica in piccolo di quello urbinate e possiede uno studiolo decorato a tarsie probabilmente progettato da Francesco di Giorgio Martini, architetto, trattatista, pittore e ingegnere militare che fu molto attivo nel territorio del ducato e in Toscana.\nLa chiesa di San Bernardino a Urbino, a lui attribuita, \u00e8 un organismo rustico concepito come un'aggregazione di diversi volumi. Le soluzioni dell'esterno pongono la chiesa urbinate in analogia con Santa Maria delle Grazie al Calcinaio presso Cortona, che il Martini esegu\u00ec nel medesimo periodo; l'interno della chiesa urbinate supera per\u00f2 quello del Calcinaio, dove la navata, malgrado il ricorso a proporzioni antropomorfe, \u00e8 scandita da un'inelegante partizione con due ordini di semipilastri e presenta grossolani speroni a sostegno della cupola.\nFerrara.\nDopo Urbino, la seconda grande impresa urbanistica del primo Rinascimento si concretizza a Ferrara.\nSotto il sovrano Borso d'Este, attorno alla met\u00e0 del XV secolo fu ampliato il circondario della citt\u00e0, che cos\u00ec divenne pi\u00f9 popolosa e ricca; in questo contesto, nel 1466 Biagio Rossetti cominci\u00f2 la sua attivit\u00e0 edilizia, divenendo il principale architetto di corte.\nSucceduto a Borso, nel 1492 Ercole I d'Este diede inizio a un nuovo significativo ampliamento, cos\u00ec esteso da raddoppiare la precedente superficie. Le motivazioni che portarono a questa grandiosa trasformazione erano di carattere militare, economico e rappresentativo: vi era infatti la necessit\u00e0 di realizzare una nuova cinta muraria per far fronte alle pressioni veneziane, ottenendo nel contempo nuove aree edificabili attirare mercanti esuli da altre citt\u00e0.\nLe fonti attribuiscono il progetto dell'addizione ancora a Biagio Rossetti, anche se mancano le conoscenze del ruolo effettivo dell'architetto nella stesura generale del piano.\nLa fusione tra la vecchia e la nuova citt\u00e0 avvenne attraverso una serie di assi quasi ortogonali tra loro, quasi mai interrotti dalla presenza di un edificio monumentale sullo sfondo. Questa predilezione della veduta di scorcio, che consente di paragonare tra loro molti edifici adiacenti, \u00e8 esemplificata dal palazzo dei Diamanti, che il Rossetti colloc\u00f2 al punto d'incrocio tra due arterie principali; si tratta di un vero e proprio caposaldo caposaldo angolare di incomparabile compattezza esterna, a cui si contrappone, all'interno, un'articolata e varia volumetria.\nIl rivestimento esterno \u00e8 affidato ad un caratteristico bugnato a forma di punte di diamante, gi\u00e0 apparso nel Castello Sforzesco di Milano e comunque di impronta chiaramente gotica.\nDopo la morte di Ercole I l'attivit\u00e0 edilizia si spense gradualmente e, complice la crisi economica della met\u00e0 del Cinquecento, l'incremento demografico previsto non si realizz\u00f2.\nNapoli.\nAlfonso V d'Aragona conquist\u00f2 Napoli nel 1442, promuovendo alcune iniziative volte a ingrandire e abbellire la citt\u00e0, ma la precoce fine del suo regno e la scarsa levatura del suo successore, Ferrante, ostacolarono il compimento del piano.\nLe uniche realizzazioni di rilievo avviate sotto Alfonso furono la ricostruzione del Castel Nuovo e l'apertura della strada dell'Incoronata per collegarlo alla citt\u00e0.\nIl castello \u00e8 una possente fortificazione in stile catalano, ma presenta un arco trionfale marmoreo che rimanda alle logge sovrapposte del Palazzo Ducale di Urbino. Vi lavorarono artisti provenienti da tutta Italia: Francesco Laurana, Pietro di Martino da Milano, Domenico Gaggini, Isaia da Pisa, Paolo Romano e Andrea dell'Aquila.\nIl figlio di Ferrante, Alfonso, spos\u00f2 Ippolita Maria Sforza, figlia di Francesco ed ebbe legami con Lorenzo il Magnifico. La volont\u00e0 di realizzare un grandioso piano urbanistico per il rinnovamento della citt\u00e0 e la vicinanza alle corti di Milano e Firenze favor\u00ec l'arrivo di una serie di artisti toscani e settentrionali, come Giuliano da Maiano, Giuliano da Sangallo, Fra' Giocondo, Francesco di Giorgio Martini e Guido Mazzoni.\nTra questi, particolarmente attivo fu Giuliano da Maiano, che tra gli anni ottanta e anni novanta si dedic\u00f2 alla progettazione delle nuove mura orientali della citt\u00e0, alle costruzione di alcune ville suburbane e all'acquedotto della Bolla.\nLa sua Porta Capuana, che riprende il tema dell'arco trionfale, \u00e8 stata definita la pi\u00f9 bella porta del Rinascimento insieme alla porta di San Pietro a Perugia, mentre la configurazione della scomparsa villa di Poggioreale, basata su un quadrato con una torre su ogni angolo, diverr\u00e0 un paradigma per numerose ville, anche oltre i confini italiani.\nIl programma urbanistico di Alfonso II era molto ambizioso e paragonabile a quello dell'Addizione Erculea di Ferrara: una serie di assi stradali rettilinei concepiti come proseguimento della scacchiera antica che ancora caratterizzava la citt\u00e0. Tuttavia, la caduta del sovrano e l'ascesa al trono di Carlo VIII di Francia impedirono il concretizzarsi del progetto, che sar\u00e0 parzialmente ripreso nel Cinquecento dai vicer\u00e9 spagnoli, sebbene con uno spirito completamente diverso.\nVenezia.\nVenezia rest\u00f2 a lungo distante dalle vicende della cultura rinascimentale, offrendo una vera e propria resistenza alla diffusione dei modelli fiorentini.\nAncora nel Quattrocento erano in corso i lavori di completamento del Palazzo Ducale, con la facciata rivolta verso la piazzetta di San Marco che riprendeva lo stile tardo-gotico di quella prospiciente il molo.\nLe altre grandi costruzioni, sia pubbliche che private, rimasero per molto tempo ancorate alla tradizione locale, ammettendo solo l'inserimento di elementi decorativi rinascimentali, come nel caso della porta dell'Arsenale.\nNei palazzi mercantili, la costruzione fu condizionata innanzitutto dalla scarsa superficie dei lotti a disposizione, che ebbe come conseguenza la formazione di edifici a blocco unico, solitamente privi di un cortile centrale aperto.\nCaratterizzati da facciate traforate, i palazzi subirono l'influenza del modello di Palazzo Ducale: si citano la Ca' d'Oro, risalente all'inizio del Quattrocento, la Ca' Foscari della met\u00e0 del secolo e i pi\u00f9 tardi palazzi attribuiti a Mauro Codussi negli anni ottanta del secolo (Corner Spinelli e Vendramin Calergi).\nAnche l'architettura ecclesiastica si conform\u00f2 agli usi locali e fu condizionata dalle forme della basilica di San Marco, come nel caso della chiese quattrocentesche di Santa Maria dei Miracoli (con incrostazioni marmoree che rimandano anche alla cappella del Perdono nel Palazzo Ducale di Urbino), e San Zaccaria (con contaminazioni gotiche), ma l'influenza si protrasse anche nel secolo successivo: la San Salvador (1507) mostra una pianta a croce latina composta da tre campate indipendenti coperte da quattro cupole minori, secondo uno schema riconducibile ancora ai modelli bizantini.\nUn'eccezione \u00e8 costituita dalla chiesa di San Michele in Isola, costruita su disegno del Codussi (1468-1479). L'edificio, probabilmente perch\u00e9 costruito in aderenza a un cimitero, rinuncia a certa esuberanza decorativa e presenta invece una sobria facciata tripartita ispirata al Tempio Malatestiano di Leon Battista Alberti, con due ordini sovrapposti: quello superiore \u00e8 sormontato da un frontone curvilineo, mentre i lati sono raccordati da due ali ricurve, dai fini ornamenti a rilievo a conchiglia.\nMilano.\nL'architettura lombarda, fino alla met\u00e0 del XV secolo, era ancora influenzata dallo stile gotico, ma non aveva la stessa grazia di quella veneziana, malgrado la presenza di artisti quali Michelozzo, Filarete.\nA Milano, la cappella Portinari e il palazzo del Banco Mediceo, generalmente attribuiti rispettivamente a Michelozzo e Filarete, risentono ancora dell'influenza medievale e, in particolare, della tipica esuberanza decorativa lombarda probabilmente apportata in fase esecutiva dalle maestranze locali.\nAppartiene a questo filone anche l'Ospedale Maggiore di Filarete, un vasto edificio dotato di cortili regolari, i cui prospetti in cotto (materiale che rispecchia il gusto regionale) racchiudono finestre bifore a sesto acuto.\nAnaloghe considerazioni possono essere formulate per alcune opere di Giovanni Antonio Amadeo, ovvero la cappella Colleoni di Bergamo e la facciata della certosa di Pavia, risalenti alla fine del Quattrocento.\nL'arrivo di Bramante port\u00f2 un graduale mutamento nell'architettura lombarda.\nBramante, che negli anni della sua formazione era stato discepolo di Piero della Francesca e del Mantegna, giunse in Lombardia intorno al 1477, stringendo un legame di amicizia con Leonardo da Vinci, anch'egli ospite della corte sforzesca. A Milano si dedic\u00f2 al coro di Santa Maria presso San Satiro (che lo mostra pienamente padrone del linguaggio prospettico quattrocentesco) e innalz\u00f2 la tribuna di Santa Maria delle Grazie (1492). Quest'ultima ha una pianta centrale e ripropone, in diversa scala, i motivi della Sagrestia Vecchia di Filippo Brunelleschi; tuttavia, l'eccessivo sviluppo in altezza e l'esuberanza decorativa di gusto lombardo, presumibilmente imputabile alle maestranze che eseguirono i lavori dopo la partenza dell'architetto per Roma, contrastano con la razionalit\u00e0 dell'impianto brunelleschiano.\nNei progetti milanesi, come in quelli delle aree limitrofe (si pensi alla piazza Ducale di Vigevano, al progetto del duomo di Pavia o al portico di Santa Maria Nuova ad Abbiategrasso), Bramante lasci\u00f2 comunque il segno della grandezza, influenzando l'architettura lombarda anche nel periodo successivo.\nIl Rinascimento classico.\nBramante a Roma.\nSe il primo Rinascimento fu fondamentalmente toscano, il pieno Rinascimento divenne essenzialmente romano grazie all'opera di Bramante e Raffaello, che furono i massimi esponenti del Classicismo.\nBramante, il pi\u00f9 anziano, giunse a Roma da Milano nel 1499, quando aveva oltre cinquant'anni. Lontano dai gusti della corte lombarda e influenzato dalle antiche vestigia della citt\u00e0, il suo stile assunse un carattere pi\u00f9 austero, riscontrabile sin nelle prime opere: il chiostro di Santa Maria della Pace e soprattutto il tempietto di San Pietro in Montorio.\nIl chiostro, pur derivando dal suo progetto per il cortile di Sant'Ambrogio a Milano, \u00e8 strutturato su due livelli: al piano terra presenta un ordine di paraste in stile ionico che sostiene una trabeazione con fregio continuo, con una concatenazione di archi a tutto sesto impostati su alette, che rimandano al teatro di Marcello. Al secondo livello, invece, vi sono pilastri trattati come paraste in stile pseudo-corinzio, con l'inserimento di colonne libere, dello stesso ordine, che raddoppiano il passo delle arcate sottostanti.\nPi\u00f9 significativo \u00e8 il secondo intervento, il tempietto di San Pietro in Montorio, risalente al 1502.\nSi tratta del \"primo monumento del pieno rinascimento in contrasto col protorinascimento, ed \u00e8 un vero monumento, cio\u00e8 una realizzazione pi\u00f9 plastica che strettamente architettonica\".\nEsso fu costruito nel luogo in cui, secondo la tradizione, era stato crocifisso san Pietro; il piccolo edificio fu quindi concepito come una sorta di \"martyrium\" paleocristiano e progettato su modello dei templi peripteri a pianta centrale dell'antichit\u00e0.\nQuel che costituisce il punto fondamentale di quest'opera non \u00e8 tanto il suo classicismo, pi\u00f9 avanzato rispetto a quello del Brunelleschi e dell'Alberti, ma il fatto che il tempietto avrebbe dovuto collocarsi al centro di uno spazio centralizzato, reso permeabile dalla presenza porticati, divenendone il fulcro.\nMalgrado il cortile non sia stato completato secondo il progetto originario, \u00e8 possibile riconoscere l'effetto geometrico ottenuto dalla combinazione di cerchi concentrici in pianta con cilindri concentrici in alzato. Il tempietto consiste in due cilindri (peristilio e cella), posti in rapporti proporzionali tra loro, con una cupola emisferica sia all'interno che all'esterno.\nNell'architettura civile, un posto di rilievo spetta al suo palazzo Caprini (distrutto), noto anche come casa di Raffaello, risalente al 1508; esso pu\u00f2 essere considerato uno dei paradigmi del palazzo cinquecentesco.\nL'opera riprende le caratteristiche dei modelli fiorentini, ovvero il bugnato di palazzo Medici e gli ordini architettonici di palazzo Rucellai, ponendoli rispettivamente al piano terra e al primo piano della facciata; le bugne sono disposte intorno alle aperture ad arco del registro inferiore, mentre l'ordine architettonico si traduce in una serie di colonne binate che sorreggono la trabeazione.\nOccorre poi ricordare le commissioni per i palazzi vaticani: il cortile di San Damaso, ideato da Bramante come una serie di arcate a giorno derivate da quelle del Colosseo, ma soprattutto la sistemazione del cortile del Belvedere, concepito come una successione di cortili scalati che avevano il compito di collegare il Palazzo Apostolico alla palazzina del Belvedere. Malgrado le alterazioni subite nel corso dei secoli (come la nicchia di Pirro Ligorio e i bracci dei Musei Vaticani), l'aspetto pi\u00f9 importante del Belvedere \u00e8 oggi costituito dal modo in cui Bramante risolse la grande estensione delle superfici murarie ricorrendo ai moduli simili a quelli adottati da Leon Battista Alberti nella navata della basilica di Sant'Andrea: arcate a tutto sesto intervallate da lesene binate.\nTutti questi lavori furono comunque surclassati dalla sua opera pi\u00f9 impegnativa: la basilica di San Pietro.\nDopo i primi interventi di recupero dell'antica basilica paleocristiana avviati da Niccol\u00f2 V intorno alla met\u00e0 del Quattrocento, papa Giulio II si convinse dell'opportunit\u00e0 di ricostruire la pi\u00f9 importante chiesa della cristianit\u00e0 occidentale.\nBramante probabilmente non lasci\u00f2 un unico progetto definitivo della basilica, ma \u00e8 opinione comune che le sue idee originarie, presumibilmente influenzate dagli schizzi architettonici che si ritrovano nei manoscritti di Leonardo da Vinci, prevedessero un impianto a croce greca, sovrastato, al centro, da una grande cupola emisferica, con quattro cupole minori in corrispondenza delle cappelle laterali e da altrettanti campanili ai lati. Tale configurazione si pu\u00f2 desumere, almeno in parte, dall'immagine impressa su una medaglia del Caradosso coniata per commemorare la posa della prima pietra del tempio, il 18 aprile 1506, e soprattutto da un disegno ritenuto autografo, detto \"piano pergamena\".\nIn ogni caso, l'unica certezza sulle ultime intenzioni di Giulio II e di Bramante, che morirono rispettivamente nel 1513 e nel 1514, \u00e8 la realizzazione dei quattro pilastri uniti da altrettanti grandi arconi a tutto sesto destinati a sorreggere la cupola.\nAl modello centralizzato del San Pietro bramantesco sono riconducibili una serie di chiese a pianta centrale: Sant'Eligio degli Orefici a Roma, San Biagio a Montepulciano e Santa Maria della Consolazione a Todi.\nLa prima, alla quale \u00e8 collegato spesso il nome di Raffaello, probabilmente fu cominciata dal Bramante nel 1509 con l'aiuto dello stesso Sanzio, data la somiglianza del soggetto con la \"Scuola di Atene\". La chiesa fu terminata da Baldassarre Peruzzi e non \u00e8 semplice stabilire a che punto si collochi rispetto allo sviluppo di San Pietro.\nStrettamente legata a San Pietro, oltre che alla basilica di Santa Maria delle Carceri a Prato, \u00e8 la chiesa di San Biagio, progettata da Antonio da Sangallo il Vecchio e innalzata a partire dal 1518. Anche in questo caso la pianta \u00e8 una croce greca, lievemente allungata presso l'abside, con due campanili ai lati della facciata, di cui solo uno portato a termine.\nAncor pi\u00f9 semplice \u00e8 l'impostazione del tempio della Consolazione (1509): la pianta, ottenuta da quattro absidi aggregate a un quadrato, \u00e8 assai simile a un disegno di Leonardo da Vinci. L'edificio fu realizzato sotto la direzione di Cola da Caprarola, un architetto quasi sconosciuto, tanto che si \u00e8 pi\u00f9 volte tentato di attribuire il progetto a Bramante. Tuttavia, il contratto relativo alla sua costruzione parlava di solo di tre absidi: la chiesa fu voltata verso la fine del Cinquecento e la cupola ai primi del Seicento. Non viene comunque meno il suo carattere di prelibatezza, con quell'accento indelebile e gradevole che si rif\u00e0 al gusto quattrocentesco.\nRaffaello.\nRaffaello Sanzio era nato a Urbino nel 1483 e aveva avuto una formazione artistica nella bottega del Perugino.\nPittore, prima ancora che architetto, negli ultimi anni della sua breve vita si dedic\u00f2 anche alla progettazione di alcuni palazzi, di una cappella e di una villa, sostituendo il Bramante nel cantiere della basilica di San Pietro in Vaticano.\nLa cappella Chigi in Santa Maria del Popolo \u00e8 una variazione in piccolo del nucleo centrale di San Pietro e rimanda anche a Sant'Eligio degli Orefici, seppur con una ricchezza di gran lunga maggiore. All'esterno la cupola riporta a San Bernardino di Francesco di Giorgio Martini: un cilindro coperto da un cono, dalle linee pulite, in cui si inseriscono semplici finestre tagliate nel vivo.\nSe palazzo Vidoni Caffarelli, probabilmente progettato con Lorenzo Lotti, \u00e8 quasi una copia di palazzo Caprini, completamente diversa \u00e8 la soluzione adottata da Raffaello nel palazzo Branconio dell'Aquila.\nScomparso nel corso del Seicento, ma comunque noto attraverso una serie di rappresentazioni grafiche, il palazzo costruito per Giovanni Battista Branconio dell'Aquila esibiva una facciata caratterizzata da un ricco repertorio ornamentale.\nIl pian terreno presentava archi su semicolonne tuscaniche, sovrastati da una trabeazione continua, mentre il piano nobile era caratterizzato dall'alternanza di nicchie e finestre, queste ultime incorniciate in una serie di edicole sormontate da timpani ricurvi e triangolari, oltre le quali correva una fascia decorata con festoni da Giovanni da Udine, al cui interno era ricavato il mezzanino; l'edificio era poi completato da un piano attico con un cornicione e triglifi.\nSe alcuni hanno individuato in questa facciata un inizio di Manierismo, per altri il palazzo Branconio dell'Aquila vede solo una ripresa del gusto romano aggiornato alle scoperte archeologiche relative alle grandi decorazioni a stucco della Domus Aurea e delle terme di Tito, che diventer\u00e0 un motivo manierista solo nel pi\u00f9 tardo palazzo Spada.\nAltro contributo significativo \u00e8 costituito da villa Madama, la grande residenza di campagna che Raffaello progett\u00f2 per il futuro papa Clemente VII.\nDel grande complesso che avrebbe dovuto rivaleggiare con il cortile del Belvedere fu realizzato solo il nucleo centrale, costituito da una grande loggia, evidente citazione della basilica di Massenzio. Il disegno originario prevedeva un grande muro di cinta, desunto dalle costruzioni termali romane, all'interno del quale avrebbero dovuto inserirsi i vari ambienti della residenza, le terme, il teatro, il giardino, la peschiera ed i magazzini.\nDopo la morte di Bramante, Raffaello ricevette l'arduo compito di proseguire la ricostruzione della basilica vaticana.\nTuttavia, la sovrintendenza ai lavori di Raffaello ai lavori della basilica vaticana non dur\u00f2 molto, poich\u00e9 egli mor\u00ec ad appena 36 anni, nel 1520.\nRaffaello present\u00f2 una proposta che si discostava sensibilmente dal modello bramantesco a pianta centrale: da una pianta attribuita al Sanzio si distingue un corpo longitudinale anteposto ai piloni della cupola, articolato per mezzo di pilastri a doppie paraste e concluso, in facciata, da un profondo porticato; probabilmente, si deve a Raffaello l'idea dei deambulatori attorno alle absidi, che sar\u00e0 poi confermata dal suo successore, Antonio da Sangallo il Giovane.\nManierismo e tardo Rinascimento.\nSolitamente il Manierismo \u00e8 considerato dagli storici la terza fase del Rinascimento, preceduta dall'Umanesimo fiorentino e dal Classicismo romano; tuttavia, se le prime due fasi sono tra loro distinguibili, non pu\u00f2 dirsi la stessa cosa tra il Classicismo e il Manierismo, che coesistettero sin dall'inizio del Cinquecento.\nBasti pensare che quando i massimi esponenti del Classicismo, Raffaello e Bramante, misero mano alla chiesa di Sant'Eligio degli Orefici, nel 1509, uno dei principali artefici del Manierismo, Baldassarre Peruzzi, costru\u00ec la villa Farnesina.\nLa \"maniera\", che gi\u00e0 nella letteratura artistica del Quattrocento indicava lo stile di ogni singolo artista, divenne nel Cinquecento un termine per designare il rapporto tra norma e deroga, vale a dire la continua ricerca di variazioni sul tema del classico.\nIl rifiuto dell'equilibrio e dell'armonia classica, mediante la contrapposizione tra norma e deroga, natura e artificio, segno e sottosegno, rappresentano infatti le principali caratteristiche del Manierismo.\nNel Manierismo le leggi elementari perdono ogni significato: il carico non ha peso, mentre sul sostegno non grava alcunch\u00e9; la fuga prospettica non si conclude in un punto focale, come nel barocco, ma termina nel nulla; gli organismi verticali simulano un equilibrio che in realt\u00e0 \u00e8 \"oscillante\".\nDal punto di vista decorativo, lo snodo tra Classicismo e Manierismo, \u00e8 rappresentato dal fenomeno delle grottesche, pitture incentrate su rappresentazioni fantastiche di epoca romana, che furono riscoperte durante alcuni scavi archeologici nella Domus Aurea, divenendo fonte d'ispirazione per l'apparato ornamentale di numerosi edifici, influenzando persino l'architettura (palazzo Zuccari a Roma, parco dei Mostri a Bomarzo e altri).\nIn ogni caso, il Manierismo non cancell\u00f2 le caratteristiche e le valenze del Classicismo, che continuer\u00e0 a sopravvivere nel panorama architettonico non solo del Cinquecento, ma anche dei secoli successivi, sia nell'ambito della scuola romana sia in quello della scuola veneta; del resto, lo stile di Jacopo Sansovino o di Andrea Palladio difficilmente potrebbe definirsi manierista nel senso in cui il termine pu\u00f2 essere usato, invece, per definire quello di Giulio Romano o di Michelangelo Buonarroti, tra i principali esponenti di questa corrente.\nGiulio Romano.\nAlla morte di Raffaello era chiaro che il suo stile stava per entrare in una nuova fase, caratterizzata da una maggiore ricchezza e liber\u00e0 espressiva, evidenziata nel palazzo Branconio dell'Aquila e nella cappella Chigi.\nIl suo allievo Giulio Romano, il primo grande artista nato a Roma dopo molti secoli, ebbe il compito di portare a termine gli affreschi vaticani e le pitture di villa Madama. Nel 1524, quando aveva intorno ai 25 anni, lasci\u00f2 Roma per mettersi al servizio dei Gonzaga, signori di Mantova, dove si occup\u00f2 della costruzione di palazzo Te. Il palazzo fu concepito come una villa suburbana: un edificio a pianta quadrata, vuoto al centro, dotato di un grande giardino verso est. Il ricorso all'uso di muraglie romane, l'impiego di serliane, le aperture sormontate da conci a ventaglio e persino l'impostazione planimetrica sono tutti elementi desunti dal codice classico, ma il carattere rustico delle facciate, la differenziazione dei prospetti e la notevole profondit\u00e0 dei porticati articolati su colonne aggregate in gruppi tetrastili, rientrano nella sfera delle deroghe e proiettano palazzo Te nell'ambito del Manierismo.\nUn'altra opera significativa dell'attiva mantovana dell'architetto \u00e8 il palazzotto che costru\u00ec per s\u00e9 poco prima della morte, avvenuta nel 1546.\nQui il modello bramantesco di palazzo Caprini subisce una variazione: il bugnato si estende su entrambi i piani dell'edificio, mentre l'ordine architettonico del primo piano lascia il posto ad una serie di pilastri e archi entro i quali si aprono le finestre col timpano. Un altro timpano si inserisce sopra il portale di ingresso, estendendosi fino al piano superiore e rompendo la continuit\u00e0 della cornice marcapiano.\nSe nella cattedrale di Mantova Giulio Romano si mostra pi\u00f9 severo e contenuto in senso classico, \u00e8 in un'altra architettura civile, il cortile della Cavallerizza del Palazzo Ducale, che si realizza il culmine nella ricerca di deroghe rispetto al prototipo bramantesco, con la profonda alterazione di ogni riferimento classico, accentuata dalla presenza di semicolonne tortili che si stagliano su un paramento bugnato ad archi.\nBaldassarre Peruzzi.\nBaldassarre Peruzzi, nato nel 1481, si era formato a Siena come pittore e si era trasferito a Roma all'inizio del Cinquecento.\nSebbene i suoi disegni siano conservati in diversi musei d'Italia, la sua figura resta alquanto misteriosa e viene solitamente ricordato come aiuto del Bramante.\nTra il 1509 e il 1511, sulla riva destra del Tevere, costru\u00ec la villa Farnesina per il banchiere Agostino Chigi. Nonostante si verifichi il prevalere della norma rispetto alla deroga, la villa pu\u00f2 essere considerata un punto di partenza dell'architettura manierista. L'edificio presenta una pianta a pianta a \"U\", con due ali che racchiudono una parte mediana in cui, al piano inferiore, si apre un portico costituito da cinque arcate a tutto sesto. L'articolazione della facciata, ornata con lesene e bugnato angolare, \u00e8 ancora classica, ma il fregio riccamente decorato, che corre alla sommit\u00e0 dell'edificio, evidenzia gi\u00e0 un mutamento dei gusti.\nNel palazzo Massimo alle Colonne, costruito oltre vent'anni dopo, la deroga prevale sulla norma.\nLa pianta, condizionata dall'esigenza di sfruttare al massimo l'esiguo spazio a disposizione, presenta un prospetto convesso; il bugnato si estende su tutta la facciata, mentre le colonne, rispetto al modello bramantesco, sono spostate al piano terra, dove definiscono un ombroso atrio.\nMichelangelo.\nIl grande evento dell'architettura cinquecentesca \u00e8 rappresentato da Michelangelo Buonarroti.\nNato nel 1475, da ragazzo era stato apprendista da un pittore e, una volta entrato nel cerchio di Lorenzo de' Medici, aveva appreso la scultura dal Bertoldo.\nIl suo primo intervento nel campo dell'architettura risale al 1518-1520, con la costruzione delle finestre inginocchiate nella loggia di palazzo Medici, a Firenze, ma alcuni anni prima si era interessato anche della facciata per la basilica di San Lorenzo; il progetto di San Lorenzo, tradotto esclusivamente in un modello ligneo, enunciava gi\u00e0 la visione dell'architettura pensata in termini plastici, con una facciata concepita come contenitore di un gran numero di sculture.\nAnche la successiva Sacrestia Nuova, costruita sul lato opposto di quella del Brunelleschi all'interno della basilica di San Lorenzo, \u00e8 uno spazio pensato in chiave plastica; malgrado la ripresa dell'impianto planimetrico della Sagrestia Vecchia e il ricorso al tema della cupola a cassettoni del Pantheon, le pareti non presentano la sobria armonia del modello brunelleschiano, bens\u00ec finestre finte che scavano e modellano la superficie, in uno stile molto personale che segna la rottura con il classicismo vitruviano. La Sagrestia Nuova pu\u00f2 essere annoverata tra le prime opere autenticamente manieriste.\nIn questo contesto si inserisce il progetto per la Biblioteca Medicea Laurenziana, di cui Michelangelo si occup\u00f2 personalmente tra il 1524 e il 1534. Dovendo tener conto delle preesistenze il complesso fu risolto con la realizzazione di due ambienti adiacenti: l'atrio, di superficie ridotta e caratterizzato da un alto soffitto, e la sala di lettura, posta su un piano pi\u00f9 elevato. Le pareti dell'atrio sono configurate come facciate di palazzo rivolte verso l'interno, con nicchie cieche e colonne incassate che hanno lo scopo di rinforzare le strutture portanti; uno scalone che si espande verso il basso, eseguito da Bartolomeo Ammannati diversi anni dopo, conduce alla sala di lettura, costituita da un ambiente pi\u00f9 luminoso, di dimensioni verticali pi\u00f9 contenute, ma molto pi\u00f9 esteso in lunghezza, cos\u00ec da ribaltare l'effetto spaziale.\nNel 1534 Michelangelo si trasfer\u00ec definitivamente a Roma, dove l'attendeva la sistemazione della piazza del Campidoglio.\nMichelangelo cominci\u00f2 a preparare i disegni nel 1546 e i lavori procedettero con lentezza, tanto che furono ultimati, con alcune modifiche, da Giacomo Della Porta. Nella figura in pianta dovette per\u00f2 tener conto degli edifici preesistenti, che lo indussero a ideare un impianto di forma trapezoidale, con il lato maggiore corrispondente al Palazzo Senatorio, quello minore rivolto verso una scalinata che scende gi\u00f9 per la collina e i lati obliqui delimitati dal Palazzo Nuovo e da quello speculare dei Conservatori; al centro, la statua equestre di Marco Aurelio, da cui si dipana il disegno geometrico della pavimentazione a intreccio.\nL'innovazione pi\u00f9 importante di questi palazzi fu l'introduzione dell'ordine gigante nell'architettura civile, che ha il compito di esaltare la griglia prospettica contrapponendosi alle linee orizzontali degli architravi che attraversano le facciate.\nSempre nel 1546, alla morte di Antonio da Sangallo il Giovane, Michelangelo subentr\u00f2 in due cantieri significativi: quello di palazzo Farnese e quello della basilica di San Pietro in Vaticano.\nAntonio da Sangallo, nipote di Giuliano e di Antonio il Vecchio, era giunto a Roma all'inizio del secolo, facendo carriera all'interno della fabbrica di San Pietro e divenendo architetto del cardinal Farnese, poi eletto al soglio pontificio col nome di Paolo III. Il palazzo progettato dal Sangallo per la famiglia Farnese era il pi\u00f9 grande e sontuoso tra i palazzi romani; il disegno originario rimandava, senza voli di fantasia, ai modelli fiorentini, ma senza il basamento a bozze e con finestre inquadrate all'interno di edicole; l'interno presumibilmente prevedeva un cortile su tre ordini sovrapposti di loggiati ad arco, derivanti dal Colosseo e dal teatro di Marcello.\nL'intervento di Michelangelo fu sostanziale, a partire dalla finestra centrale, che il Sangallo aveva pensato ad arco e che invece fu riportata a un architrave sormontato dallo stemma dei Farnese; l'ultimo piano fu rialzato e ricevette un grandioso cornicione, mentre nel cortile si possono attribuire a Michelangelo il riempimento degli archi del primo piano e la realizzazione dell'intero ultimo piano.\nAnche nel cantiere della basilica vaticana Michelangelo effettu\u00f2 modifiche radicali al progetto sangallesco.\nSangallo aveva ereditato la soprintendenza dei lavori dopo la morte Raffaello, proponendo una mediazione tra lo schema longitudinale del suo predecessore e quello centralizzato bramantesco. Il suo progetto, tradotto in un colossale quanto dispendioso modello ligneo nel 1539, prevedeva la realizzazione di un avancorpo affiancato da due altissime torri campanarie che inquadravano la cupola a doppio tamburo.\nMichelangelo subentr\u00f2 alla direzione dei lavori ormai anziano, ma non privo di energia.\nLa storia del progetto michelangiolesco \u00e8 documentata da una serie di documenti di cantiere, lettere, disegni dello stesso Buonarroti e di altri artisti, affreschi e testimonianze dei contemporanei, come Giorgio Vasari. Malgrado ci\u00f2, le informazioni ricavabili spesso sono in contraddizione tra loro. Il motivo principale risiede nel fatto che Michelangelo non redasse mai un progetto definitivo per la basilica vaticana, preferendo procedere per parti. Tuttavia, dopo la sua morte, furono stampate diverse incisioni nel tentativo di restituire una visione complessiva del disegno michelangiolesco, tra cui quelle di Stefano Dup\u00e9rac, che subito si imposero come le pi\u00f9 diffuse e accettate.\nMichelangelo, ritenendo il costosissimo modello del Sangallo poco luminoso, troppo artificioso e con richiami all'architettura gotica, rifiut\u00f2 l'idea del suo predecessore; torn\u00f2 pertanto alla pianta centrale del progetto originario, semplificandolo e conferendogli una direzione principale con l'inserimento di un pronao.\nDemol\u00ec quanto era stato costruito del deambulatorio previsto dal Sangallo all'estremit\u00e0 delle absidi, trattando le frastagliate superfici esterne con un ordine gigante di paraste corinzie, aventi lo scopo di fasciare la costruzione come una botte, in un continuo susseguirsi di tensioni e riposi.\nTutto era pensato in funzione della cupola, ma quando Michelangelo mor\u00ec, nel 1564, la costruzione era arrivata soltanto alla sommit\u00e0 degli speroni del tamburo.\nLe vicende legate al cantiere della basilica troveranno soluzione solo nel XVII secolo, in epoca barocca, quando Carlo Maderno prolungher\u00e0 il braccio orientale della basilica, compromettendo definitivamente la concezione michelangiolesca.\nIl San Pietro di Michelangelo esercit\u00f2 comunque una certa influenza nella storia dell'architettura: basti citare la basilica genovese di Santa Maria di Carignano di Galeazzo Alessi, o la chiesa del monastero dell'Escorial, presso Madrid, entrambe caratterizzate da una croce inserita in un quadrato.\nDopo Michelangelo il suo stile energico perse buon parte del favore di cui godeva: Giacomo Della Porta, che ebbe il compito di completare la cupola di San Pietro, mut\u00f2 ben presto il suo stile, Tiberio Calcagni, che lo aveva assistito realizzando il modello ligneo per il progetto della basilica di San Giovanni Battista dei Fiorentini, mor\u00ec nel 1565, mentre Giorgio Vasari non costru\u00ec niente di significativo a Roma.\nColui che continu\u00f2 l'opera di Michelangelo fu Giacomo Del Duca, suo assistente nel cantiere di Porta Pia, che realizz\u00f2 la piccola chiesa di Santa Maria in Trivio e costru\u00ec la sproporzionata cupola di Santa Maria di Loreto.\nVignola.\nL'architetto pi\u00f9 sensibile a Roma nella seconda met\u00e0 del Cinquecento fu Jacopo Barozzi da Vignola.\nEmiliano, formatosi come pittore, rafforz\u00f2 la sua autorevolezza nel campo dell'architettura con la pubblicazione di un trattato che riscontr\u00f2 un immediato successo.\nInizi\u00f2 la sua attivit\u00e0 di architetto a Bologna, dove si segnala il palazzo Bocchi, in cui confluiscono i ricordi di palazzo Te e la grammatica di Antonio da Sangallo il Giovane. A Roma lavor\u00f2 al cantiere di villa Giulia, ma la presenza del Vasari e dell'Ammannati limitarono l'opera dell'emiliano: caratteristica dell'edificio \u00e8 il contrasto tra l'esterno, di forme regolari, e l'interno, aperto verso il giardino, con l'elegante emiciclo, la loggia e il ninfeo.\nLa chiesa di Sant'Andrea sulla via Flaminia mostra anch'essa la rigida impronta sangallesca di Santa Maria di Loreto, ma sorprende per la cupola ovale; concetto che sar\u00e0 ripetuto in Sant'Anna dei Palafrenieri e che avr\u00e0 fortuna nell'epoca barocca.\nIn ogni caso, non vi \u00e8 dubbio che le opere maggiori del Vignola siano la villa Farnese a Caprarola e la chiesa del Ges\u00f9 a Roma.\nLa villa in origine era un fortilizio pentagonale progettato da Antonio da Sangallo il Giovane, che alla sua morte aveva lasciato l'opera incompleta. Venuto meno lo scopo difensivo, nel 1559 Vignola riprese i lavori, modificando radicalmente il disegno originale; pur mantenendo l'impostazione planimetrica della fortificazione, trasform\u00f2 i bastioni in terrazze ed elev\u00f2 una compatta massa poligonale sopra il livello delle mura.\nLo loggia del piano nobile, che si apre davanti a un ampio piazzale trapezoidale preceduto da una serie di scale a doppia rampa, fu trattata con un linguaggio derivante dalla villa Farnesina del Peruzzi. All'interno, sorprendono invece le splendide soluzioni del cortile circolare a doppio ordine di ambulacri e della scala rotonda, che come rotori si contrappongono imprevedibilmente al pentagono esterno.\nLa chiesa del Ges\u00f9, costruita per l'ordine dei Gesuiti, deriva dalla basilica di Sant'Andrea a Mantova. Vignola riprese ed elabor\u00f2 l'impostazione planimetrica dell'Alberti, concependo un'aula a croce latina, coperta da una volta a botte e dotata di una cupola all'intersezione del transetto, su cui affacciano una serie di cappelle laterali; una sorta di anticipazione del prolungamento della navata di San Pietro, una soluzione frutto del clima controriformista, destinata ad essere esportata in tutto il mondo e a \"esercitare un'influenza forse pi\u00f9 ampia di qualunque altra chiesa costruita negli ultimi quattrocento anni\". Il suo schema fu sostanzialmente replicato, ma con alcune modifiche, nella basilica di Sant'Andrea della Valle, un'opera iniziata sul finire del Cinquecento, che introduce ormai nell'epoca barocca. La facciata del Ges\u00f9 fu costruita da Giacomo Della Porta, con una soluzione meno felice di quella proposta da Vignola e alquanto confusionaria, sovraccarica di colonne, pilastri e volute. L'interno, in origine austero, \u00e8 oggi caratterizzato da una ricca decorazione, frutto di interventi attuati nei secoli successivi.\nAccanto a queste opere, occorre citare un intervento nel campo dell'urbanistica: il palazzo dei Banchi, che andava a delimitare, con un esteso ma non monotono porticato, il lato della piazza Maggiore parallelo alla basilica di San Petronio, a Bologna.\nProbabilmente il progetto risale agli anni sessanta del Cinquecento, al tempo in cui a Piacenza si stava occupando anche del palazzo Farnese, un grandioso edificio rimasto per\u00f2 incompleto.\nNel periodo compreso tra la sua morte, avvenuta nel 1573, e l'avvento del Barocco, la scena romana fu dominata da Domenico Fontana e Giacomo Della Porta. Il primo fu valente ingegnere, zio di Carlo Maderno, noto per aver trasportato l'Obelisco Vaticano di fronte alla basilica di San Pietro e per la ricostruzione del palazzo del Laterano su modello del palazzo Farnese; la fama del secondo \u00e8 legata alla villa Aldobrandini di Frascati e a una serie di progetti di stampo manierista che preannunciano le invenzioni del secolo successivo, come Sant'Atanasio dei Greci, con le due torri poste a delimitazione della facciata.\nSanmicheli e Sansovino.\nMichele Sanmicheli e Jacopo Sansovino esercitarono grande influenza in Veneto e nell'Italia settentrionale.\nSanmicheli, veronese, era stato a Roma probabilmente come aiuto di Antonio da Sangallo il Giovane, poi si era trasferito a Orvieto e aveva lavorato nella cattedrale di Montefiascone, per fare ritorno nella citt\u00e0 natia poco dopo il 1527 e maturare una lunga carriera come architetto militare della Repubblica di Venezia.\nIn questo contesto costru\u00ec, ad esempio, le porte monumentali della citt\u00e0 di Verona, tra cui si segnalano la Porta Nuova e la porta Palio, entrambe caratterizzate da un impenetrabile rivestimento a bugnato, con pesanti chiavi sopra le piccole aperture.\nI suoi contribuiti nel campo militare lasciarono un'impronta nel suo stile architettonico, come nel caso dei progetti per tre palazzi veronesi, in cui Sanmicheli sembra esprimere la forza dell'architettura dei bastioni e delle fortezze.\nPalazzo Pompei, ascrivibile agli anni trenta, \u00e8 una chiara citazione del palazzo Caprini, ma con alcune deroghe tese ad accentuare, nel registro inferiore, i pieni sui vuoti: il piano terra presenta aperture pi\u00f9 piccole rispetto al modello bramantesco, mentre al primo piano Sanmicheli sostitu\u00ec le finestre con una loggia di grande forza espressiva.\nNel palazzo Canossa, risalente al medesimo periodo, gli elementi rustici e quelli di artificio raggiungono una maggiore integrazione e viene introdotta una balaustra alla sommit\u00e0.\nIl terzo di questi palazzi \u00e8 quello costruito per la famiglia Bevilacqua. Pur ponendosi in diretto collegamento con palazzo Pompei, il palazzo Bevilacqua presenta un paramento pi\u00f9 ricco: il portone \u00e8 decentrato, il piano terra \u00e8 trattato con un paramento rustico che avvolge anche i semipilastri, mentre il registro superiore \u00e8 alleggerito da grandi aperture ad arco che si alternano a finestre di dimensioni minori contenute nello spazio dell'intercolonnio. Il senso di disagio derivante dalla presenza delle aperture del mezzanino sopra le finestre minori, le ricche decorazioni e i pilastri fasciati al piano terra proiettano il palazzo Bevilacqua tra i grandi esempi del Manierismo dell'Italia settentrionale.\nUn maggiore classicismo, forse per l'attrazione esercitata dalle vestigia romane che ancora sopravvivevano a Verona, si denota nella cappella Pellegrini, chiaramente derivata dal Pantheon. Si tratta di una struttura circolare, con cupola a cassettoni sorretta da otto semicolonne sormontate da una cornice; la cornice, tuttavia, non corre ininterrotta come nel modello del Pantheon, ma aggetta in corrispondenza degli altari, formando l'appoggio per i frontoni concavi.\nAnche la successiva chiesa della Madonna di Campagna si rif\u00e0 allo schema circolare, ma il progetto del Sanmicheli fu alterato dopo la morte dell'architetto, avvenuta nel 1559.\nJacopo Sansovino proveniva dalla Toscana, dove era nato nel 1486; scultore e architetto, prima di stabilirsi in Veneto dopo il 1527, si era formato alla scuola di Bramante a Roma e aveva lavorato a Firenze. Nel 1529 fu nominato architetto capo di Venezia, carica che gli permise di occuparsi per quarant'anni del rinnovamento della citt\u00e0.\nNel 1537 cominci\u00f2 i lavori per la Biblioteca Marciana, il suo capolavoro, che and\u00f2 a occupare il lato della piazza San Marco prospiciente Palazzo Ducale. L'opera, completata da Vincenzo Scamozzi che ne ripeter\u00e0 l'impostazione generale nel braccio delle Procuratie Nuove, doveva inserirsi in un contesto dominato da edifici monumentali; per questo Sansovino concep\u00ec una lunga facciata, pi\u00f9 bassa rispetto a quella del Palazzo Ducale, cos\u00ec da non dominare la scena, facendo ricorso inoltre a ricche decorazioni e a un gioco di chiaroscuri, che pongono la biblioteca in dialogo con le preesistenze. Lo schema della facciata riprende il modello bramantesco su due ordini: quello inferiore presenta colonne che sostengono architravi e aperture a tutto sesto, mentre quello superiore, in cui \u00e8 pi\u00f9 evidente il gusto manierista, \u00e8 costituito da serliane incorniciate da colonne che sostengono un fregio riccamente ornato. Anche l'interno presenta i caratteri elaborati, ma in uno stile distante da quello dell'altro manierista dell'Italia settentrionale, Giulio Romano.\nSempre del Sansovino e sostanzialmente contemporanee alla biblioteca sono altre due opere situate nell'area della piazza San Marco: la loggetta del campanile di San Marco e il palazzo della Zecca.\nLa prima, ricostruita dopo il crollo della torre avvenuto nel 1902, \u00e8 costituita da un porticato, con attico diviso in pannelli e ornato a rilievi.\nLa seconda, destinata a raccogliere le risorse auree della Repubblica di Venezia, ha l'aspetto di una costruzione solida e impenetrabile. Lo schema della facciata \u00e8 innovativo: il portico al pian terreno sorregge un loggiato formato da colonne inanellate, sovrastate da un doppio architrave; l'ultimo piano, aggiunto successivamente forse su progetto dello stesso architetto, riprende ancora il tema delle colonne incanalate, intervallate da grandi finestre con timpani triangolari.\nNell'ambito dell'edilizia privata, il palazzo Corner rappresenta il pi\u00f9 importante contributo del Sansovino. Esso nasce dall'unione dello schema romano con quello veneziano: l'immobile \u00e8 costituito da un blocco chiuso, con cortile interno ma, a causa della profondit\u00e0 del lotto, l'accesso alla corte avviene per mezzo di un lungo atrio; i piani superiori accolgono un salone centrale, tipico dell'architettura veneziana, mentre la facciata principale deriva dal collaudato schema di palazzo Caprini.\nPalazzo Coner diventer\u00e0 il modello per altre costruzioni successive, come Ca' Pesaro e Ca' Rezzonico, di Baldassarre Longhena.\nAndrea Palladio.\nAndrea Palladio \u00e8 probabilmente il pi\u00f9 elegante architetto del tardo Rinascimento.\nNato a Padova nel 1508, trascorse tutta la sua vita a Vicenza e nei territori limitrofi, costruendo un gran numero di ville e di palazzi in uno stile altamente personale, basato sull'impiego di un ricco repertorio classico che oscur\u00f2 l'autorit\u00e0 romana in campo architettonico. Pubblic\u00f2 il trattato \"I quattro libri dell'architettura\" (1570), in cui, accanto a illustrazioni riproducenti gli ordini classici e gli edifici antichi, inser\u00ec buona parte delle proprie opere, acquisendo cos\u00ec notoriet\u00e0, soprattutto in Inghilterra.\nEgli fu essenzialmente un classicista bramantesco; visit\u00f2 pi\u00f9 volte Roma studiando l'architettura antica, ma risent\u00ec anche dell'influenza di Michelangelo Buonarroti.\nDella sua vasta produzione \u00e8 utile ricordare innanzitutto il restauro del palazzo della Ragione di Vicenza, oggi noto col nome di Basilica Palladiana.\nL'edificio originario era stato compiuto nel 1460, e nel 1494 era stato aggiunto un portico esterno simile a quello del palazzo della Ragione di Padova. A seguito del crollo parziale del lato di sud-ovest, per il suo restauro furono interpellati i pi\u00f9 importanti architetti della regione, sui quali prevalse il progetto di Palladio.\nLa soluzione, messa in atto a partire dal 1549, si limitava al rifacimento del loggiato esterno, lasciando immutato il nucleo preesistente. Dovendo tenere in considerazione gli allineamenti con le aperture e i varchi originari, il sistema si basa su due ordini di serliane, composti da archi a luce costante e aperture laterali rettangolari di larghezza variabile, cui era affidato il compito di assorbire le differenze di ampiezza delle campate, ereditata dai cantieri precedenti.\nL'evoluzione dello stile di Palladio pu\u00f2 essere seguito attraverso una serie di palazzi che l'architetto costru\u00ec a Vicenza in periodi diversi.\nIl primo \u00e8 il palazzo Porto, concluso nel 1552, in cui si ripete lo schema del palazzo Caprini di Bramante e a cui si aggiungono sculture di ispirazione michelangiolesca. Se l'effetto generale rimanda alle architetture costruite dal Sanmicheli a Verona, l'impostazione planimetrica rivela la passione per la simmetria di Palladio, che concep\u00ec una serie di blocchi disposti simmetricamente ai lati del grande cortile quadrato.\nIl palazzo Chiericati, commissionatogli nel 1550, presenta una facciata schermata da due colonnati sovrapposti, trattati con spirito severamente classicista; lungo i lati brevi, le legge sono collegate alla massa dell'edificio per mezzo di arcate a tutto sesto, secondo una soluzione mutuata dal portico di Ottavia a Roma. L'invenzione palladiana sta nella presenza di una sorta di avancorpo, ottenuto raddoppiando, sia sul prospetto che nel senso della profondit\u00e0 della loggia, le colonne poste ai lati della parte centrale.\nPalazzo Thiene, eretto qualche anno dopo, testimonia un interesse, tutto manierista, per la trama compositiva e, nel contempo, offre una pianta con forme desunte dall'architettura termale romana.\nUn manierismo pi\u00f9 estremo si registra comunque nella campata terminale del palazzo Valmarana, realizzato a partire dal 1566, mentre la facciata principale accoglie l'ordine gigante caro a Michelangelo, che sar\u00e0 ripreso anche nel palazzo Porto in piazza Castello, costruito dopo il 1570.\nQuanto alle ville, la produzione dell'architetto veneto trae origine da una residenza progettata dal suo mecenate, Gian Giorgio Trissino.\nAnalizzando le numerose residenze di campagna ideate da Palladio, sono state individuate tre tipologie di ville: quelle prive di portico e disadorne, risalenti agli anni giovanili (ad esempio le ville Pojana, Forni Cerato e Godi); quelle con blocco alto due piani, ornate con portico a due ordini chiuso da un frontone (come le ville Pisani e Cornaro); infine quelle formate da un fabbricato centrale contornato da ali per usi agricoli (come le ville Barbaro, Badoer ed Emo).\nAl di l\u00e0 di questa classificazione, la pi\u00f9 significativa realizzazione palladiana \u00e8 la villa Almerico Capra, costruita a Vicenza nella seconda met\u00e0 del Cinquecento.\nSi tratta di un edificio a pianta quadrata, perfettamente simmetrico e inscrivibile in un cerchio. La villa fu tra le prime costruzioni profane dell'era moderna ad avere come facciata un fronte di un tempio classico; i quattro prospetti, dotati di un pronao con un loggiato esastilo posto su un alto podio, fanno assumere alla villa anche la forma di una croce greca.\nAltre due residenze suburbane, villa Serego in Santa Sofia di Pedemonte e villa Barbaro a Maser, risentono dell'influenza manierista. La prima fu costruita intorno al 1565 e presenta loggiati con colonne rustiche, realizzate con blocchi di pietra calcarea appena sbozzati, sovrapposti per creare pile irregolari. Di alcuni anni pi\u00f9 recente, la villa Barbaro si inserisce lungo il leggero declivio di una collina. Se nella maggior parte delle ville palladiane la residenza vera e propria \u00e8 spesso preceduta dagli ambienti dedicati al lavoro agricolo, qui questo rapporto \u00e8 invertito e la casa padronale precede gli ambienti di lavoro; sul retro si apre una grande esedra, che rimanda al ninfeo delle ville romane.\nNegli ultimi anni di vita Palladio si dedic\u00f2 alla progettazione del Teatro Olimpico, che si basa sul principio romano dello scenario fisso a cui si antepone il palcoscenico. A differenza dei teatri dell'antichit\u00e0, si tratta di uno spazio coperto: la cavea presenta un andamento semiellittico, con uno scenario prospettico eseguito da Vincenzo Scamozzi su disegno del Palladio.\nRelativamente poche sono le architetture religiose che possono essergli attribuite con certezza: la basilica di San Giorgio Maggiore, il Redentore e la facciata di San Francesco della Vigna, tutte ubicate a Venezia.\nCaratteristiche di queste fabbriche religiose sono le facciate cosiddette a \"doppio tempio\", che offrono una soluzione al duplice problema di adattare una basilica antica in un luogo di culto cristiano e di raccordare le navate laterali a quella centrale, pi\u00f9 alta; questioni a cui, in passato, avevano offerto il loro contributo l'Alberti nella basilica di Santa Maria Novella e il Bramante nel progetto a lui attribuito per la facciata di Santa Maria presso San Satiro.\nRispetto ai suoi predecessori, Palladio realizz\u00f2 una forte integrazione tra le parti, che risulta particolarmente evidente nelle facciate di San Giorgio Maggiore (1565) e di San Francesco della Vigna (1562), mentre nel Redentore l'elevata altezza della navata centrale e la presenza di contrafforti lungo i fianchi determinarono una sensibile variazione dello schema, con la presenza di un attico alla sommit\u00e0 della facciata.\nTuttavia, pi\u00f9 che nella configurazione delle facciate, le maggiori differenze tra le chiese palladiane e quelle costruite a Roma negli stessi anni si riscontrano nella parte absidale, ma le pronunciati absidi di San Giorgio e del Redentore, in realt\u00e0, rispondevano alla precisa esigenza di ospitare un ampio coro per le funzioni religiose di congregazioni particolarmente numerose.\nI manieristi fiorentini.\nInfluenzati da Michelangelo Buonarroti nella seconda met\u00e0 del Cinquecento diversi architetti toscani furono impegnati nella costruzione di fabbriche di stampo manierista.\nBartolomeo Ammannati, nato nel 1511, era scultore e architetto. Collabor\u00f2 col Sansovino a Venezia, lavor\u00f2 a Roma nel cantiere di villa Giulia e nel 1555 fece ritorno a Firenze, mettendosi a servizio del granduca. La sua opera pi\u00f9 importante fu l'ampliamento di palazzo Pitti: rifece le finestre al piano terra in facciata, ridisegn\u00f2 gli appartamenti e soprattutto progett\u00f2 il cortile, a tre ordini, facendo ricorso all'uso del bugnato a gradoni, derivato dalla Zecca di Venezia.\nAltre sue opere di rilievo sono il ponte Santa Trinita, ricostruito dopo le distruzioni inflitte dalla seconda guerra mondiale e il Palazzo Ducale di Lucca.\nLa fama di Giorgio Vasari, coetaneo dell'Ammannati, \u00e8 legata soprattutto alla pubblicazione de \"Le vite de' pi\u00f9 eccellenti pittori, scultori e architettori\"; si tratta di una serie di biografie di artisti, stampate per la prima volta nel 1550 e ripubblicate, aggiornate, nel 1568.\nCome architetto collabor\u00f2, con Ammannati e Jacopo Barozzi da Vignola, alla costruzione di villa Giulia, anche se \u00e8 probabile che la sua attivit\u00e0 si sia limitata al solo ambito amministrativo.\nA Cortona realizz\u00f2 la chiesa di Santa Maria Nuova, concepita secondo uno schema centralizzato, mentre tra il 1560 e il 1574, anno della sua morte, fu impegnato nel cantiere degli Uffizi, destinati ad accogliere gli uffici amministrativi dello stato toscano. Di grande valenza urbanistica, gli Uffizi furono concepiti come due lunghe gallerie parallele comprese tra l'Arno e il Palazzo Vecchio; di contro, i particolari dell'opera denotano scarsa inventiva, fatta eccezione per alcune parti realizzate dal Buontalenti dopo la sua morte.\nBernardo Buontalenti era il pi\u00f9 giovane dei tre; nato nel 1536, divenne il maggiore architetto toscano dell'ultimo scorcio del Cinquecento. Realizz\u00f2 la villa medicea del Pratolino, in seguito distrutta, disegn\u00f2 la porta delle Suppliche per il palazzo degli Uffizi, la facciata e l'altare della basilica di Santa Trinita (poi trasportato nella chiesa di Santo Stefano al Ponte), la grotta nel giardino di Boboli, cimentandosi anche in progetti urbanistici, come quello della citt\u00e0 fortificata di Livorno.\nLa diffusione del Rinascimento in Europa.\nNel resto d'Europa il Rinascimento si manifest\u00f2 prevalentemente nella sua variante manierista.\nInfatti, l'Europa quattrocentesca fu prevalentemente gotica, anche se alcune tracce dell'influenza italiana si trovano in Ungheria e in Russia.\nTuttavia, anche nel Cinquecento, fuori d'Italia i principi pi\u00f9 genuini dell'arte rinascimentale non furono quasi mai compresi pienamente, se si escludono alcuni edifici di Philibert Delorme, il palazzo di Carlo V di Granada e pochi altri esempi.\nNella Francia cinquecentesca, lo stile italiano inizialmente si limit\u00f2 al solo apparato decorativo di numerosi castelli. Ad esempio, nel rinnovo e nell'ampliamento del castello di Blois (1515-1524), furono realizzate finestre a croce e mansarde in stile manierista; di contro, alla tradizione medioevale francese si rifanno la copertura fortemente inclinata e la struttura della scala esterna, che fu per\u00f2 decorata secondo il gusto rinascimentale.\nAnaloghe considerazioni possono essere espresse per il castello di Fontainebleau (1528) e per il castello di Chambord (1519-1547): il primo con una loggia a tre ordini sovrapposti che rimanda al Palazzo Ducale di Urbino, mentre il secondo, progettato da Domenico da Cortona, caratterizzato da una scala circolare a doppia spirale ispirata a un'idea di Leonardo da Vinci.\nSebastiano Serlio, tra i maggiori trattatisti del Cinquecento, contribu\u00ec a esportare lo stile rinascimentale in Francia; prest\u00f2 la sua opera nel castello di Ancy-le-Franc e, ispirandosi alla villa di Poggioreale di Giuliano da Maiano, progett\u00f2 un edificio quadrato affiancato da torri angolari, mentre sui fronti del cortile interno impieg\u00f2 il motivo delle nicchie e dei pilastri binati proposti da Bramante nel cortile del Belvedere a Roma.\nA questo schema planimetrico \u00e8 riconducibile anche la Cour Carr\u00e9e del Louvre, di Pierre Lescot, i cui fronti furono arricchiti, in senso manierista, dalle decorazioni di Jean Goujon. I lavori iniziarono nel 1546 e si protrassero pi\u00f9 a lungo del previsto, con la costruzione di facciate con tre ordini sovrapposti dotate di volumi, leggermente sporgenti dalla parete di fondo, sormontati da frontoni arcuati. Per le proporzioni, il trattamento degli ordini, l'impiego di frontoni alternati sulle finestre e la cura dei particolari la Cour Carr\u00e9e \u00e8 annoverata come la prima vera opera rinascimentale francese.\nL'architettura francese raggiunse la piena indipendenza con l'opera di Philibert Delorme, il quale, dopo un apprendistato in Italia si stabil\u00ec definitivamente a Parigi. Tuttavia, quasi tutte le sue opere sono andate distrutte: si segnalano alcune parti del castello di Anet, costruito per Diana di Poitiers tra il 1552 e il 1559.\nL'altro importante architetto francese fu Jean Bullant, che lavor\u00f2 a \u00c9couen e nel castello di Chantilly, dove costru\u00ec una facciata forse ispirata a quella bramantesca di Santa Maria Nuova, con un grande arco sorretto da colonne binate.\nIn Spagna, l'architettura rinascimentale fu introdotta grazie agli scambi con l'Italia meridionale, dove gli spagnoli si erano insediati.\nUno dei primi esempi si riscontra nell'Ospedale Reale di Santiago de Compostela, iniziato nel 1501 da Enrique Egas, che per il suo schema cruciforme rimanda all'Ospedale Maggiore del Filarete.\nLa facciata dell'Alc\u00e1zar di Toledo (1537-1573), progettata da Alonso de Covarrubias, risente di influssi italiani limitati all'apparato decorativo. Invece, il cortile originario, ricostruito dopo le distruzioni inferte dalla guerra civile spagnola, presentava un'articolazione su due livelli simile a quello del palazzo della Cancelleria.\nAltro esempio di classicismo di stampo italiano \u00e8 costituito dal palazzo di Carlo V, a Granada, progettato tra il 1526 e il 1527 da Pedro Machuca, un pittore che sicuramente aveva avuto modo di conoscere le opere di Bramante durante gli anni della sua formazione trascorsi in Italia. Il palazzo si segnala per una facciata rustica e per il cortile circolare su due ordini di colonnati, che riprendono rispettivamente il modello del palazzo Caprini di Bramante e della corte, mai completata, della Villa Madama.\nNel contesto dell'architettura spagnola dell'epoca, l'opera dovette avere una certa rilevanza, rompendo con lo stile plateresco, ma la sua influenza non fu immediata.\nIl diretto successore del palazzo di Carlo V, \u00e8 il monastero dell'Escorial di Madrid, un vastissimo e austero edificio costruito tra il 1563 e il 1584 da Juan Bautista de Toledo e da Juan de Herrera. Voluto da Filippo II, presenta una pianta regolare che rimanda ancora al modello del Filarete, con un cortile centrale su cui affaccia la chiesa sormontata da una cupola. La pianta della chiesa, peraltro, ricorda molto da vicino lo schema di San Pietro in Vaticano.\nRispetto alla Spagna e alla Francia, nel resto d'Europa la situazione appare decisamente pi\u00f9 confusa, anche a causa della riforma protestante, che costituiva un ostacolo agli scambi culturali con l'Italia.\nTuttavia, si segnalano precoci esempi di architettura italiana: la cappella costruita nella cattedrale di Esztergom (1507, distrutta) e il palazzo delle Faccette a Mosca.\nVi sono poi una serie di edifici costruiti da architetti italiani, o direttamente influenzati dall'architettura italiana: la cappella della famiglia Fugger (1509-1518) ad Augusta, la cappella di Sigismondo a Cracovia di Bartolomeo Berecci (1516-1533), la Stadtresidenz a Landshut (dal 1536) e la residenza della regina Anna a Praga (iniziato nel 1533).\nNelle zone pi\u00f9 settentrionali, l'affermazione dei gusti rinascimentali dovette attendere la seconda met\u00e0 del Cinquecento.\nNei paesi fiamminghi, elementi nordici e rinascimentali, derivati dal Bramante e dal Serlio, confluirono nel Municipio di Anversa, edificato tra il 1561 ed il 1566, che divenne il modello per diversi palazzi europei, in particolare olandesi e tedeschi. Ad esso infatti si rif\u00e0 il Municipio di Augusta, costruito nei primi anni del XVII secolo su progetto di Elias Holl.\nAl pari di altre regioni dell'Europa continentale, nel Cinquecento anche l'Inghilterra si trovava separata dall'Italia, ma anche in Inghilterra vi fu almeno un esempio precoce di stile italiano: la tomba di Enrico VII, ad opera di Pietro Torrigiano.\nLa costruzione della tomba ebbe luogo tra il 1512 e il 1518 all'interno della cappella gotica appositamente realizzata sul fondo dell'abbazia di Westminster, dando luogo a un evidente contrasto stilistico.\nCome altrove, l'influenza italiana in Inghilterra rest\u00f2 a lungo limitata all'apparato decorativo. Il palazzo reale di Nonsuch (distrutto) rappresent\u00f2 forse la prima costruzione del Rinascimento inglese: malgrado le forme distanti dal gusto italiano, le ricche decorazioni anticheggianti dovettero certamente rappresentare un modello per altre costruzioni successive, come Hampton Court, in cui \u00e8 presente, emblematico, un infelice tentativo di recare un soffitto a cassettoni.\nAncora nell'ultimo scorcio del Cinquecento l'Inghilterra si dimostrava incapace di recepire pienamente lo stile rinascimentale, come testimoniato da una serie di grandi dimore di campagna (Longleat House, la Wollaton Hall e la Hardwick Hall) molto distanti dall'equilibrio e dalle proporzioni delle coeve costruzioni italiane.\nIl punto di svolta si ebbe solo nel Seicento, quando Inigo Jones introdusse lo stile palladiano nella regione.\nOpere come la Banqueting House, la Queen's Chapel, la Queen's House testimoniano la completa assimilazione dello stile di Andrea Palladio e dimostrano che anche in Inghilterra era quindi possibile praticare uno stile classico."}
{"id": "73964", "revid": "9", "url": "https://it.wikipedia.org/wiki?curid=73964", "title": "Olio eterico", "text": ""}
{"id": "73965", "revid": "196390", "url": "https://it.wikipedia.org/wiki?curid=73965", "title": "Prostaglandina endoperossido sintasi", "text": ""}
{"id": "73967", "revid": "78273", "url": "https://it.wikipedia.org/wiki?curid=73967", "title": "Ciclossigenasi", "text": ""}
{"id": "73976", "revid": "2043126", "url": "https://it.wikipedia.org/wiki?curid=73976", "title": "Stadio olimpico", "text": ""}
{"id": "73980", "revid": "1745361", "url": "https://it.wikipedia.org/wiki?curid=73980", "title": "Filtro", "text": ""}
{"id": "73982", "revid": "765341", "url": "https://it.wikipedia.org/wiki?curid=73982", "title": "Luis V\u00e1ez de Torres", "text": "Biografia.\nNon si conosce nulla dei primi anni di Torres, ma ad un certo punto egli entr\u00f2 a servizio della Spagna e si rec\u00f2 in Sud America.\nNel 1605 navig\u00f2 da Callao nel Per\u00f9 spagnolo, come secondo in comando di Pedro Fern\u00e1ndez de Quir\u00f3s, in un viaggio di esplorazione del Pacifico sud occidentale, durante il quale Torres era al comando della nave \"San Pedro\".\nNel maggio del 1606 raggiunsero le isole che Quir\u00f3s battezz\u00f2 (l'attuale Vanuatu). \nMentre navigavano attorno alle isole, l'imbarcazione di Quir\u00f3s fu spazzata via dal mare, costringendone il rientro in Messico.\nDopo aver cercato Quir\u00f3s senza alcun successo, e presumendo che fosse scomparso in mare, Torres riprese il viaggio designato verso Manila attraverso le Molucche. \nNel giugno 1607 Torres salp\u00f2. Venti contrari gli impedirono di prendere la via diretta lungo la costa nord della Nuova Guinea; cos\u00ec pass\u00f2 lungo la costa sud, attraverso uno stretto largo 150\u00a0km che ora porta il suo nome.\nPer molti anni si pens\u00f2 che Torres avesse preso una via vicina alla costa della Nuova Guinea, ma nel 1980 lo storico e marinaio del Queensland Brett Hilder dimostr\u00f2 che era pi\u00f9 probabile che Torres avesse preso una rotta pi\u00f9 meridionale, dalla quale potrebbe certamente aver visto Capo York, l'estremit\u00e0 settentrionale dell'Australia. \nSembra che Torres pass\u00f2 il resto della sua vita a Manila, ove lasci\u00f2 un resoconto del suo viaggio, che il geografo scozzese Alexander Dalrymple vide nel 1769 e fu questi che diede allo stretto il nome di Torres.\nJames Cook, che sapeva dello stretto, ci pass\u00f2 dopo aver scoperto la costa orientale dell'Australia nel 1770, durante il suo primo viaggio nel Pacifico."}
{"id": "73987", "revid": "463686", "url": "https://it.wikipedia.org/wiki?curid=73987", "title": "Molare tribosfenico", "text": "La forma del molare a tre cuspidi, che \u00e8 considerata una delle caratteristiche pi\u00f9 importanti dei mammiferi, \u00e8 detta tribosfenica. Questa forma del molare ha due caratteristiche importanti: il \"trigonide\", l'estremit\u00e0 tagliente, ed il \"talonide\", che frantuma. Con l'eccezione del mammifero giurassico Shuotherium, il talonide \u00e8 situato dietro il trigonide.\nLa forma tribosfenica compare in tutte le specie di mammiferi. Nei monotremi sembra che si sia sviluppata indipendentemente piuttosto che da un antenato comune con i marsupiali e i placentati."}
{"id": "73988", "revid": "81103", "url": "https://it.wikipedia.org/wiki?curid=73988", "title": "Carcharodon carcharias", "text": "Carcharodon carcharias (, 1758), chiamato anche Grande squalo bianco, carcarodonte o talvolta semplicemente squalo bianco \u00e8 un pesce condroitto della famiglia dei Lamnidi. Unico rappresentante vivente del genere \"Carcharodon\", questo squalo \u00e8 il pi\u00f9 grande pesce predatore esistente sul pianeta, nonch\u00e9 il terzo pesce pi\u00f9 grande in assoluto, dopo lo squalo balena e lo squalo elefante.\nEtimologia.\n\u00c8 stato Carlo Linneo a dare allo squalo bianco il primo nome scientifico, \"Squalus carcharias\", nel 1758. Sir Andrew Smith gli ha dato quello generico di \"Carcharodon\" nel 1833. Nel 1873 il nome generico \u00e8 stato accorpato a quello scientifico dato da Linneo, diventando cos\u00ec quello attuale di \"Carcharodon carcharias\". \"Carcharodon\" viene dal termine greco antico \u03ba\u03b1\u03c1\u03c7\u03b1\u03c1\u03cc\u03b4\u03c9\u03bd \"karchar\u00f3d\u014dn\" (composto di \u03ba\u03ac\u03c1\u03c7\u03b1\u03c1\u03bf\u03c2 \"k\u00e1rcharos\", che significa \"aguzzo\", con quello di \u1f40\u03b4\u03bf\u03cd\u03c2, \u1f40\u03b4\u03cc\u03bd\u03c4\u03bf\u03c2, \"od\u00f3us, od\u00f3ntos\", che significa \"dente\"). Dato che \u03ba\u03b1\u03c1\u03c7\u03b1\u03c1\u03af\u03b1\u03c2, \"karchar\u00edas\", significa \"squalo\", il significato finale \u00e8 \"squalo dai denti aguzzi\".\nStoria evolutiva.\nIl grande squalo bianco sembra essere apparso sul pianeta durante il Miocene mentre il pi\u00f9 antico fossile conosciuto \u00e8 stato datato come risalente a 16 milioni di anni fa. lo squalo bianco potrebbe discendere da un gigantesco squalo preistorico, il \"Carcharodon megalodon\", perch\u00e9 la somiglianza dei denti e le dimensioni molto elevate hanno spinto molti studiosi a ritenere che essi fossero strettamente legati dal punto di vista evolutivo.\nIl \"Megalodon\" \u00e8 stato dunque inserito nel genere \"Carcharodon\", ovvero nello stesso genere a cui appartiene anche lo squalo bianco. Tuttavia, altri biologi ritengono che, nonostante l'indiscussa appartenenza di entrambi all'ordine dei Lamniformi, lo squalo bianco in realt\u00e0 sia pi\u00f9 imparentato con il progenitore del Mako, l\"Isurus hastalis\", e assegna il \"Megalodon\" al genere \"Carcharocles\".\nI paleontologi Shelton Applegate, John Maisey, Robert Purdy, e il biologo Leonard Compagno sostengono che sia il \"Megalodon\" che lo squalo bianco siano derivati dal \"Cretolamna\" tramite il \"Carcharodon orientalis\", e che vadano dunque considerati membri di uno stesso genere (il \"Carcharias\") e di una stessa famiglia (Lamnidi). Henri Cappetta, John Long, Mikael Siverson, e David Ward ritengono invece che lo squalo bianco derivi da una linea separata da quella del \"Megalodon\", il quale a sua volta deriverebbe dal \"Cretolamna\" tramite l\"Otodus\", due squali preistorici ormai estinti. Inoltre criticano i teorici della discendenza dal \"Carcharodon orientalis\" in quanto ritengono che esso appartenesse ad una linea evolutiva morta. La somiglianza tra i denti del \"Megalodon\" e quelli del bianco sarebbe allora soltanto il frutto di una convergenza evolutiva non dovuta ad un legame genetico diretto. Ma su questo punto il dibattito tra i biologi \u00e8 ancora in corso.\nDescrizione.\n\u00c8 una specie sempre massiccia, seppure di corporatura variabile. Muso di forma conica, un po' bombato nella parte inferiore. Ha occhi scuri e rotondi, \u00e8 privo di membrana nittitante e ha cinque fessure branchiali, le quali possono pompare acqua soltanto se lo squalo \u00e8 in movimento. La prima pinna dorsale \u00e8 grande e falciforme e inizia a livello dell'estremit\u00e0 posteriore di quelle pettorali anch'esse falciformi. La seconda pinna dorsale comincia a livello della pinna anale, ed entrambe sono di piccole dimensioni. Tutte le pinne sono senza spina dorsale. La pinna caudale \u00e8 grande e a forma di mezzaluna simmetrica, anche se in realt\u00e0 la parte superiore \u00e8 leggermente pi\u00f9 lunga di quella inferiore. Il peduncolo caudale \u00e8 depresso in senso dorso-ventrale, in modo da formare due ampie carene sui lati. Il colore \u00e8 bianco nella parte inferiore del corpo, mentre ha tonalit\u00e0 variabili dal grigio al blu, talvolta ardesia, nella parte superiore. La linea di separazione tra le due colorazioni \u00e8 netta e frastagliata, e proprio grazie a questa doppia colorazione la visibilit\u00e0 dello squalo bianco viene ridotta, perch\u00e9 si presenta scuro se visto dall'alto e chiaro se visto in controluce.\nLa pelle dello squalo bianco (come quella degli altri squali) non \u00e8 ricoperta di vere e proprie scaglie, ma di dentelli dermici appuntiti, che misurano da qualche decimo di millimetro a 1\u00a0cm, costituiti da una dentina ricoperta di smalto; hanno come funzione principale quella di far scorrere in modo altamente idrodinamico l'acqua lungo il corpo dello squalo, e inoltre lo proteggono dai parassiti.\nPossiede quella che, per convinzione popolare, \u00e8 stata per anni ritenuta la pi\u00f9 potente mascella tra gli animali viventi, studi pi\u00f9 recenti hanno scoperto per\u00f2 che il morso dei coccodrilli \u00e8 fino a quindici volte pi\u00f9 potente. In verit\u00e0, il morso dello squalo bianco non \u00e8 nemmeno nella top 10 dei morsi pi\u00f9 potenti del regno animale, probabilmente perch\u00e9 lo squalo si \u00e8 evoluto per cacciare prede come foche, pesci e delfini, creature dal corpo tutto sommato molle e non corazzato, a differenza di predatori terrestri come tigri o orsi che si sono evoluti per dare la caccia a grandi erbivori dalla mole possente e dalla costituzione massiccia e robusta. C'\u00e8 inoltre da notare che lo squalo bianco, a differenza di quest'ultimi, non ha bisogno di un morso particolarmente forte perch\u00e9 uccide le sue prede pi\u00f9 piccole ingoiandole immediatamente e quelle pi\u00f9 grandi strappando loro brandelli di carne per poi aspettare che muoiano dissanguate (tattica denominata \"mordi e fuggi\") laddove questi animali per uccidere le loro prede devono esercitare una grande forza per soffocarle. Per dare un termine di paragone, la forza del morso di uno squalo bianco di 1,5 t non supera i 3000 N (300 kg forza), pari a un quinto della sua massa corporea, mentre la pressione mascellare \u00e8 pari a 281 kg/cm2.(4000 PSI) La stessa forza \u00e8 esercitata da un leone, ma con un peso sei volte minore, mentre un coccodrillo marino della met\u00e0 del suo peso pu\u00f2 mordere con una potenza di oltre 40000 N (4000 kg forza) per 1000 kg/cm2.\nLa bocca dello squalo bianco \u00e8 dotata di varie file di denti: triangolari e seghettati sull'arcata superiore per sminuzzare la preda, lunghi e appuntiti su quella inferiore per pugnalare e tenere ferma la preda. I denti possono arrivare fino ai 7,5\u00a0cm di lunghezza.\nGrazie alla rete mirabile che gli permette di sfruttare al meglio il calore generato dai potenti muscoli e dal metabolismo, riesce a raggiungere una leggera endotermia, cosa che permette al suo organismo di essere particolarmente reattivo e prestante durante la caccia.\nDimensioni.\nQuesta specie presenta dimorfismo sessuale e le femmine sono generalmente pi\u00f9 grandi dei maschi. I maschi di grande squalo bianco possono misurare dai 3 ai 4 metri mentre le femmine variano dai 4 ai 5 metri, il peso di un esemplare adulto \u00e8 compreso tra i 680 e i 1100 kg, tuttavia negli esemplari femmina pu\u00f2 aumentare temporaneamente ben oltre la tonnellata durante il periodo di gestazione.\nNel 1987 a Ledge Point, in Australia, fu avvistato un esemplare della lunghezza di 6 metri, solo questo caso e pochi altri avvistamenti sono ritenuti attendibili, tuttavia, nel 2019, \u00e8 stato avvistato alle Hawaii un grande squalo bianco femmina conosciuto col nome di Deep Blue, sebbene l'animale non sia mai stato misurato tutte le fonti concordano sul fatto che lo squalo sia lungo poco meno di 7 metri.&lt;br&gt;\nSensi.\nA livello uditivo lo squalo bianco percepisce le vibrazioni sonore a grande distanza e il suo olfatto \u00e8 molto acuto. Inoltre, come gli altri squali, pu\u00f2 percepire dei debolissimi campi elettrici e bio-elettrici generati dall'attivit\u00e0 motoria delle sue potenziali prede. Deve questa capacit\u00e0 a particolari organi sensoriali posti sull'estremit\u00e0 del muso chiamate \"ampolle di Lorenzini\". Grazie ad esse lo squalo riesce a percepire il campo elettrico di una preda a partire da mezzo miliardesimo di volt.\nInoltre, in comune con gli altri pesci e con la maggior parte degli anfibi, possiede la linea laterale, un organo composto da una serie di organi ricettori disposti lungo i fianchi dell'animale, sensibili alle vibrazioni a bassa frequenza e alle onde di pressione generate dal moto di corpi solidi nell'acqua. Le ampolle di Lorenzini e la linea laterale permettono allo squalo bianco di percepire la posizione, la grandezza e i movimenti di una preda, anche senza l'ausilio della vista, cosa utilissima in acque torbide, poco illuminate, o nella fase finale dell'attacco, quando lo squalo ha gi\u00e0 ruotato gli occhi all'indietro per proteggerli da eventuali graffi causati dalla preda che si difende. Si \u00e8 infatti ritenuto, per molto tempo, che la vista giocasse un ruolo secondario nella predazione, ma si \u00e8 capito recentemente che gli squali bianchi hanno una vista molto acuta, su cui fanno grande affidamento. La perdita parziale o totale della capacit\u00e0 visiva pu\u00f2 compromettere le possibilit\u00e0 di sopravvivenza dell'animale: infatti nel momento del morso esso protegge i suoi occhi ruotandoli all'indietro fino a farli sparire dalle cavit\u00e0 oculari, a differenza di altre specie di squali che sono invece provviste di una protezione naturale chiamata membrana nittitante, che si alza come se fosse una palpebra, ma dal basso verso l'alto, con lo scopo di coprirne l'occhio, proprio per evitare qualsiasi lesione. Recenti studi hanno mostrato che di notte tende ad avvicinarsi alle coste molto illuminate per sfruttarne la luce riflessa.\nIl grande squalo bianco \u00e8 uno tra i pochi squali che sollevano regolarmente la testa sopra la superficie del mare per guardare gli altri oggetti: questo comportamento \u00e8 tipico dei cetacei ma raro nei pesci, ed \u00e8 noto come spyhopping. Una possibile spiegazione di questa anomalia pu\u00f2 essere dovuta al fatto che l'odore viaggia attraverso l'aria pi\u00f9 velocemente che attraverso l'acqua, perci\u00f2, quella che apparentemente potrebbe essere scambiata per una forma di curiosit\u00e0, sarebbe invece soltanto un modo di ottimizzare il pur gi\u00e0 potente olfatto dello squalo.\nDieta e caccia.\nLo squalo bianco \u00e8 un cacciatore altamente specializzato, anche se la sua dieta pu\u00f2 variare molto a seconda della zona in cui vive. Nel Mar Mediterraneo caccia tonni, pesce spada, tartarughe di mare, altri squali, delfini. Non attacca grandi cetacei come le balene ma se si imbatte in una carcassa non esita a divorarla e in queste situazioni sembra essere pi\u00f9 disponibile ad accettare la presenza di altri squali e sembra essere anche molto selettivo, divorando soltanto la parte pi\u00f9 ricca di grassi e risputa il muscolo, meno nutriente. In altre parti del mondo pu\u00f2, ad esempio, cibarsi prevalentemente di foche o leoni marini. Sembra che non disdegni anche i rifiuti che vengono gettati dalle navi e qualunque tipo di spazzatura possa venire a trovare. Lo squalo bianco caccia le prede agili con una tecnica simile all'agguato, senza girare intorno alle sue prede, ma sorprendendole da sotto. La velocit\u00e0 in risalita, durante la predazione, gli \u00e8 consentita dal fatto che lo squalo bianco (come tutti gli squali) \u00e8 privo della vescica natatoria, organo idrostatico presente nei pesci ossei e che serve per poter stare a profondit\u00e0 variabili e che comunque rallenta una risalita rapida.\nA Seal Island, in Sudafrica, i grandi squali bianchi sono soliti predare le otarie orsine del capo che nuotano in superficie, soprattutto in prossimit\u00e0 delle isole, con una particolare tecnica di caccia. Tutto, solitamente, avviene durante le ore notturne, al crepuscolo o all'alba. La tecnica di caccia utilizzata, \u00e8 sorprendente, lo squalo nuota sui fondali in prossimit\u00e0 dei canali utilizzati dalle otarie per lasciare o tornare all'isola, al buio, e ad una profondit\u00e0 di 20/30 metri, lo squalo risulta del tutto invisibile alle sue prede, una volta avvistata l'otaria, lo squalo si lancia all'attacco nuotando verso la preda in superficie a grande velocit\u00e0 (circa 40 km orari) e addentando l'otaria in movimento, tale \u00e8 la velocit\u00e0 di movimento che lo slancio fa balzare lo squalo completamente fuori dall'acqua con l'otaria in bocca. Questo comportamento predatorio \u00e8 stato documentato in Sudafrica, Australia e in California alle Farallon Islands.\nPoich\u00e9 ogni attacco comporta un grande dispendio di energie lo squalo prepara i suoi agguati con grande attenzione, adattando il suo stesso stile di vita e i suoi spostamenti, in base ai luoghi e ai periodi di riproduzione delle sue prede. Una volta agguantata la preda lo squalo bianco scuote la testa utilizzando la mascella come una sega per provocare tagli pi\u00f9 ampi e profondi al fine di strappare pezzi di carne pi\u00f9 grossi, proprio come farebbe un cane. Secondo uno studio del Journal of Zoology pubblicato nel 2009, nel cacciare le foche lo squalo bianco sceglie e pedina le sue prede a distanza, in cerca del momento migliore per colpire, ed \u00e8 in grado di trarre esperienza da ogni attacco al fine di aumentare la percentuale di successo e minimizzare il dispendio di energie.\nLa tecnica di caccia varia a seconda del tipo di preda. Le foche, pi\u00f9 piccole, vengono predate dal basso verso l'alto e uccise e divorate immediatamente. Gli elefanti marini del nord, invece, essendo pi\u00f9 grandi e pericolosi, vengono morsi posteriormente in modo da far s\u00ec che la preda non possa muoversi; cos\u00ec facendo lo squalo attende al sicuro che la preda si dissangui per poi divorarla con calma. Lo squalo bianco pu\u00f2 occasionalmente tentare di attaccare lagerinchi, grampi, tursiopi, suse, focene e focenoidi ma la loro velocit\u00e0 e il loro sonar riescono nella maggior parte delle volte a far s\u00ec che i suoi attacchi non vadano a segno. Talvolta, se in gruppi numerosi, i delfini possono far allontanare l'aggressore grazie a movimenti della coda e contrapposizioni frontali. Soprattutto se vi sono piccoli da difendere i delfini li circondano e sbattendo fortemente la coda fanno desistere l'animale. Un simile comportamento \u00e8 stato osservato anche quando ad essere minacciati dallo squalo sono stati dei bagnanti.\nLo squalo bianco \u00e8 un predatore all'apice della catena alimentare ed \u00e8 sempre stato considerato privo di predatori naturali. Recenti studi condotti dalla biologa Ingrid Visser, hanno tuttavia dimostrato (con spettacolare documentazione fotografica) che l'orca pu\u00f2 uccidere lo squalo non solo per difesa (come si era sempre creduto), bens\u00ec, in carenza di prede pi\u00f9 facili, pu\u00f2 mettere in atto veri e propri assalti di gruppo contro lo squalo bianco con l'intento di cibarsene, tramortendolo a colpi di coda, o addirittura girandolo di proposito sul dorso per provocargli l'immobilit\u00e0 tonica.\nComportamento sociale.\nGli squali bianchi sono animali prevalentemente solitari, tuttavia capita che in certi periodi di caccia vi siano assembramenti di molti esemplari in aree ristrette. Dato che queste situazioni possono generare conflitti, gli squali bianchi hanno elaborato una modalit\u00e0 di comunicazione che avviene tramite movimenti del corpo aventi lo scopo di creare una gerarchia che risolva i conflitti in modo non violento. Si \u00e8 allora scoperto che quando uno squalo bianco vuole prevalere nei confronti di un suo simile, esso compie particolari movimenti che segnalano intenzioni aggressive: inarca la schiena, mostra i denti, apre e chiude le fauci con rapidi scatti, sbatte violentemente la coda sulla superficie e mostra le sue dimensioni girando attorno al rivale. Spesso l'interazione si risolve con la sottomissione di uno dei due animali ma talvolta possono esservi scontri violenti, anche mortali.\nOsservazioni sugli squali bianchi in Sudafrica mostrano che la gerarchia si basa sulle dimensioni, sul sesso e sulla stanzialit\u00e0 degli esemplari: le femmine dominano i maschi, gli squali pi\u00f9 grandi dominano quelli pi\u00f9 piccoli, gli stanziali dominano i nuovi arrivati. I gruppi che si vengono a formare possono essere paragonati a dei \u201cclan\u201d simili a quelli dei gruppi di lupi dove vi \u00e8 uno squalo dominante su altri squali del gruppo, e dove gli scontri avvengono tra capi e membri di clan rivali.\nRiproduzione.\nQuesto squalo pu\u00f2 vivere dai 30 ai 40 anni. La maturit\u00e0 sessuale \u00e8 raggiunta a 3,8 metri di lunghezza nei maschi e tra 4,5 e 5 metri nelle femmine. La specie \u00e8 ovovivipara e, , questa specie non mostra il cannibalismo intrauterino come verificato nello squalo toro, ma piuttosto si nutre di uova non fecondate. Il parto avviene tra primavera ed estate, e la gestazione dura probabilmente all'incirca un anno. I piccoli alla nascita hanno taglia compresa tra 1,2 e 1,5 metri e hanno i denti dotati di minute cuspidi laterali, con quelli inferiori talora ancora con i bordi lisci anzich\u00e9 seghettati. Il numero massimo di piccoli per figliata si suppone sia tra 10 e 14.\nDistribuzione e habitat.\nSostanzialmente cosmopolita \u00e8 diffuso particolarmente in acque fredde o temperate tra gli 11 e 24\u00a0\u00b0C, sulla costa o al largo. \u00c8 particolarmente presente al largo delle coste meridionali dell'Australia, del Sudafrica, della California, del Messico, del nord-est degli Stati Uniti e nell'isola messicana di Guadalupe, in Nuova Zelanda. \u00c8 tuttavia possibile trovarlo anche in acque pi\u00f9 calde, come ai Caraibi. Vi sono aree diventate particolarmente interessanti per l'elevato numero di esemplari presenti, come Seal Island in Sudafrica, dove vi \u00e8 una colonia di decine di migliaia di otarie che attirano numerosi grandi esemplari di squali bianchi e, di riflesso, numerosi turisti che vengono ad ammirarne le predazioni. In un'area del Pacifico tra Bassa California e Hawaii vi \u00e8 il cosiddetto White Shark Caf\u00e9, ricco di squali bianchi per ragioni tuttora poco chiare.\nPresente anche nel mar Mediterraneo dove vi \u00e8 una zona di riproduzione nell'area che comprende Sicilia, Malta e Tunisia. Uno studio del 2010 effettuato sul patrimonio genetico di squali bianchi presenti in Turchia, Tunisia e Sicilia e pubblicato sulla rivista \"Proceedings of the Royal Society\" ha ipotizzato che gli squali bianchi del mediterraneo siano arrivati dall'Australia 450.000 anni fa attraverso lo Stretto di Gibilterra a causa di un errore nel seguire le correnti marine e che non siano pi\u00f9 riusciti ad uscirne. A dimostrarlo sarebbe il loro patrimonio genetico, molto pi\u00f9 simile a quello degli squali bianchi australiani rispetto a quello degli squali bianchi atlantici. Lo stesso studio, inoltre, sostiene che poich\u00e9 gli squali atlantici entrano nel mediterraneo assai raramente, gli squali bianchi del mediterraneo siano isolati geneticamente.\n\u00c8 uno squalo pelagico, ma si avvicina alle coste particolarmente nelle zone dove la piattaforma continentale \u00e8 molto vicina ad esse o nelle aree particolarmente ricche di potenziali prede (come, ad esempio, colonie di otarie, foche, o pinguini). Non tollera le acque dolci ma pu\u00f2 frequentare aree vicino ad estuari e penetrare all'interno di baie saline poco interessate a fenomeni di bassa marea, nonch\u00e9 in aree dove sono presenti scarichi fognari, dato che i residui organici attirano l'attenzione dei sensi dello squalo. Tende a restare ad una profondit\u00e0 che va dalla superficie ai 250 metri, anche se pu\u00f2 scendere molto oltre, fino a 1.200 metri e compie numerose tratte trans-oceaniche, per esempio dal Sudafrica all'Australasia, o dalla California alle Hawaii. \u00c8 assente nelle regioni fredde dell'Artico, dell'Antartico, nel Mar Nero e nel Mar Baltico. Tende ad evitare le zone nelle quali la presenza umana si manifesta con pesca eccessiva e inquinamento delle acque, tuttavia sembra che persista in alcune aree densamente abitate come lo Stretto di Messina o le spiagge californiane e australiane. Di tanto in tanto, questa specie pu\u00f2 raggiungere anche il Mare di Okhotsk e la Terra del Fuoco, ma solo raramente.\nRapporti con l'uomo.\n\u00c8 tra gli squali giudicati pericolosi per l'uomo, insieme allo squalo longimanus, allo squalo tigre e allo squalo leuca (\"Carcharhinus leucas\"), e spesso viene definito \"il mangiatore di uomini\". In effetti lo squalo bianco \u00e8 pericoloso per l'uomo qualora se ne entri in contatto, dato il suo morso micidiale e la sua abitudine di attaccare otarie, foche e leoni marini in prossimit\u00e0 della superficie, anche se questi attacchi sono spesso dei \"morsi esplorativi\" o potrebbero essere dovuti alla somiglianza che ha, vista dal basso, la forma di un surfista steso sulla tavola rispetto a quella dei mammiferi marini sopracitati. Lo squalo bianco non \u00e8 per\u00f2 un pericolo in termini assoluti, poich\u00e9 escludendo le aree geografiche nelle quali \u00e8 notoriamente presente in alte concentrazioni, la probabilit\u00e0 di incontrare uno squalo bianco durante una normale attivit\u00e0 ricreativa \u00e8 estremamente rara.\nStatistiche sugli attacchi.\nSono stati registrati 18 attacchi di squalo bianco in Italia, 4 dei quali con esito fatale. Il Florida Museum of Natural History cura un database chiamato ISAF (\"International Shark Attack File\") all'interno del quale vengono censiti tutti gli attacchi di squalo nel quale sono coinvolti gli esseri umani (in acqua e su imbarcazioni). Ovviamente sono registrati soltanto gli attacchi non provocati. Per quanto riguarda lo squalo bianco le statistiche dicono che nel mondo, tra il 1876 e il 2010 vi sono stati 244 attacchi non provocati dei quali 65 si sono rivelati mortali. La stragrande maggioranza degli attacchi avviene in acque superficiali e gli stati pi\u00f9 coinvolti sono: Florida, California, Australia, Hawaii, isole Figi, Bahamas e Sudafrica. Il tasso di mortalit\u00e0 degli attacchi \u00e8 in forte discesa, sia per la sempre maggiore informazione che viene fatta nelle spiagge a rischio, sia per le reti protettive che vengono installate nei luoghi turistici.\nParallelamente all'ISAF \u00e8 stato istituito anche il MEDSAF (\"Mediterranean Shark Attack File\") che classifica gli attacchi di squalo non provocati nel solo Mediterraneo. Secondo i dati presenti in questo database, dal 1890 al 1998 lo squalo bianco \u00e8 stato sicuramente responsabile del 60,6% degli attacchi totali di squalo avvenuti nel mediterraneo (37 attacchi) e del 52% degli attacchi mortali (22 morti). \u00c8 da considerare comunque che molti attacchi, specie in passato, non sono mai stati segnalati. Dal medesimo database si apprende che l'ultimo attacco mortale di squalo nel Mediterraneo \u00e8 stato causato da uno squalo bianco la mattina del 2 febbraio 1989, nel Golfo di Baratti (Piombino), ai danni del sub Luciano Costanzo, molestato a 27 metri di profondit\u00e0 mentre puliva dei cavi sottomarini, e ucciso in superficie mentre tentava di raggiungere la barca di appoggio.\nNonostante questi dati possano sembrare inquietanti, in realt\u00e0 l'ISAF si propone di spingere l'opinione pubblica verso un approccio pi\u00f9 razionale al problema. Ha perci\u00f2 fornito un dettagliato numero di casi di morte per diversi motivi comparandone i rischi con quelli relativi agli attacchi di squalo.\nSquali bianchi in cattivit\u00e0.\nAllo stato attuale (2020) non si hanno notizie di squali bianchi in cattivit\u00e0, sebbene alcuni acquari siano riusciti ad ospitarne alcuni esemplari per periodi pi\u00f9 o meno lunghi.\nNell'agosto del 1980 una femmina di 2,4 metri, \"Sandy\" fu ospitata nel California Academy of Sciences a San Francisco in California, ma venne liberata perch\u00e9 si rifiutava di mangiare e sbatteva contro le pareti della vasca.\nNell'agosto del 1981 uno squalo bianco \u00e8 sopravvissuto per 16 giorni al SeaWorld di San Diego in California, prima di essere rilasciato.\nIl Monterey Bay Aquarium ha ospitato e poi liberato cinque diversi squali bianchi in cattivit\u00e0. Il primo esemplare, una femmina, \u00e8 stato introdotto nel 2004 ed \u00e8 rimasto in esposizione per 198 giorni, record assoluto di permanenza di uno squalo bianco in cattivit\u00e0. Nell'agosto del 2006 uno squalo bianco maschio \u00e8 rimasto in vasca per 137 giorni, nell'agosto del 2007 un altro maschio \u00e8 stato tenuto in cattivit\u00e0 per 162 giorni mentre nell'agosto 2008 la permanenza di una femmina \u00e8 stata soltanto di 11 giorni. L'ultimo squalo ad essere ospitato nell'acquario californiano \u00e8 stata una femmina che vi \u00e8 rimasta per 70 giorni ed \u00e8 stata liberata il 4 novembre 2009, in anticipo sui tempi previsti a causa del comportamento aggressivo che manifestava verso gli altri squali. Quest'ultima \u00e8 stata l'unica dei cinque squali catturati a morire dopo la liberazione, in quanto nel marzo 2010 \u00e8 stata uccisa da una rete da pesca. Dei cinque squali, tre sono stati catturati appositamente per essere inseriti nell'acquario, due invece vi sono giunti per cattura accidentale da parte di pescherecci. Tutti gli squali al momento della liberazione sono stati dotati di un sensore che ne ha monitorato gli spostamenti per alcuni mesi.\nSquali bianchi e turismo.\nIl fascino degli squali bianchi spinge molti turisti a recarsi nei luoghi dove \u00e8 possibile avvistarli e osservarli in immersione. I luoghi pi\u00f9 quotati per lo \"shark tourism\" sono generalmente Seal Island in Sudafrica, l'isola di Guadalupe in Messico, Rottnest Island in Australia e Stewart Island in Nuova Zelanda. Ci sono diversi metodi di approccio. \u00c8 possibile osservare gli squali dalla barca grazie alle operazioni di pasturazione (\"chumming\") del mare con sangue e materiali organici di prede abituali degli squali, in modo da attirare lo squalo verso la barca. Un altro metodo \u00e8 quello di legare alla barca una fune dove all'altro capo viene agganciata la sagoma di una foca: lo squalo vede la sagoma e l'attacca dal basso effettuando un salto fuori dall'acqua, per la gioia delle cineprese dei turisti.\nL'osservazione pu\u00f2 essere fatta anche in acqua grazie all'ausilio di gabbie metalliche, sempre previa pasturazione del mare circostante. L'osservazione e l'interazione con grandi squali bianchi fuori dalla gabbia viene effettuata solo da pochi e coraggiosi esperti data la pericolosit\u00e0 dell'animale. \nAttualmente \u00e8 in corso una polemica tra gli addetti ai lavori sull'opportunit\u00e0 di attirare gli squali con materiali organici, in quanto alcuni ricercatori sostengono che nel tempo gli squali potrebbero associare l'uomo alla presenza di esche e sangue, con relativo pericolo per i bagnanti. Da parte degli operatori turistici viene per\u00f2 fatto notare come questa presunta associazione sia ancora tutta da dimostrare, in quanto le aree di pasturazione sono gi\u00e0 aree di caccia per gli squali. Inoltre viene posto l'accento sull'importanza del turismo per la salvaguardia dello squalo: infatti sensibilizzerebbe l'opinione pubblica sulla necessit\u00e0 di proteggere lo squalo bianco e spingerebbe gli abitanti del posto a proteggere le aree turistiche, al fine di salvaguardare il non indifferente indotto economico dovuto alla presenza di questi squali. Questo non toglie che in alcuni stati, come l'Alabama il \"chumming\" sia vietato per legge, al fine di salvaguardare i bagnanti.\nStato di conservazione.\nLo squalo bianco \u00e8 attualmente minacciato e rientra tra le specie protette dalla Convenzione sul commercio internazionale delle specie minacciate di estinzione (CITES). Leggi specifiche sono state inoltre deliberate dagli Stati di Australia, Sudafrica, Namibia, Israele, Malta, Italia, California, Florida e Nuova Zelanda. L'Australia ha messo a punto un piano di recupero globale per i grandi squali bianchi presenti nelle sue acque.\nLe cause della diminuzione degli esemplari consistono nel depauperamento del patrimonio ittico di cui lo squalo bianco si nutre, la pesca accidentale soprattutto in tonnare o spadare, quella a scopo sportivo o mirata alla commercializzazione di denti, pinne o mandibole complete, e la presenza di reti alla deriva. Come per gli altri squali \u00e8 oggetto di pesca commerciale a scopo alimentare per la preparazione della zuppa di pinne di squalo anche se non rientra tra le specie privilegiate, e la sua carne non sembra essere particolarmente pregiata.\nL'Unione Internazionale per la Conservazione della Natura (IUCN) lo ha inserito nella sua lista rossa classificandolo come \"vulnerabile\", stima effettuata quando si riteneva che lo squalo bianco fosse un animale fondamentalmente stanziale. Recentemente, per\u00f2, uno studio dell'Universit\u00e0 di Stanford ha evidenziato che lo squalo bianco compie migrazioni fino a 18\u00a0000\u00a0km, per cui ultimamente si ipotizza che spesso sia stato contato pi\u00f9 volte uno stesso esemplare. Questo significa che la popolazione di squali bianchi nel mondo \u00e8 stata finora grandemente sovrastimata e si ipotizza un futuro aggiornamento dello stato di rischio, in quanto il nuovo calcolo proposto dall'universit\u00e0 di Stanford ipotizza la presenza di soli 3.500 esemplari in tutto mondo, meno delle tigri.\nDocumentari.\nSono stati realizzati numerosi documentari su questo animale e uno dei primi e pi\u00f9 interessanti \u00e8 \"Mare Blu, Morte Bianca\", del 1971, con immagini subacquee, molto ben realizzate e servizi specializzati. Il National Geographic ha prodotto numerosi documentari sugli squali e sul loro rapporto con l'uomo, tra i quali \"Oltre la paura - Comunicare con i grandi squali bianchi\", \"Squali assassini\", \"Squali feroci\". Memorabile \u00e8 anche il documentario di Jacques-Yves Cousteau \"Il grande squalo bianco\" del 1992. \u00c8 da ricordare anche il pi\u00f9 recente Sharkwater, del 2007, che ha ricevuto numerosi premi."}
{"id": "73989", "revid": "1573940", "url": "https://it.wikipedia.org/wiki?curid=73989", "title": "Crocodylus niloticus", "text": "Il coccodrillo del Nilo (Crocodylus niloticus ) \u00e8 un rettile acquatico dell'ordine crocodylia, diffuso in Africa lungo il fiume Nilo.\nDescrizione.\nIl coccodrillo del Nilo \u00e8 un pericolo mortale per gli animali che vivono nel suo stesso ambiente. Possiede robuste zampe dotate di artigli con le quali si arrampica sugli argini dei fiumi con agilit\u00e0. La femmina grazie agli artigli scava una fossa in cui verranno deposte le uova.\nLe narici permettono al coccodrillo di respirare anche quando \u00e8 sott'acqua perch\u00e9 sono poste nella parte alta del muso. Uno strato di pelle impedisce all'acqua di entrare nelle narici.\nI suoi denti sono robusti consentendo cos\u00ec all'animale di strappare grandi brandelli di carne dalla preda. La forza del morso del coccodrillo del Nilo arriva fino a 16460 N (1678 chilogrammi forza), la seconda pi\u00f9 alta in natura dopo quella del coccodrillo marino.. Solo il Tirannosauro, nella storia evolutiva , sembra abbia avuto un morso pi\u00f9 potente; mentre il morso dello squalo bianco \u00e8 oltre dieci volte pi\u00f9 debole. La pressione mascellare registrata \u00e8 quasi pari a quella sul fondo della fossa delle Marianne, ovvero 900 kg/cm2. I denti crescono in continuazione e vengono sostituiti da altri sempre nuovi. La curiosit\u00e0 \u00e8 che il coccodrillo non pu\u00f2 masticare. Le mascelle si chiudono a scatto ad una velocit\u00e0 di diverse centinaia di chilometri orari.\nGli occhi sono situati nella parte pi\u00f9 alta della testa per permettere al coccodrillo di individuare e sorvegliare prede quando \u00e8 sommerso.\nLa lunghezza di un esemplare adulto varia da 3,5 metri a 5 metri con un peso compreso tra i 225 e i 750 Kg, la specie presenta dimorfismo sessuale e in genere i maschi sono pi\u00f9 grandi delle femmine di circa il 30%. In alcuni rari casi possono esserci esemplari che raggiungono i 6 metri di lunghezza e un peso di 1000 Kg.\nIl coccodrillo del Nilo presenta una forma della testa irregolare senza creste ben marcate e 18-19 denti sul lato della mascella, 14-15 sulla mandibola. Da 4 o 6 scudi carenati nella regione post occipitale e 6 sulla nuca, disposti in serie trasversali e 6-8 serie longitudinali sul dorso dove tutti gli scudi presentano una forte chiglia longitudinale. La zampa anteriore ha 5 dita e quella posteriore ne ha 4 interamente palmate. Presenta un colore verdastro scuro, con notevoli variazioni individuali, che possono arrivare al bruno o al color cioccolato.\nBiologia.\nComportamento.\nSiccome i rettili, al contrario dei mammiferi e degli uccelli, non hanno il sangue caldo, il coccodrillo per riscaldarsi deve costantemente crogiolarsi al sole. Per evitare che il suo corpo si surriscaldi troppo, il coccodrillo del Nilo si rifugia all'ombra o si tuffa nell'acqua. Il coccodrillo del Nilo morde ma non pu\u00f2 masticare.\nAlimentazione.\nLa fauna disponibile \u00e8 il fattore che determina la taglia del coccodrillo: pi\u00f9 ci sono prede disponibili pi\u00f9 il coccodrillo pu\u00f2 crescere in dimensione.\nI suoi lunghi denti non riescono a tagliare il cibo e a masticare, perci\u00f2 si limita a staccare la carne dalla preda in grosse quantit\u00e0. Quando il coccodrillo afferra una preda con le sue potenti mascelle, questa non ha pi\u00f9 possibilit\u00e0 di scampo, dato che questo grosso rettile dal morso tanto potente comincer\u00e0 a ruotare su se stesso annegandola. Il morso rompe e disintegra qualunque osso. Alle volte porta la preda sotto un tronco o una pietra sul fondo del fiume per lasciare la carne a macerare, per poi successivamente staccare grossi pezzi e ingurgitarli. Il coccodrillo attacca spesso animali di grandi dimensioni come gnu, bufali, zebre, alcelafi o impala, soprattutto quando le grosse mandrie di erbivori devono guadare un fiume per raggiungere i pascoli pi\u00f9 vicini durante le stagioni secche africane. In alcuni casi dei coccodrilli hanno attaccato con successo anche ippopotami, rinoceronti ed elefanti, tuttavia si tratta di circostanze particolari. In alcune zone questa predazione \u00e8 eccezionale mentre in altre \u00e8 quasi normale. Sono stati visti pi\u00f9 volte attaccare leopardi o ghepardi quando questi sono stati costretti ad uccidere le loro prede vicino all'acqua.\nRiproduzione.\nLa stagione secca \u00e8 il periodo in cui i coccodrilli si riproducono. La stagione delle piogge \u00e8 il periodo in cui le uova si schiudono.\nOgni maschio si accoppia con pi\u00f9 femmine possibili, quindi, a volte, si verificano combattimenti tra rivali. Il nido \u00e8 una buca scavata nel terreno vicino alle rive dei fiumi. Fino alla schiusura delle uova il nido viene sorvegliato.\nLa femmina pu\u00f2 deporre da 25 a 100 uova dal guscio molle. Una volta nati i piccoli vengono protetti per 4 settimane dall'attacco dei predatori. Il sesso dei coccodrilli \u00e8 determinato dalla temperatura dell'ambiente. Se la temperatura \u00e8 inferiore ai 29\u00a0\u00b0C (al momento della nascita), tutti gli individui saranno femmine.\nDistribuzione e habitat.\nIl coccodrillo del Nilo si trova in Africa presso molti specchi d'acqua: fiumi, laghi, bacini idrici e pozze. Non \u00e8 presente nel Nilo a nord del Lago Nasser.\nDurante i periodi di siccit\u00e0 pu\u00f2 vagare anche per 25 chilometri in cerca d'acqua. Pu\u00f2 anche vivere in acque salate, infatti \u00e8 stato avvistato nel canale che divide il Madagascar dall'Africa.\nGustave, il mostro del Tanganica.\nNel Lago Tanganica, un grande lago dell'Africa orientale, che si trova al confine tra Tanzania, Repubblica Democratica del Congo, Burundi e Zambia, sul versante settentrionale del fiume Ruzizi imperversa da decenni un mostruoso coccodrillo del Nilo ribattezzato dagli abitanti dei villaggi limitrofi \"Gustave\". L'enorme rettile di oltre 7 metri secondo Patrice Faye, un erpetologo francese che insegue il mostro dal '98, avrebbe divorato almeno 300 persone (stando alle testimonianze degli abitanti, anche di pi\u00f9), tanto che la sua cattura \u00e8 stata tentata anche dall'esercito congolese, ma senza risultati.\nNel 2004 una spedizione scientifica organizzata da National Geographic Channel e guidata dallo stesso professor Faye ha tentato con una gabbia in acciaio di 9 metri di catturare l'animale, anche stavolta senza successo. Nel 2005 le autorit\u00e0 locali sostennero di aver catturato \"il mostro del Tanganica\", ma il rettile abbattuto \u00e8 stato confermato essere un esemplare di \"soli\" 5 metri, quindi non Gustave.\nL'ultimo avvistamento risale al giugno 2015, quando un residente ha dichiarato di averlo visto sulla riva di un fiume mentre trascinava in acqua la carcassa di un bufalo adulto. Attualmente Gustave \u00e8 ancora in circolazione.\nNel 2007 la storia del gigantesco e feroce Gustave ha ispirato il film \"Primeval-Paura primordiale\"."}
{"id": "73991", "revid": "1543377", "url": "https://it.wikipedia.org/wiki?curid=73991", "title": "Lingua gujarati", "text": "La lingua gujarati (nome nativo \u0a97\u0ac1\u0a9c\u0ab0\u0abe\u0aa4\u0ac0, o gujrati) \u00e8 una delle lingue nazionali dell'India. Al 2021 conta 62 milioni di parlanti (in gran parte madrelingua L1) ed \u00e8 la lingua tradizionale dei Parsi dell'India.\nL'alfasillabario gujarati (\u0a97\u0ac1\u0a9c\u0ab0\u0abe\u0aa4\u0ac0 \u0ab2\u0abf\u0aaa\u0abf, Guj\u01cer\u0101t\u012b Lipi) \u00e8 strettamente imparentato con quello devanagari, la differenza pi\u00f9 notevole tra queste due scritture \u00e8 che le lettere gujarati non hanno la linea orizzontale superiore che le unisce in una parola.\nLingua ufficiale.\nIl gujarati \u00e8 una delle 22 lingue ufficialmente riconosciute dall'allegato VIII della Costituzione dell'India. \u00c8 lingua ufficiale dello stato indiano del Gujarat.\nGujarati nel mondo.\nPaesi con una minoranza Gujarati:\nUn distretto francese con una grande popolazione gujarati \u00e8 R\u00e9union con 2,5 % di Gujarati.\nVocabolario.\nCategorizzazioni e fonti.\nIl vocabolario viene suddiviso in tre categorie: tatsam (\u0aa4\u0aa4\u0acd\u0ab8\u0aae tatsama), tadbhav (\u0aa4\u0aa6\u0acd\u0aad\u0ab5 tadbhava) e prestiti dalle lingue arabo-persiano, inglese e portoghese.\nGrammatica.\nNel Gujarati gli aggettivi precedono i nomi, l'oggetto diretto viene prima dei verbi ed esistono posposizioni.\nL'ordine delle parole \u00e8 di tipo SOV ed esistono tre generi e due numeri. Non esiste differenza tra articoli definiti e indefiniti.\nUn verbo \u00e8 espresso con la sua radice verbale seguita da suffissi che delineano l'aspetto e l'accordo di quella che \u00e8 chiamata forma principale con una possibile forma ausiliare che la precede, derivata dal verbo \"essere\", che evidenzia tempo e umore e mostra anche l'accordo. I passivi e i causativi hanno una base morfologica."}
{"id": "73994", "revid": "508036", "url": "https://it.wikipedia.org/wiki?curid=73994", "title": "Orcinus orca", "text": "L'orca (Orcinus orca ) \u00e8 un mammifero marino appartenente alla famiglia dei delfinidi (cetacei odontoceti).\nIl distacco filogenetico in una specie autonoma \u00e8 avvenuto, secondo i tassonomisti, circa 5 milioni di anni fa.\nLe orche si trovano in tutti i mari e in tutti gli oceani del mondo, dalle fredde regioni artiche e antartiche, fino ai mari tropicali. Hanno una dieta molto ampia, anche se singole popolazioni sono specializzate in particolari tipi di prede. Alcune si nutrono esclusivamente di pesci, mentre altre cacciano uccelli e pinguini, mammiferi marini come leoni marini, foche, balene e delfini.\nLe orche sono considerate dei superpredatori all'apice della piramide alimentare, non hanno infatti dei predatori naturali. Presentano tecniche di caccia e di comunicazione che spesso sono tipiche di una singola popolazione e le stesse vengono tramandate da un individuo all'altro.\nLa IUCN non ha ancora valutato lo stato di conservazione attuale dell'orca perch\u00e9 i dati sono insufficienti a causa della probabilit\u00e0 che due o pi\u00f9 tipi di orche siano specie separate. Alcune popolazioni locali sono considerate minacciate o in pericolo a causa della distruzione del loro habitat, dell'inquinamento, della cattura per il loro utilizzo nei parchi marini e per i continui conflitti con i pescatori.\nEtimologia.\nIl nome generico \"Orcinus\" \u00e8 un aggettivo che si riferisce all'Orco, che, per i Romani, era un dio dell'oltretomba.\n&lt;br&gt;\nIl nome specifico \"orca\" (; da un sostrato mediterraneo forse influenzato ) \u00e8 il nome usato anche in italiano; talvolta associato ad \"assassina\", sul modello dell'inglese \"killer whale\": balena assassina.\nSempre in inglese, per indicare l'orca, si utilizza anche il termine \"blackfish\", termine utilizzato anch'esso per identificare un tipo di balena. \"Grampus\" \u00e8 un antico nome per identificare questa specie, ma ora viene utilizzato molto raramente; questo significato di \"Grampus\" non deve essere confuso con il genere \"Grampus\", il cui unico membro \u00e8 il grampo.\nTassonomia ed evoluzione.\nL'orca \u00e8 l'unica specie esistente riconosciuta nel genere \"Orcinus\", una delle molte specie animali descritte da Linneo nel \"Systema Naturae\" del 1758. La prima descrizione scientifica di un'orca la si trova in \"Piscium &amp; aquatilium animantium natura\", uno scritto di Conrad Gessner del 1558, basato sull'esame di un esemplare morto dopo essersi arenato nel Golfo di Greifswald.\n\"Orcinus orca\" \u00e8 una delle 37 specie della famiglia dei delfinidi, la cui prima comparsa risale a circa 11 milioni di anni fa, il distacco filogenetico dell'orca \u00e8 avvenuto circa 5 milioni di anni fa. Sebbene questa specie presenti delle somiglianze morfologiche con la feresa, la pseudorca e i globicefali, uno studio sulle sequenze geniche del citocromo b condotto da Richard LeDuc ha suggerito che i suoi parenti pi\u00f9 stretti tuttora esistenti siano i delfinidi del genere \"Orcaella\".\nDimensioni.\nIl peso di un maschio di orca pu\u00f2 arrivare fino a 6 tonnellate, mentre il peso di una femmina si aggira intorno alle 4 tonnellate. La lunghezza \u00e8 generalmente di 6-8 metri per il maschio e 5-7 metri per la femmina, il pi\u00f9 grande esemplare maschio misurato raggiungeva la lunghezza di 10 metri e il peso di 10 tonnellate, mentre l'esemplare femmina pi\u00f9 grande pesava 7,5 tonnellate ed era lunga 8,5 metri.\n&lt;br&gt;\nL'orca \u00e8 il mammifero marino che pu\u00f2 nuotare pi\u00f9 velocemente e raggiungere la velocit\u00e0 di 55 km/h. La sua velocit\u00e0 \u00e8 data soprattutto dalla potente spinta della sua coda muscolosa. La forza del morso \u00e8 molto scarsa in rapporto alle dimensioni, questo perch\u00e9 usa i denti come lame per tagliare il grasso e la carne piuttosto che per esercitare pressione. Le mascelle generano una forza di 7000 N (700 kg forza) per 47 kg/cm 2. \nDistribuzione e habitat.\nL'habitat dell'orca \u00e8 diffuso in tutti i mari e gli oceani del mondo e vive sia negli abissi sia nei bassifondi vicino alle coste arrivando a volte addirittura fino alle foci di alcuni fiumi.\nNormalmente per\u00f2 l'orca preferisce vivere nelle acque fredde sia artiche che antartiche dove, in estate, caccia tra i banchi di ghiaccio. Solo alcune popolazioni migrano di estate verso l'equatore, in maniera molto simile alle balene grigie che migrano vicino alle coste statunitensi.\nGli avvistamenti nel mar Mediterraneo sono abbastanza rari. Sono state avvistate diverse orche nel mar Ligure vicino a Pra' nel dicembre del 2019; in un primo tempo si \u00e8 pensato provenissero da un branco di orche che vive da tempo nei pressi dello stretto di Gibilterra, poi invece si \u00e8 capito che si trattava di un gruppo conosciuto e schedato in Islanda. I ricercatori dell'associazione Orca Guardians Iceland hanno scambiato i loro dati con i biologi liguri e si \u00e8 scoperto dal confronto delle pinne e altri particolari, che si tratta di esemplari studiati nel 2017.\n\u00c8 difficile stimare il numero di individui nel mondo, secondo l'Unione internazionale per la conservazione della natura non esistono dati precisi.: una delle le stime considerate pi\u00f9 attendibili parla di circa 50.000 esemplari.\nComportamento.\nL'orca vive normalmente in gruppi composti dalla femmina, i suoi piccoli, femmine pi\u00f9 anziane sterili e un maschio adulto. Questa \u00e8 una famiglia base matrilineare chiamata anche \"pod\".\nTutti i componenti di questa famiglia comunicano tra loro attraverso suoni di vario genere e ogni \"pod\" ha il proprio linguaggio.\nL'orca ha un organo specifico posto sulla fronte che pu\u00f2 usare come sonar. Tutti gli oggetti colpiti dalle onde sonore rimandano una eco che le orche percepiscono come un animale o come una roccia da evitare.\nRiproduzione ed et\u00e0.\nUna femmina di orca pu\u00f2 riprodursi con maschi anche di diversi \"pod\". Allora i maschi, non potendo riconoscere i figli, si occupano di tutti quelli presenti nel suo gruppo.\nDopo circa 1 anno e mezzo di gestazione la femmina partorisce un solo piccolo, di norma nelle acque basse, e lo porta subito vicino a uno dei suoi parenti.\nPer ogni femmina l'intervallo tra un parto e l'altro va dai 3 agli 8 anni, soprattutto a causa delle prolungate cure parentali.\nLa maturit\u00e0 sessuale avviene nella femmina a 10 anni (quando \u00e8 lunga dai 4,6 ai 4,8 metri); il maschio invece matura a 16 anni e 5,8 metri di lunghezza.\nDallo scheletro di Old Tom, un'orca che aiutava i balenieri a cacciare le balene (e che veniva ricompensata lasciandole mangiare lingua e labbra delle prede uccise), fu calcolata una et\u00e0 presunta di circa 90 anni, ma studi successivi sui resti dell'animale riducono questo dato a 35 anni. Old Tom fu trovato morto nella baia di Twofold il 17 settembre 1930.\nI figli delle orche rimangono insieme alle madri anche dopo aver raggiunto l'et\u00e0 adulta. Queste li aiutano nella ricerca del partner, per assicurarsi di avere una discendenza.\nCaccia.\nLe orche sono animali fortemente sociali e la caccia coinvolge tutto il gruppo. Il tipo di prede dipende dalle abitudini del gruppo: popolazioni dette residenti sono stanziali e si nutrono essenzialmente di pesci. Le transienti invece cacciano soprattutto mammiferi marini come foche, leoni marini e addirittura balene. Durante la caccia le transienti diventano molto silenziose, per cogliere di sorpresa le loro prede, ma l'attacco \u00e8 ben coordinato e ogni individuo ha un preciso ruolo.\nRientrano nella loro dieta anche pinguini e altri uccelli marini. Nel 1988 in mare aperto \u00e8 stato scoperto un nuovo tipo di popolazione detto \"offshore\", che viaggia in gruppi di circa 60 esemplari ma che pu\u00f2 arrivare ai 200, distinto geneticamente dai transienti e dai residenti. \u00c8 poco conosciuto, anche se le femmine Offshore si riconoscono perch\u00e9 hanno strisce che circondano le pinne. Le due popolazioni di \"residenti\" e \"transienti\" qualora frequentino lo stesso ambiente marino, evitano contatti reciproci.\nAlcune popolazioni hanno sviluppato delle tecniche peculiari di caccia. Ad esempio le orche argentine si radunano in febbraio di fronte alle spiagge dove si riproducono i leoni marini per cacciare i cuccioli ancora inesperti. La tecnica \u00e8 semplice: un individuo nuota di fronte alla spiaggia con la pinna dorsale ben visibile sopra la superficie del mare facendosi quindi notare, un altro individuo tenendosi sott'acqua, incrocia dalla direzione opposta. Se ci sono cuccioli distratti che riposano sulla battigia, l'orca che si \u00e8 tenuta nascosta, con una impressionante rapidit\u00e0, nuota verso la spiaggia cercando di catturare la preda. In quest'impresa l'animale si spiaggia, ma con decisi movimenti del corpo scivola indietro riguadagnando il mare e portando con s\u00e9 l'eventuale preda. Le orche antartiche, invece, utilizzano onde per far scivolare le foche fuori dal ghiaccio: la matriarca si reca nella parte opposta all'iceberg ad avvistare la foca e poi avvertendo gli altri con un segnale. Poi il resto del pod nuota ad alta velocit\u00e0 fino all'iceberg causando una grande ondata e facendo scivolare la foca. Le orche neozelandesi invece usano una peculiare tecnica per catturare le pastinache, si mettono a pancia in su catturando la pastinaca e poi si rigirano facendo cadere la pastinaca in uno stato di immobilit\u00e0 tonica.\nNei loro viaggi per mare le orche vengono spesso in contatto con altri grandi predatori del mare. Sono stati documentati scontri con esemplari di squalo mako, squalo tigre e squalo bianco. L'8 ottobre 1997 nei pressi delle Isole Farallon fu filmato lo scontro tra un'orca di circa 6 metri ed uno squalo bianco lungo poco pi\u00f9 della met\u00e0.\nVerso la fine del 2009, la biologa marina Ingrid Visser e la sua squadra ha documentato con diverse foto il comportamento predatorio di alcuni branchi di orche al largo della Nuova Zelanda a danno di grossi esemplari di squalo mako e squalo bianco. L'orca attacca e uccide anche il tricheco. L'unico animale in grado di sopraffarla \u00e8 un capodoglio adulto che grazie alla sua capacit\u00e0 d'immersione riesce a sfuggirle. Esemplari non ancora maturi possono invece rientrare nella dieta dell'orca stessa.\nOrche in cattivit\u00e0.\nNel 2018 sono state stimate 60 orche in cattivit\u00e0. Di seguito le strutture nel mondo che ospitano questi mammiferi:\nRapporti con l'uomo.\nL'orca non \u00e8 considerata in natura una minaccia per gli esseri umani: gli unici attacchi registrati sono avvenuti in cattivit\u00e0 e in condizioni di stress particolari.\nNel febbraio 2010 l'orca Tilikum del Sea World Florida ha azzannato ed ucciso una delle sue addestratrici durante uno spettacolo. Sia con quest'orca che con altre erano gi\u00e0 accaduti in precedenza eventi simili."}
{"id": "73996", "revid": "125008825", "url": "https://it.wikipedia.org/wiki?curid=73996", "title": "Hans-Georg Gadamer", "text": "Vita.\nGadamer studi\u00f2 all'Universit\u00e0 di Breslavia, passando poi a quella di Marburgo dove, nel 1922, consegu\u00ec il dottorato di ricerca presso la cattedra di Paul Natorp con una tesi su \"Das Wesen der Lust nach den platonischen Dialogen\" (\"L'essenza del piacere nei dialoghi di Platone\"). Nel 1929 ottenne la libera docenza, mentre dieci anni pi\u00f9 tardi divenne professore ordinario, e nel biennio 46-47 rettore dell'Universit\u00e0 di Lipsia. Insegn\u00f2 poi all'Universit\u00e0 di Francoforte, quindi a Heidelberg, prendendo la cattedra che era stata di Jaspers, incarico che tenne fino al 1970. Durante questo periodo complet\u00f2 la sua opera principale, \"Verit\u00e0 e metodo\" (1960). Nel 1973 divenne accademico dei Lincei, nel 1990 venne nominato cittadino onorario di Napoli e nel 2000 gli venne conferita la cittadinanza onoraria di Palermo. Mor\u00ec il 13 marzo 2002 all'et\u00e0 di 102 anni in una clinica universitaria di Heidelberg.\nGadamer e l'ermeneutica.\nIl nucleo fondamentale della ricerca filosofica di Gadamer si muove sul terreno dell'ermeneutica. La parola \"ermeneutica\" \u00e8 di etimo greco e rinvia alla \"hermeneutik\u00e9 t\u00e9chne\" [\u1f11\u03c1\u03bc\u03b7\u03bd\u03b5\u03c5\u03c4\u03b9\u03ba\u03ae \u03c4\u03ad\u03c7\u03bd\u03b7], termine che allude a una costellazione di significati legati all'attivit\u00e0 del tradurre, dell'interpretare, e che a sua volta deriva da \"hermene\u00fao\" [\u1f11\u03c1\u03bc\u03b7\u03bd\u03b5\u03cd\u03c9], verbo che riecheggia Hermes\u00a0\u2013 il nunzio degli d\u00e8i.\nIn passato l'ermeneutica era una dottrina tecnica che si occupava dell'interpretazione dei testi sacri o delle leggi. Intesa nel senso disciplinare del termine, l'ermeneutica \u00e8 un prodotto essenzialmente moderno. \u00c8 in quest'epoca che Friedrich Schleiermacher apre la strada a quella che stava per diventare una disciplina filosofica vera e propria. Il problema posto dall'autore era di vedere quali fossero le condizioni preliminari del comprendere, per mezzo delle quali gli interpreti avrebbero potuto evitare ogni fraintendimento durante la ricostruzione (\"Hineinversetzung\", letteralmente: trasferimento interno) dell'opera.\nIn questo senso, il compito dell'interprete consisteva non solo nel catturare le intenzioni esplicite dell'autore originario, ma di esplicitare la traccia del \"non-detto\" sotteso a ogni intento consapevole. Ma se per Schleiermacher il circolo ermeneutico era concluso grazie a un trasferimento empatico, per Wilhelm Dilthey, epistemologo delle scienze dello spirito, rimane un compito mai concluso n\u00e9 mai pacificato. Tuttavia, Dilthey riteneva ancora che la comprensione dovesse raggiungere la medesima oggettivit\u00e0 propria delle scienze della natura.\nIn evidente opposizione alla pretesa di monopolio rivendicata dalla metodologia delle scienze empiriche, Martin Heidegger rappresenta un punto di svolta per la storia dell'ermeneutica. Egli prese a occuparsi del problema dell'ermeneutica per sviluppare, con intenti non pi\u00f9 epistemologici ma ontologici, la struttura della precomprensione. Secondo Heidegger, infatti, il comprendere rappresenta un modo di essere dell'Esserci (\"Dasein\"), la cui esistenza \u00e8 influenzata da una comprensione preliminare del mondo.\nA partire da questo assunto, Gadamer giunge a interrogarsi sulle modalit\u00e0 del comprendere ermeneutico. Per Gadamer, non \u00e8 possibile tornare indietro rivivendo il passato in modo oggettivo, poich\u00e9 l'esistenza presente \u00e8 influenzata da una serie di conoscenze stratificate che anch'egli chiama \"pre-comprensioni\" (\"Vorverst\u00e4ndnisse\") o, pi\u00f9 semplicemente, \"pregiudizi\". Ora, sostiene Gadamer, quando ciascuno emette un giudizio \u00e8 influenzato dalla propria visione del mondo (\"Weltansicht\"), che tuttavia non costituisce un inconveniente, bens\u00ec una condizione fondamentale del processo cognitivo.\n\u00c8 per questa ragione che egli pu\u00f2 affermare che: \"Di per s\u00e9, pregiudizio significa solo un giudizio che viene pronunciato prima di un esame completo e definitivo di tutti gli elementi obiettivamente rilevanti\". Secondo questo punto di vista, il pregiudizio non va eliminato, ma abitato con una certa \"phr\u00f3nesis\" (\"saggezza\", o meglio ancora \"prudenza\", termine che richiama il latino \"pro-videre\" ovvero la capacit\u00e0 di \"guardarsi [\"se videre\"] intorno [\"pro\"]\"), concetto che Gadamer recupera esplicitamente da Aristotele: \"L'interprete\", prosegue Gadamer, \"non pu\u00f2 proporsi di prescindere da s\u00e9 stesso e dalla concreta situazione ermeneutica nella quale si trova\".\n\u00c8 cos\u00ec che si viene a configurare il \"circolo ermeneutico\". Ogni interpretazione \u00e8 infatti influenzata dai nostri pregiudizi storici, nel senso che le nostre conoscenze che caratterizzano la comprensione del presente sono determinate da una continua stratificazione di nozioni e significati che si formano grazie al costante dialogo tra l'opera e i suoi interpreti, cos\u00ec come nel dialogo quotidiano. Tale circostanza trova un'illustrazione nell'importante, e talvolta frainteso, concetto di \"fusione degli orizzonti\" (\"Horizontverschmelzung\"), il processo che porta il fruitore del testo all'interno del circolo ermeneutico, in cui si fondono due orizzonti: quello dell'interprete, formatosi entro la tradizione e la precomprensione del presente, e quello del testo o dell'interlocutore, che porta con s\u00e9 l'insieme di tutte le interpretazioni e tradizioni che ha vissuto.\nAltri riconoscimenti.\nNel 1995, l'Accademia dei Lincei gli ha conferito il Premio Internazionale Feltrinelli per le Scienze filosofiche.\nBibliografia.\nQueste le principali traduzioni italiane delle sue opere:\nL'editore Marietti sta curando la traduzione e la pubblicazione delle \"Opere di Hans-Georg Gadamer\" (\"Gesammelte Werke\", T\u00fcbingen 1976 e sgg.).\nQueste invece le opere su Gadamer e sull'ermeneutica filosofica:"}
{"id": "73997", "revid": "964", "url": "https://it.wikipedia.org/wiki?curid=73997", "title": "Squalo bianco", "text": ""}
{"id": "73998", "revid": "339392", "url": "https://it.wikipedia.org/wiki?curid=73998", "title": "Sistema di gestione dei contenuti", "text": ""}
{"id": "73999", "revid": "172", "url": "https://it.wikipedia.org/wiki?curid=73999", "title": "Filtro (insiemi)", "text": ""}
{"id": "74001", "revid": "6790", "url": "https://it.wikipedia.org/wiki?curid=74001", "title": "Base di filtro", "text": ""}
{"id": "74002", "revid": "5148", "url": "https://it.wikipedia.org/wiki?curid=74002", "title": "H.G. Gadamer", "text": ""}
{"id": "74003", "revid": "9", "url": "https://it.wikipedia.org/wiki?curid=74003", "title": "Alfonso XI", "text": ""}
{"id": "74004", "revid": "1714743", "url": "https://it.wikipedia.org/wiki?curid=74004", "title": "Alfonso XI di Castiglia", "text": "Origine.\nFiglio terzogenito (ma unico maschio) del re di Castiglia e Le\u00f3n, Ferdinando IV di Castiglia e di Costanza del Portogallo.\nBiografia.\nNel \"Chronicon Domini Joannis Emmanuelis\" viene riportata, nell'agosto del 1311, a Salamanca, la nascita di Alfonso (\"Dns Alfonsus Rex, filius Dni Fernandi in Salmantica\").\nSal\u00ec al trono di Castiglia e Le\u00f3n, nel 1312, alla morte del padre quando aveva soltanto un anno di et\u00e0.La nonna paterna, che gi\u00e0 era stata tutrice di suo padre dal 1295 al 1301, Maria di Molina, fu nominata tutrice del nipotino, e dovette assumere nuovamente la reggenza, coadiuvata dai figli [prima Pietro (1290-1319) e poi Filippo (1292-1327)] che tenne sino alla sua morte avvenuta a Valladolid nel 1321.\nAlla morte della nonna, lo zio paterno, Filippo, continu\u00f2 ad essere il suo tutore fino alla sua maggiore et\u00e0, raggiunta a 14 anni.\nNel 1325, il 28 novembre, a Valladolid, Alfonso XI spos\u00f2 Costanza Manuel (1318/1323-1345), figlia dello scrittore ed uomo politico, Giovanni Emanuele di Castiglia (discendente di Ferdinando III di Castiglia, che era suo nonno, mentre Alfonso X di Castiglia era suo zio) e della sua seconda moglie, Constanza d'Aragona (1300-1327), figlia del re d'Aragona Giacomo II. Il matrimonio, nel novembre del 1325, a Valladolid, tra il re di Castiglia e Costanza (\"Regina Dna Constantia, filia\u2026Dni Joannis filii Infantis Dni Emmanuelis\") \u00e8 confermato dal \"Chronicon Domini Joannis Emmanuelis\". Data la giovanissima et\u00e0 della sposa il matrimonio non fu consumato.Nel 1327, dato che Alfonso era interessato alla principessa Maria del Portogallo ripudi\u00f2 Costanza, la releg\u00f2 nel castello della citt\u00e0 di Toro e fece in modo che il matrimonio nello stesso anno fosse dichiarato nullo.\nIl 26 marzo del 1328, ad Alfaiates, nei pressi di Sabugal, Alfonso spos\u00f2 Maria di Portogallo, figlia del re del Portogallo Alfonso IV e della Principessa di Castiglia, Beatrice di Castiglia..Nel \"Chronicon Domini Joannis Emmanuelis\" viene riportato che Alfonso XI e Maria, celebrarono il loro matrimonio, nel marzo del 1328, ma, in quanto cugini, ebbero bisogno di una dispensa papale (\"filia Regis Portugali\u00e6 consanguinea\u2026dispensatione Pap\u00e6\").\nNegli stessi anni, dal 1329 circa, Alfonso inizi\u00f2 una relazione con Eleonora di Guzm\u00e1n (1310-1351), figlia del nobile castigliano Pietro N\u00fa\u00f1ez di Guzm\u00e1n (discendente dalla casa di San Domenico di Guzm\u00e1n) e di Giovanna Fernandez Ponce de Le\u00f3n, discendente del re Alfonso IX di Le\u00f3n.\nAlfonso ingrand\u00ec il suo regno a spese dei musulmani fino a raggiungere lo Stretto di Gibilterra; infatti, dopo che, nel 1333, i Merinidi avevano rioccupato Gibilterra, nel 1340, con la collaborazione del regno di Aragona (Pietro IV di Aragona invi\u00f2 la flotta aragonese) e del regno del Portogallo (il suocero Alfonso IV, nonostante fosse in collera con lui per l'umiliazione che infliggeva a sua figlia Maria, per via della Guzm\u00e1n, e avesse fatto guerra alla Castiglia, per tre anni, dal 1336 al 1339, gli invi\u00f2 delle truppe), all'assedio di Tarifa, Alfonso riport\u00f2 la fondamentale vittoria del rio Salado sulle truppe del sultano del Marocco, Ab\u00fb al-Hasan b. 'Uthm\u00e2n (4 aprile 1340) ed inoltre, si arriv\u00f2 alla pace tra Portogallo e Castiglia siglata a Siviglia il 10 luglio 1340; nel 1344, infine, Alfonso XI, dopo oltre due anni di assedio, con l'aiuto dei cavalieri di tutta Europa, conquist\u00f2 la citt\u00e0 di Algeciras, bloccando l'espansione dei Merinidi.\nVenne chiamato \"il Giustiziere\" per la fermezza e a volte la crudelt\u00e0, incluso l'omicidio, con la quale seppe reprimere le rivolte della nobilt\u00e0, che gli era ostile, ponendo fine allo stato di anarchia in cui si trovava il regno nel momento in cui assunse il potere.\nMor\u00ec all'assedio di Gibilterra nel 1350, vittima della peste.Il suo cadavere fu portato a Jerez de la Frontera, dove fu imbalsamato e le sue interiora furono sepolte nella cappella reale dell'alcazar, mentre il suo corpo fu inumato a Siviglia.\nAlfonso XI \u00e8 stato il solo monarca europeo a morire durante la Peste Nera; mor\u00ec giovane evitando un eventuale scontro col figlio, Pietro; ma contemporaneamente fu una sfortuna perch\u00e9 mor\u00ec un sovrano di eminenti capacit\u00e0; infatti va ricordato per l'intervento con cui convert\u00ec in norme giuridiche vigenti le Siete Partidas di Alfonso X, emanando \"la Ley de las Siete Partidas\".\nDiscendenza.\nAlfonso e Maria ebbero due figli:\nAlfonso ebbe dieci figli illegittimi da Eleonora di Guzm\u00e1n:"}
{"id": "74006", "revid": "590", "url": "https://it.wikipedia.org/wiki?curid=74006", "title": "The Rutles", "text": "The Rutles (\"i Pre-fab Four\") erano una parodia dei Beatles creata dal comico inglese Eric Idle. Le loro canzoni sono state composte da Neil Innes.\nCreati come breve sketch per il programma comico inglese \"Rutland Weekend Television\" di Idle, i Rutles acquisirono fama grazie al falso documentario \"All You Need Is Cash\" (1978). L'ex-Beatle George Harrison apparve nel film tv in un piccolo cameo e diede la sua consulenza al progetto. Incoraggiato dal riscontro positivo allo sketch, il film venne scritto da Idle, che lo co-diresse insieme al regista Gary Weis. Innes compose 20 canzoni in \"stile Beatles\", che furono pubblicate nell'album \"The Rutles\", colonna sonora del documentario, nel 1978. Nel 1996 il primo album fu seguito da \"Archaeology\", parodia del recente progetto \"Anthology\" dei Beatles.\nUn secondo film, \"\", modellato sullo speciale tv \"The Beatles Revolution\" del 2000, venne prodotto nel 2002 e distribuito negli Stati Uniti in DVD nel 2003.\nLa band.\nI membri dei Rutles in \"All You Need Is Cash\" erano:\nI membri dei Rutles in \"Rutland Weekend Television\" e \"Saturday Night Live\" erano:\nSull'album \"Archaeology\", Neil, Barry, e Ricky usano i loro veri nomi. Ollie Halsall mor\u00ec prima della produzione dell'album, ma alcuni brani sono registrazioni del 1978, e hanno la sua voce.\nLa loro storia (reale).\nI Rutles nacquero nel 1975 come sketch nella serie televisiva di Eric Idle sulla BBC \"Rutland Weekend Television\". Il Rutland era la pi\u00f9 piccola contea britannica fino alla riorganizzazione delle amministrazioni locali avvenuta nel 1974, quando cess\u00f2 letteralmente di esistere (in seguito \u00e8 stata nuovamente creata). Eric Idle pens\u00f2 sarebbe stato divertente fare il capo di un finto canale televisivo di questa insignificate locazione rurale.\nIl titolo dello spettacolo allude al reale canale televisivo \"London Weekend Television\"; a Londra c'erano due canali affiliati alla Independent Television (ITV), uno che trasmetteva da luned\u00ec a venerd\u00ec e l'altro nei weekend. Una stazione televisiva in Rutland sarebbe gi\u00e0 stata minuscola: figuriamoci una TV \"per i weekend\". Lo sketch iniziale presentava un segmento intitolato \"A Hard Day's Rut\" dove il musicista Neil Innes (gi\u00e0 della Bonzo Dog Doo-Dah Band) canta con i suoi Rutles il brano \"I Must Be In Love\", un bel pastiche di alcuni dei primi brani del duo Lennon-McCartney.\nLa cosa pi\u00f9 affascinante dei Rutles per gli appassionati di musica erano i numerosi collegamenti tra i Beatles, i Bonzo e il gruppo dei Monty Python. I Beatles erano dei grandi ammiratori dei Bonzo, tanto che li vollero nel cast del loro film del 1967 \"Magical Mystery Tour\" e Paul McCartney produsse il loro hit del 1968 \"I'm The Urban Spaceman\". Innes e i membri dei Python avevano lavorato insieme alla fine degli anni sessanta sul programma TV cult \"Do Not Adjust Your Set\". George Harrison era un fan sfegatato dei Python: oltre ad avere un cameo nel film dei Rutles (vedi sotto), la sua compagnia HandMade Films accett\u00f2 la produzione di \"Brian di Nazareth\" dopo che i primi produttori si ritirarono, temendo che l'argomento del film fosse troppo controverso.\nDurante la serie televisiva si videro delle copie di un album dei Rutles (\"Finchley Road\") e un singolo (\"Ticket To Rut\"). Nel 1976 la BBC Records produsse \"The Rutland Weekend Songbook\", un album con 23 brani compresi due pezzi dei Rutles: \"I Must Be In Love\" e \"The Children of Rock and Roll\" (in seguito rielaborato come \"Good Times Roll\").\nQuando due anni dopo venne chiesto a Eric Idle di apparire allo spettacolo della NBC \"Saturday Night\" (che divenne poi \"Saturday Night Live\"), port\u00f2 con s\u00e9 Neil Innes e inser\u00ec parte del materiale dei Rutles in un paio di sketch che ebbero un grande successo. Memorabile la scena di Innes truccato da Lennon che entra in studio, si siede a un pianoforte tutto bianco, e inizia a cantare \"Cheese and Onion\". Venne cos\u00ec suggerito loro di fare un programma pi\u00f9 lungo: si giunse cos\u00ec al \"documentario\" del 1978 \"All You Need Is Cash\". Il film si presenta come un documentario sulla storia della band, una presa in giro della storia dei Beatles. Da notare che era appena apparso un documentario (\"The Beatles Compleat\") sui Quattro di Liverpool, e infatti la trama del film dei Rutles \u00e8 parallela a questo.\nIl film \u00e8 stato uno dei primi \"falsi documentari\". Sono interessanti i cameo di varie stelle dello spettacolo: oltre a George Harrison, che fa la parte di un giornalista televisivo che fa un'intervista davanti alla Rutle Corps HQ senza notare il flusso di persone che escono dall'edificio con roba rubata (un riferimento al fiasco della beatlesiana Apple Boutique e alla disorganizzazione completa dell'Apple Corps), il film vede anche la partecipazione del collega di Idle nei Python Michael Palin, di John Belushi e Dan Aykroyd (\"Saturday Night Live\", \"Blues Brothers\"), di Bianca Jagger come una delle donne dei Rutles, di Ron Wood come Hells Angels e di Mick Jagger e Paul Simon come s\u00e9 stessi, oltre a Bill Murray e Gilda Radner. La prima versione pubblicata del film \u00e8 stata quella editata per la TV lunga 66 minuti; la versione in commercio oggi \u00e8 di 72 minuti.\nLa loro storia (fittizia).\nRon Nasty incontr\u00f2 per la prima volta Dirk McQuickly nel gennaio 1959, all'indirizzo ormai storico di Egg Lane 43, Liverpool. Dopo che a loro si un\u00ec Stig O'Hara, iniziarono a suonare come un trio. Dopo 18 mesi, scoprirono Barry Wom che si nascondeva nel loro furgone, e la formazione classica era cos\u00ec completa.\nNel 1960, per suggerimento dell'allora loro manager Arthur Scouse (che li aveva avuti da gestire per una scommessa che aveva perso), andarono ad Amburgo, dove, con il quinto membro del gruppo Leppo, suonarono in tutti i locali sulla Reeperbahn. Leppo fu tragicamente perso in transito nel viaggio di ritorno.\nNell'ottobre del 1961 il fato intervenne nella forma e altri attributi del farmacista senza una gamba Leggy Mountbatten che, cadendo una notte nel Cavern Club, decise che gli piacevano i pantaloni (e altri attributi) dei ragazzi. Divenne il loro manager, rimise in sesto la loro immagine, e li present\u00f2 alle principali case discografiche. Alla fine firmarono per la Parlourphone: il loro primo album, inciso in 20 minuti (ma il secondo ne richiese ancora di pi\u00f9!), divenne un enorme successo. Per dicembre 1963 erano diventati il fenomeno pi\u00f9 importante nel campo musicale, con diciannove loro brani nella Top 20 inglese.\nIl 1964 vide la Rutlemania raggiungere tutto il mondo e oltre. Il gruppo conquist\u00f2 in un attimo gli Stati Uniti, mentre il libro di prosa comica \"Out of me Head\" di Nasty domin\u00f2 le liste dei best seller. Nel luglio di quell'anno usc\u00ec il primo film del gruppo, \"A Hard Day's Rut\", seguito nel 1965 da \"Ouch!\". A quel tempo, la Rutlemania aveva raggiunto un picco tale che controllare la folla era un problema serio. Nell'agosto del 1965, i prefab four tennero un concerto da tutto esaurito nello stadio newyorkese Ch\u00e9 Stadium (\"chiamato cos\u00ec dal nome del guerrigliero cubano Ch\u00e9 Stadium\", non dal Che Guevara), giungendo un giorno prima per potersene andare in pace prima che arrivasse il pubblico.\nNel 1966 scoppi\u00f2 una controversia quando venne citata una frase di Ron Nasty, in cui diceva che il gruppo era \"bigger than God\". Nasty insistette che la frase era stata male interpretata, e che aveva in realt\u00e0 detto che essi erano pi\u00f9 grandi di Rod, riferendosi a Rod Stewart che allora non era in effetti molto noto. La band ritorn\u00f2 in piena forma con il loro capolavoro del 1967 \"Sergeant Rutter's Only Darts Club Band\", anche se le controversie non si fermarono, soprattutto dopo che il gruppo afferm\u00f2 che l'album era stato scritto sotto l'influenza del t\u00e8, a cui erano stati introdotti da Bob Dylan. Quando Nasty fu arrestato per possesso di t\u00e8, ci fu una sollevazione nazionale, e venne pubblicato un annuncio sul Times che chiedeva la legalizzazione del t\u00e8. Il gruppo continu\u00f2 ad ricevere pessime notizie. Mentre stavano con il mistico Arthur Sultan a Bognor Regis, seppero che Mountbatten li aveva lasciati, emigrando in Australia. Alcuni critici affermano che a quel punto la band perse le proprie capacit\u00e0. Il loro film TV troppo indulgente su quattro professori oxoniani che giravano per negozi britannici di t\u00e8, \"The Tragical History Tour\", venne considerato un fallimento, nonostante il successo della colonna sonora, comprendente classici come \"W.C. Fields Forever\" e \"Piggy in the Middle\".\nNell'aprile 1968 il gruppo lanci\u00f2 la sua nuova casa discografica, Rutle Corps. Nonostante la scritturazione di alcuni promettenti talenti, soprattutto Arthur Hodgeson e i suoi Kneecaps, la pessima gestione finanziaria fece alla fine fallire l'etichetta. Fu in questa atmosfera che l'ultimo album del gruppo, \"Let it Rut\", fu registrato. Subito dopo, la band si spacc\u00f2 in mezzo a una serie di dispute legali, con McQuickly che cit\u00f2 Nasty e O'Hara, Wom che cit\u00f2 McQuickly, Nasty che cit\u00f2 O'Hara and Wom, e in mezzo alla confusione O'Hara cit\u00f2 accidentalmente se stesso. Wom ebbe un certo successo con il suo LP solista \"When You Find the Girl of Your Dreams in the Arms of some Scotsman from Hull\", ma come gli altri membri fin\u00ec rapidamente nell'oscurit\u00e0, interrotta solamente nel 1978 da un documentario retrospettivo, \"All You Need Is Cash\".\nAlbum dei Rutles (reali).\nUna colonna sonora intitolata \"The Rutles\" con una serie di pastiche di canzoni beatlesiane fu commercializzata insieme al film \"All you need is cash\". La copertina dell'album suggeriva l'esistenza di vari altri album dei Rutles, tra cui \"Tragical History Tour\" e \"Let it Rot\". L'album contiene alcune ovvie prese in giro di canzoni dei Beatles, come \"Ouch!\" (\"Help!\"), \"Doubleback Alley\" (\"Penny Lane\") e \"Get Up and Go\" (\"Get Back\". Quest'ultima non fu inclusa nell'LP originale perch\u00e9 troppo simile all'originale). Il vero tributo sta per\u00f2 nella sottile miscela di elementi da molti classici di Lennon-McCartney e Harrison. Occorre ascoltare parecchie volte il disco per scoprire tutti i riferimenti presenti nei titoli, testi, melodie e strutture armoniche: i primi due sono generalmente territorio di Innes, mentre gli altri di Halsall, che \u00e8 anche il responsabile del \"Rutles' sound\" cos\u00ec simile a quello dei Beatles. L'attenzione per i dettagli \u00e8 maniacale. Ad esempio, \"Love Life\" \u00e8 essenzialmente una parodia di \"All You Need Is Love\". Bene: quest'ultima inizia con un'orchestra che suona la Marsigliese, e continua su un solo canale per qualche secondo, fino a che il contrabbasso entra sull'altro canale per riprendere la versione stereofonica. In \"Love Life\" l'inizio del brano \u00e8 orchestrale, e viene suonato \"John Brown\"; la canzone continua su un solo canale per qualche secondo, fino a che il contrabbasso entra sull'altro canale.\nNon fosse per i testi indubbiamente ironici, sarebbe difficile distinguere le canzoni da veri brani dei Beatles: come gi\u00e0 detto, il bootleg dei Beatles \"Indian Rope Trick\" del 1978 contiene il brano dei Rutles \"Cheese and Onions\", attribuendolo a John Lennon. Nell'album originale mancano alcuni brani che sono stati riproposti nella versione CD del 1990.\n\"The Rutles\" (1978).\nLa banda si riun\u00ec (senza Eric Idle) a met\u00e0 degli anni novanta per qualche sporadico concerto; nel 1996 usc\u00ec un nuovo album, \"The Rutles Archaeology\", una presa in giro della beatlesiana \"Anthology\" che era uscita quell'anno. La conferenza stampa vide Ron Nasty disseppellire platealmente un nastro che sarebbe dovuto rimanere sotto terra per qualche secolo in modo che venisse scoperto dai posteri; il suo commento al riguardo fu \"Ho cambiato idea\". Molti dei brani nell'album sono parodie del periodo di Sgt. Pepper: in effetti alcuni di essi non erano nate come canzoni Rutles, e sono state appositamente riadattate per la pubblicazione nell'album.\nIl CD \"The Rutles\", pur avendo molte bonus track, ha un brano originale editato: \"Hold My Hand\", che iniziava l'LP, aveva un fade-in con degli effetti sonori.\n\"The Rutles Archaeology\" (1996).\nLa versione giapponese di \"Archaeology\" contiene quattro 4 bonus tracks: \"Lullaby\", \"Baby S'il Vous Plait\", \"It's Looking Good\" (rehearsal), e \"My Little Ukelele\". Occorre dire che in Giappone il culto dei Rutles \u00e8 molto sentito, tanto che \u00e8 addirittura stato pubblicato un album tributo, \"Rutles Highway Revisited\", con versioni degli \"originali Rutles\" cantate da gruppi locali.\nBootleg.\nTra i bootleg disponibili ci sono \"Hard Days Rut\", \"Rehearsal\", \"Sweet Rutle Tracks\", \"Rutles To Let\", \"Sgt Rutters Only Darts Club Band\", e \"Rutland's Rare Rutles Revisited\". Le sessioni di prova del 1978 sono state pubblicate su vari bootleg, e contengono diverse chicche, tra cui \"Piggy In The Middle\" con il testo che appare nelle note dell'LP e un brano mai pubblicato intitolato \"Plenty Of Time\" (cover di una canzone di Grimms).\nReazioni dei Beatles.\nGeorge Harrison fu coinvolto nel progetto fin dall'inizio. Il regista Gary Weis raccont\u00f2: \"Un giorno eravamo seduti nella cucina di Eric, pianificando una sequenza molto irriguardosa nei confronti della \"mitologia\" della band e George arriv\u00f2 e disse: \u00abNoi eravamo i Beatles, lo sai!\u00bb, poi scosse la testa e aggiunse: \u00abAw, non importa\u00bb. Penso che fosse l'unico dei Beatles che poteva realmente capire l'ironia del tutto.\"\nHarrison disse: \u00abI Rutles mi liberarono dai Beatles in un certo modo. Fu l'unica cosa che vidi di quegli show sui Beatles che facevano in televisione. Fu veramente il migliore, il pi\u00f9 divertente e il pi\u00f9 graffiante. Ma allo stesso tempo, era fatto con amore\u00bb.\nA Ringo Starr piacquero le scene musicali nel film, ma pensava che i riferimenti in esso ai periodi tristi della band \"colpissero troppo da vicino\".\nJohn Lennon adorava il film e si rifiut\u00f2 di restituire il video e la colonna sonora che gli erano state date per l'approvazione. Tuttavia, egli disse a Innes che \"Get Up and Go\" era troppo simile a \"Get Back\" dei Beatles e di stare attento a non essere citato in giudizio dalla ATV Music, detentrice all'epoca dei diritti del catalogo dei Beatles. Di conseguenza, la canzone venne estromessa dall'album \"The Rutles\" del 1978.\nPaul McCartney rispose sempre \"no comment\" riguardo ai Rutles. Secondo Innes: \u00abUna volta Paul si trov\u00f2 seduto al tavolo con Eric durante qualche premiazione, ed Eric mi raccont\u00f2 che la situazione fu abbastanza glaciale\u00bb. In seguito, Idle disse che McCartney cambi\u00f2 idea perch\u00e9 a sua moglie Linda il film piacque moltissimo.\nEric Idle raccont\u00f2 nel commento audio inserito nel DVD di \"All You Need Is Cash\" che Harrison e Starr arrivarono anche a discutere di formare una band con lui e Innes, e una volta lo stupirono accennando una versione di \"Ouch!\".\nLeggenda della morte di Stig O'Hara (fittizia).\nParodiando la leggenda della morte di Paul McCartney, si racconta che Stig O'Hara, chitarrista solista dei Rutles, si tenne cos\u00ec tanto in disparte che nel 1969 inizi\u00f2 a circolare la voce che fosse morto. Secondo questa voce, diventata una vera e propria leggenda metropolitana nel corso degli anni indicata con l'acronimo \"SID\" (Stig Is Dead\"), egli sarebbe presumibilmente rimasto ucciso nel 1962 nell'incendio di un negozio di materassi ad acqua, e sostituito da una statua di cera e plastica proveniente dal museo di Madame Tussauds.\nControversie.\nA seguito della pubblicazione nel 1978 dell'album \"The Rutles\", la ATV Music, societ\u00e0 all'epoca detentrice dei diritti di pubblicazione delle canzoni dei Beatles, fece causa a Innes per aver infranto le leggi sul copyright. Sebbene Innes assunse appositamente un esperto musicale per dimostrare l'originalit\u00e0 delle sue composizioni, alla fine fu costretto a negoziare un accordo economico extragiudiziale con la ATV con il quale si impegnava a versare il 50% delle royalties derivanti dalle 14 canzoni incluse nell'album. Inoltre, nei crediti di tutte le tracce furono aggiunti anche i nomi di John Lennon e Paul McCartney. Solamente le sei canzoni rimaste fuori dall'LP originale (ma quasi tutte eseguite nel film \"All You Need Is Cash\") sono attualmente accreditate al solo Neil Innes: \"Baby Let Me Be, Between Us, Blue Suede Schubert, Get Up and Go, Goose Step Mama\", e \"It's Looking Good\".\nNel 1982, i Rutles restarono coinvolti, loro malgrado, in uno scandalo in qualche modo simile a quello della famigerata \"Butcher Cover\" dell'album \"Yesterday and Today\" dei Beatles. La Rhino Records, all'epoca una piccola etichetta di Los Angeles, pubblic\u00f2 un album dal titolo \"Beatlesongs\", costituito da brani ispirati ai Beatles. Per la compilation, la Rhino acquist\u00f2 i diritti di pubblicazione della canzone \"Hold My Hand\" dei Rutles dalla Warner Bros. Records. La copertina del disco era un'illustrazione opera di William Stout, che si era fatto un nome disegnando le copertine di vari bootleg dei Beatles negli anni settanta. Il suo disegno per la copertina mostra un assortito gruppo di fan dei Fab Four che include anche una caricatura di Mark David Chapman, l'assassino di John Lennon. Il fatto non venne recepito semplicemente come un gesto di cattivo gusto, ma bens\u00ec scaten\u00f2 polemiche e grande indignazione. La Rhino corse ai ripari ritirando le copie dell'album con la copertina incriminata, ristampando il disco con una nuova copertina \"innocua\"."}
{"id": "74007", "revid": "1705737", "url": "https://it.wikipedia.org/wiki?curid=74007", "title": "Battaglia di Alamo", "text": "La battaglia di Alamo (23 febbraio \u2013 6 marzo 1836) fu un evento chiave della rivoluzione texana. In seguito a un assedio di 13 giorni, le truppe messicane guidate dal Presidente e Generale Antonio L\u00f3pez de Santa Anna lanciarono l'assalto alla missione francescana di Alamo, sita vicino alla citt\u00e0 di San Antonio de B\u00e9xar (la moderna San Antonio, in Texas, negli Stati Uniti).\nLe crudelt\u00e0 di Santa Anna durante la battaglia ispirarono molti coloni texani e avventurieri, che da varie parti degli Stati Uniti partirono per unirsi all'armata Texana. Qualche tempo dopo, nella battaglia di San Jacinto che sanc\u00ec la nascita della Repubblica del Texas, le forze di Santa Anna furono sconfitte dalle truppe texane, che usarono il grido di battaglia: \"Ricordatevi di Alamo\".\nIl contesto storico e strategico.\nAlcuni mesi prima, i Texani respinsero tutte le truppe messicane inviate a sedare la rivolta fuori dai territori dell'allora regione messicana del Texas. Circa 100 Texani furono inviati a presidiare Alamo. Questa forza iniziale crebbe lentamente con l'invio di rinforzi che furono cos\u00ec guidati dai co-comandanti William B. Travis e James Bowie (il primo uno dei regolari della guarnigione e l'altro capo dei volontari). Il 23 febbraio, circa 1.500 messicani marciarono verso San Antonio de B\u00e9xar come primo passo della campagna per la riconquista del Texas. Per i successivi 10 giorni i due contingenti furono impegnati in schermaglie provocate da occasionali incidenti.\nPreoccupato del fatto che la sua guarnigione non potesse reggere un attacco di una forza nemica cos\u00ec soverchiante, Travis scrisse molteplici lettere domandando pi\u00f9 uomini, provviste e munizioni, ma meno di 100 uomini arrivarono alla missione. Nelle prime ore del 6 marzo, l'esercito messicano avanz\u00f2 verso Alamo. Dopo aver respinto due attacchi, i Texani non furono in grado di respingere il terzo. Appena i messicani scalarono le mura esterne della missione, i difensori ripararono negli edifici. Quelli che non riuscirono a trovare riparo furono travolti dalla cavalleria messicana mentre cercavano di fuggire all'esterno delle mura.\nI pochi Texani che si arresero (stimati in 5-7) furono giustiziati subito sul posto. La maggior parte dei testimoni indica tra 182 e 257 i morti, mentre gli storici indicano in circa 600 messicani tra uccisi e feriti. Alcuni gruppi di civili furono inviati a Gonzales per diffondere la voce della sconfitta texana. Queste notizie causarono il panico e la conseguente fuga (denominata \"The Runaway Scrape\") dell'esercito Texano, composto per la maggior parte da coloni che scapparono cos\u00ec come fece il nuovo governo dell'autoproclamata Repubblica del Texas di fronte all'avanzata messicana.\nL'esercito messicano, guidato dal generale Mart\u00edn Perfecto de Cos, nel dicembre del 1835 (assedio di Bexar) si dovette arrendere alle forze texane guidate dal generale Edward Burleson e cedere le armi e le munizioni immagazzinate dal governo messicano nella citt\u00e0 di San Antonio di B\u00e9xar. Il generale messicano Antonio L\u00f3pez de Santa Anna, valutando l'importanza strategica della citt\u00e0 di San Antonio, decise di lanciare un'offensiva allo scopo di riconquistarla.\nSanta Anna riun\u00ec un corpo di spedizione di 6500 soldati a San Lu\u00eds Potos\u00ed e da Saltillo, nello stato di Coahuila, si diresse verso il Texas. Le forze texane che in vista della battaglia avevano fortificato la missione di El Alamo erano formate da volontari del Governo Provvisorio del Texas che avevano giurato di difendere il governo texano e obbedire agli ordini degli ufficiali governativi.\nI preparativi della battaglia.\nAll'inizio del 1836 il generale Santa Anna attravers\u00f2 col suo esercito il fiume R\u00edo Grande, nonostante l'inclemenza del tempo, ci furono anche tempeste di neve, per soffocare la ribellione nel Texas. Uno dei suoi primi obiettivi fu la riconquista di San Antonio, ma l'obiettivo principale era la cattura del governo texano e la restaurazione della sovranit\u00e0 del governo messicano nei territori ribelli, come aveva fatto l'anno precedente nello stato di Zacatecas.\nEl Alamo era una missione cattolica posta lungo la direttrice che portava alla zona nordorientale del Texas. Sebbene non fosse un obiettivo militare, i volontari texani lo fortificarono e vi portarono 18 cannoni, compreso uno da 15 libbre (calibro espresso con il peso del proiettile sferico). Si trattava della maggiore concentrazione di cannoni ad ovest del fiume Mississippi. In questo modo le forze messicane non sarebbero potute passare senza prendere il forte cos\u00ec realizzato.\nI difensori del forte venivano da molti luoghi fuori dal Texas. Un gruppo, i \"New Orleans Greys\", venivano da New Orleans per combattere, come volontari di fanteria, nella rivoluzione. Due compagnie dei Greys avevano partecipato all'assedio di Bexar, ma dopo questo la maggior parte di loro aveva lasciato San Antonio e solo un paio di dozzine restarono e morirono al Alamo. La bandiera della compagnia fu catturata dai messicani e ora \u00e8 conservata nel Museo Storico Nazionale di Citt\u00e0 del Messico. Dal Tennessee venne un altro piccolo gruppo di volontari, guidati dall'ex deputato del Tennessee Davy Crockett: erano i \"Tennessee Mounted Volunteers\" e arrivarono l'8 febbraio 1836.\nLo svolgimento.\nL'esercito messicano arriv\u00f2 il 23 febbraio ed era formato sia da unit\u00e0 di fanteria che di cavalleria e aveva anche un supporto di artiglieria. I messicani erano equipaggiati con moschetti inglesi di tipo Brown Bess e molti cannoni da 6 libbre. Molti degli ufficiali erano veterani europei e lo stesso generale Santa Anna era un veterano dei tempi della guerra messicana d'indipendenza.\nIl tenente colonnello William Barret Travis, comandante delle forze regolari dell'esercito texano, riusc\u00ec a far partire dal forte alcuni cavalieri poco prima dell'assedio e a far informare da questi il governo del Texas della situazione, richiedendo rinforzi che giungessero non pi\u00f9 tardi del 25 febbraio. Comunque l'esercito texano non aveva a disposizione uomini e mezzi per poter salvare il forte. Il colonnello James Fannin, comandante delle forze texane situate a Goliad, dovette interrompere la sua marcia per tentare di soccorrere il forte in quanto non aveva cannoni.\nDurante l'assedio 32 uomini della citt\u00e0 di Gonzales riuscirono a passare attraverso le linee messicane e a raggiungere il forte. Prima della battaglia Santa Anna diede l'ordine di issare una bandiera rossa per indicare ai difensori che l'attacco sarebbe stato senza quartiere, fino allo sterminio del nemico. Alcuni difensori furono infatti catturati e uccisi dopo la battaglia. Tra i difensori del forte oltre a Davy Crockett e William Barret Travis bisogna ricordare James Bowie (il capo delle forze della milizia). In uno dei dispacci Travis scrisse: \"Il nemico mi ha chiesto di arrendermi, ho risposto loro con un colpo di cannone, non mi arrender\u00f2 mai\".\nDei 6500 soldati che erano partiti da San Luis Potos\u00ed ne erano rimasti tra i 4000 e i 5000: alcuni avevano disertato, altri erano stati uccisi da malattie; solo 1700 soldati furono usati nell'assalto finale. L'assedio fu condotto in maniera professionale e scientifica. Dopo 13 giorni di assedio l'esercito messicano, dopo essersi disposto in quattro colonne, attacc\u00f2 alle ore 5 del mattino del 6 marzo e prese il forte alle ore 6:30 del mattino, dopo combattimenti corpo a corpo. Due dozzine tra donne e bambini presenti nel forte, cos\u00ec come due schiavi, furono rilasciati.\nLe vittime.\nIn termini di composizione etnica dei difensori, 13 erano nativi del luogo di cui 11 di origini messicane. I rimanenti difensori di Alamo erano 41 nati in Europa, 2 di origini ebraiche, 2 schiavi afroamericani e i rimanenti erano statunitensi di altri stati americani diversi dal Texas. Le forze di Santa Anna erano un insieme di cittadini spagnoli, meticci ispano-messicani e nativi messicani.\n Tutti i corpi furono bruciati, a parte quello di Gregorio Esparza, che fu sepolto poich\u00e9 suo fratello Francisco aveva partecipato con il generale Cos all'assedio di Bexar.\nRicordo dell'evento.\nSecondo lo scrittore e saggista spagnolo naturalizzato messicano Paco Ignacio Taibo II, lo scontro \u00e8 venuto a caricarsi, a distanza di tempo, di un valore fortemente simbolico. La retorica che circonda la battaglia, riprodotta attraverso l'istruzione negli USA e i mezzi di comunicazione di massa, ne ha fatto il momento decisivo dell'espansione statunitense a Ovest e del successivo consolidamento del paese come potenza economica, fino ad assumere le dimensioni di un impero su scala non solo atlantica, ma mondiale.\nNel XIX secolo il complesso di Alamo divenne celebre pi\u00f9 per la battaglia che per il fatto di ospitare l'omonima missione. Lo Stato del Texas acquist\u00f2 le terre e gli edifici nei primi anni del XX secolo e la cappella fu designata quale monumento nazionale dell'omonimo. Alamo \u00e8 ora \"la pi\u00f9 famosa localit\u00e0 turistica del Texas\" ed \u00e8 stata oggetto di numerose opere, in origine racconti, sin dal 1843.\nDa notare che invece in Messico la battaglia \u00e8 stata offuscata dagli eventi della guerra con gli Stati Uniti del triennio 1846-1848 e perci\u00f2 non se ne serba un grande ricordo. La maggior parte degli statunitensi \u00e8 invece pi\u00f9 informata riguardo alle leggende e ai miti legati alle esigenze della \"fiction\" cinematografica e degli adattamenti televisivi, tra cui la miniserie della Disney degli anni cinquanta denominata \"Davy Crockett\" e del film del 1960 di John Wayne \"The Alamo\".\nLa tradizione.\nLa tradizione racconta che il colonnello Travis tracci\u00f2 con la spada una linea sulla sabbia invitando coloro che volevano restare nel forte e probabilmente morire ad attraversare quella linea; tutti a parte una persona attraversarono la linea.\nL'unica persona a lasciare il forte fu Louis Moses Rose, un soldato francese che prima di arrivare in Texas aveva combattuto con Napoleone. Dopo aver lasciato il forte Rose venne in contatto con la famiglia di William P. Zuber, al quale raccont\u00f2 la storia. Alcuni anni dopo Zuber, forse unitamente al figlio, pubblic\u00f2 in un libro la versione pi\u00f9 nota della battaglia."}
{"id": "74009", "revid": "599013", "url": "https://it.wikipedia.org/wiki?curid=74009", "title": "Jens Wei\u00dfflog", "text": "Fino alla riunificazione tedesca gareggi\u00f2 per la nazionale della Germania Est. Campione olimpico e mondiale, fu anche il primo sciatore ad aver vinto quattro volte il Torneo dei quattro trampolini (1984, 1985, 1991 e 1996).\nBiografia.\nCarriera sciistica.\nStagioni 1981-1987.\nNato a Erlabrunn di Breitenbrunn, nell'allora Germania Est, Jens Wei\u00dfflog esord\u00ec in Coppa del Mondo sedicenne, il 30 dicembre 1980 a Oberstdorf (90\u00b0), ma inizi\u00f2 a gareggiare regolarmente solo nella stagione 1982-1983. Ottenne il primo podio il 1\u00ba gennaio 1983 a Garmisch-Partenkirchen (3\u00b0) e la prima vittoria il 6 gennaio successivo a Bischofshofen.\nL'anno dopo arrivarono i primi successi importanti: in gennaio la vittoria nel prestigioso Torneo dei quattro trampolini, in febbraio la medaglia d'oro sul trampolino normale e quella d'argento sul trampolino lungo ai XIV Giochi olimpici invernali di , in marzo la conquista della Coppa del Mondo.\nAll'inizio del 1985 Wei\u00dfflog si ripet\u00e9 vincendo il Torneo per la seconda volta. Ai Mondiali di Seefeld in Tirol, in Austria, si laure\u00f2 campione del mondo dal trampolino normale. Ottenne anche il secondo posto ai Mondiali di volo di Planica, per\u00f2 gli sfugg\u00ec la Coppa del Mondo, dove si classific\u00f2 quarto.\nNel 1985 lo svedese Jan Bokl\u00f6v rivoluzion\u00f2 il salto con gli sci proponendo il nuovo \"stile a V\"; gli altri saltatori si affrettarono ad adottare la nuova tecnica, ma non tutti riuscirono subito ad adeguarsi a un cambiamento cos\u00ec radicale. Anche Wei\u00dfflog fece fatica ad impadronirsi dello stile a V, e, complici anche alcuni infortuni, per qualche anno non ottenne pi\u00f9 risultati di eccellenza.\nStagioni 1988-1996.\nWei\u00dfflog ritorn\u00f2 competitivo alla fine degli anni ottanta. Ai XV Giochi olimpici invernali di fu 9\u00b0 nel trampolino normale e 31\u00b0 nel trampolino lungo; nel 1989 ai Mondiali di Lahti, in Finlandia, vinse il titolo mondiale sul trampolino normale e arriv\u00f2 secondo sul trampolino lungo. Nel 1990 vinse il bronzo ai Mondiali di volo di Vikersund; nel 1991 vinse per la terza volta il Torneo e ottenne il bronzo nella gara dal trampolino lungo ai Mondiali della Val di Fiemme, in Italia.\nAi XVI Giochi olimpici invernali di fu 9\u00b0 nel trampolino normale, 33\u00b0 nel trampolino lungo e 5\u00b0 nella gara a squadre, mentre nell'edizione successiva di , a dieci anni di distanza da Sarajevo 1984, Wei\u00dfflog si laure\u00f2 di nuovo campione olimpico vincendo due medaglie d'oro, una individuale nel trampolino lungo e una nella gara a squadre; nel trampolino normale fu quarto. Nel 1996 vinse per la quarta volta il Torneo, risultato eguagliato nel 2006 dal finlandese Janne Ahonen (che l'avrebbe in seguito superato con la vittoria del 2008). A fine stagione si ritir\u00f2 dalle competizioni, con 32 vittorie in Coppa del Mondo all'attivo in 15 stagioni.\nAltre attivit\u00e0.\nDopo il ritiro ha intrapreso le attivit\u00e0 di albergatore e di commentatore sportivo per le gare di salto per una rete televisiva tedesca.\nRiconoscimenti.\nNel 1990 fu premiato con la medaglia Holmenkollen, il prestigioso riconoscimento per i campioni dello sci nordico."}
{"id": "74015", "revid": "767487", "url": "https://it.wikipedia.org/wiki?curid=74015", "title": "Bildmakarna", "text": "Bildmakarna \u00e8 un film per la televisione diretto da Ingmar Bergman. Nei paesi di lingua inglese fu distribuito col titolo \"The Image Makers\".\nTrama.\nSul finire del 1920, nello studio cinematografico del regista Victor Sj\u00f6str\u00f6m arriva la scrittrice Premio Nobel Selma Lagerl\u00f6f, da un racconto della quale il regista ha tratto il film \"Il carretto fantasma\".\nNello studio la Lagerl\u00f6f conosce Tora, giovane attrice esordiente nonch\u00e9 amante del regista, la quale \u00e8 crucciata perch\u00e9 \u00e8 stata esclusa dalle riprese del film per colpa della moglie gelosa del regista. Le due donne, la scrittrice anziana e la giovane attrice, troveranno pi\u00f9 punti in comune fra di loro che divisioni, e si arricchiranno delle rispettive esperienze.\nIl film.\nTratto dal testo teatrale omonimo di Per Olov Enquist, il film racconta degli eventi immaginari accaduti a personaggi realmente esistiti.\nVictor Sj\u00f6str\u00f6m \u00e8 un personaggio di culto del cinema svedese, autore di innumerevoli opere e maestro di Bergman stesso. Per il suo \"allievo\", inoltre, recit\u00f2 in due suoi film: la sua parte pi\u00f9 conosciuta \u00e8 quella da protagonista de \"Il posto delle fragole\".\nSj\u00f6str\u00f6m ed il suo direttore della fotografia, Julius Jaenzon, nel 1921 fecero uscire quello che sarebbe stato uno dei migliori e pi\u00f9 conosciuti film svedesi di inizio secolo: \"Il carretto fantasma\" (\"K\u00f6rkarlen\"), come si pu\u00f2 leggere anche su un manifesto nella stanza. Il film \u00e8 una personale reinterpretazione del racconto omonimo di Selma Lagerl\u00f6f, il terzo personaggio realmente esistito di \"The Image Maker\".\nLagerl\u00f6f \u00e8 stata una delle pi\u00f9 famose scrittrici svedesi, oltre ad essere stata la prima donna a ricevere il Premio Nobel per la letteratura (1909). In \"The Image Maker\" ne viene tracciato un ritratto molto personale, scavando nel suo passato ed analizzando l'influenza che su di lei ha avuto il padre alcolizzato.\nAnche se Bergman cura solo la regia, questo film \u00e8 intriso delle atmosfere tipiche del regista svedese, compresa la tematica sul ruolo dell'artista e sul suo rapporto col pubblico. La Lagerl\u00f6f si impunta dicendo che quello che si nasconde fra le righe di ci\u00f2 che ha scritto \u00e8 strettamente personale, mentre la giovane Tora, nei panni del pubblico, le rinfaccia di non avere il diritto di comportarsi cos\u00ec: il lettore (o spettatore) ha il diritto di sapere tutto del pensiero e delle intenzioni dell'autore. Gi\u00e0 Bergman aveva trattato il tema dell'autore \"violentato\" dal suo pubblico in film come \"L'ora del lupo\".\nIl film \u00e8 completamente girato in digitale per la televisione svedese. In Italia il film esce solo nel circuito dell'home video nel febbraio 2005, in lingua originale sottotitolato, come contenuto speciale dell'edizione in DVD de \"Il settimo sigillo\" di Bergman."}
{"id": "74021", "revid": "287204", "url": "https://it.wikipedia.org/wiki?curid=74021", "title": "Polli", "text": ""}
{"id": "74024", "revid": "2912", "url": "https://it.wikipedia.org/wiki?curid=74024", "title": "Comitato di liberazione nazionale", "text": ""}
{"id": "74027", "revid": "964", "url": "https://it.wikipedia.org/wiki?curid=74027", "title": "Charcarodon carcharias", "text": ""}
{"id": "74032", "revid": "125677552", "url": "https://it.wikipedia.org/wiki?curid=74032", "title": "Jean Renoir", "text": "Le \"Patron\": \u00e8 questo il soprannome coniato da Jacques Rivette e utilizzato dai registi francesi della Nouvelle Vague per definire Jean Renoir. \u00c9ric Rohmer scrive nel 1979: \"Renoir contiene tutto il cinema\".\nLa sua \u00e8 una lunga carriera che si sviluppa dal 1924 al 1969: inizia negli anni venti, durante i quali gira nove film muti; negli anni trenta, in Francia, gira quindici film sonori; trasferitosi a Hollywood, negli anni quaranta, gira sei film; ritornato in Francia, fra gli anni cinquanta-sessanta, gira i suoi ultimi otto film.\nAlcuni dei suoi film pi\u00f9 rappresentativi: \"La grande illusione\", \"La regola del gioco\", \"La cagna\", \"Boudu salvato dalle acque\", \"La scampagnata\", \"La Marsigliese\", \"Nan\u00e0\", \"L'angelo del male\", \"L'uomo del Sud\", \"Il fiume\", \"La carrozza d'oro\", \"French Cancan\".\nBiografia.\nNato da Pierre-Auguste Renoir (1841-1919), il celebre pittore impressionista, e da Aline Charigot (1854-1915), modella d'origini contadine, aveva due fratelli: Pierre (1885-1952), che far\u00e0 l'attore, e Claude (1901-1969), che far\u00e0 il produttore cinematografico.\nDopo studi mediocri al \"Coll\u00e8ge Notre-Dame de Sainte-Croix\" di Neuilly-sur-Seine e a un liceo di Nizza, abbandonato prima del diploma, Jean Renoir si arruol\u00f2 nel Corpo dei Dragoni nel 1912. Soldato nel 1914, fece parte dell'aeronautica dal 1916. Durante la guerra in Alsazia venne ferito a una gamba e rimase zoppo per tutta la vita.\nNel 1920 spos\u00f2 una modella di suo padre, Andr\u00e9e Heuchling (1900-1979), che figurer\u00e0 nei suoi primi film con il nome d'arte di Catherine Hessling e cominci\u00f2 a lavorare come ceramista, stabilendosi vicino a Fontainebleau.\nGli inizi.\nL'uscita, nel 1921, del film di Erich von Stroheim \"Femmine folli\" cambi\u00f2 la sua carriera. Scrisse, in collaborazione con Pierre Lestringuez, la sceneggiatura di un film per la giovane moglie, \"Catherine ou Une vie sans joie\" (1924), rimontato e presentato nelle sale con il secondo nome nel 1927, diretto da Albert Dieudonn\u00e9.\nIl suo primo lungometraggio da regista, \"La ragazza dell'acqua\" (1924), \u00e8 una favola bucolica sull'estetica impressionista, nel quale recit\u00f2 ancora sua moglie e suo fratello maggiore, Pierre Renoir. La tiepida accoglienza riservata al film non scoraggi\u00f2 il cineasta, che si lanci\u00f2 poco dopo in un'altra produzione costosa, \"Nan\u00e0\" (1926), dal romanzo di \u00c9mile Zola, alla quale seguirono il cortometraggio \"Sur un air de Charleston\" (1927) e il film \"Marquitta\" (1927), finite le riprese del quale ebbe un brutto incidente automobilistico, ma nuovamente non volle arrendersi.\nGir\u00f2 quindi \"La piccola fiammiferaia\" (1928), dal racconto di Hans Christian Andersen), \"Tire-au-flanc\" (1928), commedia militare, \"Le tournoi dans la cit\u00e9\" (1928) e \"Le bled\" (1929), considerati di ispirazione minore.\nNel 1930 divorzi\u00f2 da Catherine Hessling e gir\u00f2 il primo film sonoro, \"La purga al pupo\" (1931), tratto da Georges Feydeau e girato in soli quattro giorni, ma anche questo film continu\u00f2 a non convincere il pubblico.\nIl periodo realista.\nSe Renoir esord\u00ec quindi nel cinema muto, si mise per\u00f2 in luce con il sonoro, a partire da \"La cagna\" (1931) che segn\u00f2 una svolta nella sua opera. Fu uno dei primi film parlati, tratto da un feuilleton di Georges de La Fouchardi\u00e8re; \"La cagna\" offr\u00ec a Michel Simon uno dei suoi ruoli pi\u00f9 belli, quello di un piccolo borghese geloso, assassino e vigliacco; narra di un torbido \"m\u00e9nage \u00e0 trois\" tra un impiegato, una prostituta e il suo protettore. \u00c8 un'opera anomala nel cinema classico per quanto riguarda la collocazione in un genere e la caratterizzazione dei personaggi. \"La cagna\" \u00e8 un ibrido tra dramma e commedia, che miscela morte e ironia; e rifiuta la divisione tradizionale buoni/cattivi: la macchina da presa osserva senza partecipazione figure contraddittorie, vittime e carnefici insieme.\nDopo \"La notte dell'incrocio\" (1932), dal romanzo di Georges Simenon, dove il fratello Pierre Renoir interpret\u00f2 il commissario Maigret, il regista gir\u00f2 una serie impressionante di capolavori: \"Boudu salvato dalle acque\" (1932), nuovamente con Michel Simon, \"Toni\" (1934), che vide tra gli aiuti-regista per la prima volta Luchino Visconti, \"Il delitto del signor Lange\" (1935) con Jules Berry, \"La scampagnata\" (1936), uscito nel 1946, del quale suo nipote Claude Renoir cur\u00f2 la fotografia, e \"Verso la vita\" (1936) con Louis Jouvet. Prendendo ispirazione dai romanzi di Maksim Gorkij o dalle novelle di Guy de Maupassant, grazie anche all'impegno del grande scrittore russo Evgenij Zamjatin come sceneggiatore, Jean Renoir diede prova di avere un senso acuto del reale, che mise al servizio di un vero e proprio naturalismo poetico.\nL'impegno politico.\nPoco a poco chiam\u00f2 a raccolta alcuni collaboratori (Jacques Pr\u00e9vert, Roger Blin) che diedero alla sua produzione una certa dimensione apertamente politica, segnata dalle idee del Fronte Popolare: \"La vita \u00e8 nostra\" (1936, tra gli assistenti Jacques Becker e Henri Cartier-Bresson); \"Il delitto del signor Lange\", \"La Marsigliese\" (1936). In quegli anni \u00e8 suo collaboratore anche Luchino Visconti, sul set di \"Toni\" e de \"La scampagnata (Une partie de campagne)\".\nPrima della seconda guerra mondiale, Jean Renoir cerc\u00f2, con \"La grande illusione\" (1937), di promuovere un messaggio di pace, facendo recitare, quale omaggio, suo padre spirituale Erich von Stroheim insieme a Jean Gabin. Il film \u00e8 ambientato durante la Grande Guerra: alcuni ufficiali francesi sono prigionieri dei tedeschi in una fortezza comandata da un capitano di nobili natali, von Rauffenstein, interpretato da Erich von Stroheim. I rapporti tra i personaggi si articolano lungo linee trasversali, in base alle differenze sociali. La questione del rapporto tra la civilt\u00e0 dell'Ottocento e quella del Novecento, che \u00e8 al centro della \"Grande illusione\", \u00e8 una delle possibili chiavi di lettura del cinema di Renoir degli anni trenta. L'influenza della pittura (prima di tutto del padre) e della letteratura del XIX secolo \u00e8 molto forte, e da alcuni critici \u00e8 considerato il suo film migliore.\nNe \"L'angelo del male\" (1938), nuovamente con Jean Gabin, con il quale aveva girato \"Verso la vita\" e \"La grande illusione\", si sforz\u00f2 di rappresentare lo scenario sociale dell'epoca. Ne \"La regola del gioco\" (1939), da molti considerato il suo capolavoro, previde il crollo dei valori umanisti e descrisse senza compiacenza delle usanze della societ\u00e0 francese.\nIl periodo statunitense.\nLasci\u00f2 la Francia occupata dai nazisti, espatriando negli Stati Uniti d'America nel 1941 (sbarc\u00f2 a New York l'8 febbraio senza conoscere una sola parola d'inglese e lasciando incompiuto un adattamento cinematografico della \"Tosca\" di Victorien Sardou, che verr\u00e0 portato a termine da Carl Koch), Jean Renoir prese la nazionalit\u00e0 statunitense. Difficilmente si adatt\u00f2 al sistema hollywoodiano, tuttavia diresse alcuni film: il primo fu \"La palude della morte\" (1941), il secondo \"Questa terra \u00e8 mia\" (1943), con Charles Laughton. Dopo il mediometraggio di propaganda \"Salute to France\" (1944) realizz\u00f2 \"L'uomo del Sud\" (1945), \"Il diario di una cameriera\" (1946), dal famoso romanzo di Octave Mirbeau, con Paulette Goddard, che Renoir ammirava molto avendo lavorato con Charlie Chaplin, e \"La donna della spiaggia\" (1946), prima di recarsi in India dove realizz\u00f2 \"Il fiume\" (1951), suo primo film a colori che ebbe un'influenza duratura sullo stesso cinema indiano, nonch\u00e9 su molto cinema francese (discorso valido per tutto il cinema renoiriano).\nFinita la guerra, altri registi francesi all'estero tornarono subito in Francia (per esempio Ren\u00e9 Clair e Julien Duvivier), ma Renoir si attard\u00f2 anche perch\u00e9 aveva un problema legale, avendo sposato negli Stati Uniti d'America, nel 1944, Dido Freire, senza aspettare le carte del divorzio da Catherine, avvenuto nel 1930 ma non trascritto. Rischiava insomma l'accusa di bigamia.\nGli ultimi film.\nDi ritorno in Europa agli inizi degli anni cinquanta, Jean Renoir gir\u00f2 ancora \"La carrozza d'oro\" (1952), tratto dal romanzo di Prosper M\u00e9rim\u00e9e, con Anna Magnani, \"French Cancan\" (1955) con Jean Gabin e Fran\u00e7oise Arnoul, \"Eliana e gli uomini\" (1956) con Ingrid Bergman e Jean Marais, e \"Le strane licenze del caporale Dupont\" (1962), tratto dal romanzo di Jacques Perret.\nIncontrando sempre pi\u00f9 difficolt\u00e0 nel produrre i suoi film, si rivolse allora alla televisione (\"Il teatrino di Jean Renoir\", 1969-1971) e si dedic\u00f2 pi\u00f9 ampiamente alla letteratura: pubblic\u00f2 un libro su suo padre \"Renoir, mon p\u00e8re\" (1962), la sua autobiografia, \"Ma vie et mes films\" (1974), la raccolta dei suoi articoli di cinema e giornalismo (\"Scritti 1926-1971\", 1974), qualche pi\u00e8ce teatrale (\"Orvet\", 1955) cos\u00ec come alcuni romanzi (\"Les Cahiers du capitaine Georges\", 1966; \"Le Crime de l'Anglais\", 1979).\nNel 1970 si ritir\u00f2 a Beverly Hills, dove mor\u00ec nel 1979. Il corpo venne poi trasportato in Francia, ed \u00e8 sepolto al cimitero di Essoyes.\nIl metodo di lavoro.\nJean Renoir concepisce la lavorazione di un film come \"work in progress\". (De Vincenti, Durgnat, Cauliez)\nLa sceneggiatura per Renoir \u00e8 solo uno strumento che si modifica via via che si progredisce nella lavorazione del film: \u00e8 l'obiettivo finale che non deve essere cambiato. I caratteri dei personaggi si precisano facendoli parlare e agire; l'ambientazione generale, gli scenari gli esterni possono subire delle trasformazioni a seconda delle circostanze. Le convinzioni intime del regista emergono col tempo, e attraverso la collaborazione con gli artigiani che lavorano al film, gli attori, i tecnici, gli elementi naturali o realizzati dagli scenografi.\nLa direzione degli attori.\nIl metodo di prova di recitazione per Renoir consiste nel domandare agli attori di pronunciare le parole senza recitarle, nel non permettere loro di pensarci, se non dopo numerose letture del testo: \"Anche il modo di recitare deve essere scoperto dagli attori e quando l'hanno scoperto, io chiedo loro di frenarsi, di non recitare tutto subito, di procedere con prudenza, di non aggiungere gesti se non pi\u00f9 tardi, di possedere tutto il senso della scena prima di permettersi di spostare un posacenere, afferrare una matita o accendere una sigaretta.\"\nLo stile.\nRenoir, secondo il critico Andr\u00e9 Bazin, \u00e8 un regista pittorico e sensuale: \"Il pi\u00f9 visivo e il pi\u00f9 sensuale dei registi... quello che pi\u00f9 ci trasporta nell'intimo dei suoi personaggi perch\u00e9 \u00e8 prima di tutto un amante fedele della loro apparenza e, attraverso essa, della loro anima. La conoscenza in Renoir passa attraverso l'amore e l'amore attraverso la pelle del mondo. La flessibilit\u00e0, la mobilit\u00e0, il modellato vivente della sua regia \u00e8 la sua cura di drappeggiare, per il suo piacere e per la nostra gioia, il vestito senza cucitura della realt\u00e0.\"\nLa critica.\nLa critica italiana:\nAndr\u00e9 Bazin \u00e8 il critico cinematografico che imprime una svolta alla valutazione critica del lavoro Renoir. \nLa stesura del libro che egli dedica al regista \u00e8 interrotta nel 1958 dalla morte prematura dell'autore, ma viene ultimata e pubblicata a Parigi nel 1971, grazie agli amici, registi e critici redattori della rivista da lui fondata nel 1951 \"Cahiers du cin\u00e9ma\": Fran\u00e7ois Truffaut, \u00c9ric Rohmer, Jacques Rivette, Jean-Luc Godard, Claude Chabrol, Jean Douchet, Michel Delahaye, Claude Givray. Il libro \u00e8 accessibile al pubblico italiano nell'edizione curata e tradotta da Michele Bertolini, pubblicata da Mimesis Cinema, nel 2012.\nI cineasti della Nouvelle Vague contribuirono in modo determinante all'analisi e alla valorizzazione di Renoir, spesso sottovalutato e incompreso. Evidenzia questo aspetto anche il critico italiano Gian Piero Brunetta:\nFilmografia.\nPer la stesura della seguente filmografia sono state consultate le filmografie contenute nei saggi monografici."}
{"id": "74067", "revid": "1318658", "url": "https://it.wikipedia.org/wiki?curid=74067", "title": "Ammasso Globulare di Ercole", "text": "LAmmasso Globulare di Ercole (conosciuto anche come M 13 dalla sua posizione nel Catalogo di Messier, oppure come NGC 6205) \u00e8 un ammasso globulare visibile nella costellazione di Ercole.\nSi tratta dell'ammasso globulare pi\u00f9 luminoso dell'emisfero boreale ed \u00e8 visibile anche ad occhio nudo.\nOsservazione.\nLocalizzare M13 \u00e8 abbastanza semplice, dato che la costellazione di Ercole in cielo forma un trapezio facilmente riconoscibile. Tenendo il trapezio in verticale, M13 \u00e8 sul lato destro, a circa un terzo del lato partendo dall'alto. Data la sua magnitudine di 5,8 \u00e8 appena visibile ad occhio nudo in condizioni favorevoli, in un cielo molto scuro e lontano da ogni fonte di luce; \u00e8 invece facilmente visibile con un binocolo 7x30 e 10x50. La risoluzione in stelle inizia con un telescopio da 114mm e ingrandimenti medio-alti; con un 200mm si possono notare facilmente diverse decine di componenti fino alla quattordicesima grandezza e l'alone appare del tutto risolto.\nM13 pu\u00f2 essere osservato da entrambi gli emisferi terrestri, sebbene la sua declinazione settentrionale favorisca notevolmente gli osservatori dell'emisfero nord; dalle regioni boreali si presenta estremamente alto nel cielo nelle notti d'estate, mentre dall'emisfero australe resta sempre molto basso, ad eccezione delle aree prossime all'equatore. \u00c8 comunque visibile da quasi tutte le aree abitate della Terra. Il periodo migliore per la sua osservazione nel cielo serale \u00e8 quello compreso fra aprile e ottobre.\nStoria delle osservazioni.\nM13 fu osservato per la prima volta da Halley nel 1715. Messier lo osserv\u00f2 nel 1764 e lo descrisse cos\u00ec: \"Nebulosa senza stelle, scoperta nella cintura di Ercole; \u00e8 rotonda e brillante, il centro pi\u00f9 splendente dei bordi, la si vede con uno strumento da un piede; \u00e8 vicina a due stelle, entrambe di ottava magnitudine, una sopra e una sotto: la nebulosa \u00e8 stata determinata in base a e Herculis. M. Messier l'ha riportata sulla Carta della Cometa del 1779...Vista da Halley nel 1714. Rivista il 5 e il 30 gennaio 1781. \u00c8 riportata sul Celestial Atlas inglese. \" Il primo a risolverlo in stelle fu William Herschel.\nCaratteristiche.\nM13 ha una magnitudine apparente di 5,8. Il suo diametro angolare \u00e8 di 23', mentre il suo diametro reale \u00e8 di circa 165 anni luce.\nM13 contiene diverse centinaia di migliaia di stelle, la pi\u00f9 brillante delle quali \u00e8 di magnitudine 11.95. Attorno al suo nucleo, le stelle sono circa 500 volte pi\u00f9 concentrate che nei dintorni del sistema solare. L'et\u00e0 di M 13 \u00e8 stata stimata tra i 12 e i 14 miliardi di anni. La sua distanza dalla Terra \u00e8 di 23.157 anni luce. Apparendo cos\u00ec luminoso ad una cos\u00ec grande distanza, la sua luminosit\u00e0 reale \u00e8 elevatissima, oltre 300.000 volte quella del Sole.\nLa velocit\u00e0 radiale \u00e8 di circa 250 km/s in avvicinamento. Questo moto risulta dalla combinazione di tre diverse velocit\u00e0: la rotazione della Galassia, il moto del Sole nello spazio, e il moto di rivoluzione dell'ammasso attorno al centro galattico.\nIl messaggio di Arecibo.\nNel 1974 fu fatto un tentativo simbolico di inviare un messaggio verso altri mondi. Per celebrare un consistente ampliamento del radiotelescopio da 305 metri di Arecibo, un messaggio in codice di 1.679 bit fu trasmesso verso M13."}
{"id": "74068", "revid": "1305772", "url": "https://it.wikipedia.org/wiki?curid=74068", "title": "M13", "text": ""}
{"id": "74069", "revid": "2", "url": "https://it.wikipedia.org/wiki?curid=74069", "title": "NGC 6205", "text": ""}
{"id": "74075", "revid": "367445", "url": "https://it.wikipedia.org/wiki?curid=74075", "title": "Normandia", "text": "La Normandia \u00e8 una regione storica e amministrativa della Francia.\nSi affaccia a nord sul canale della Manica e confina a sud-ovest con la Bretagna, a sud con i Paesi della Loira e con il Centro-Valle della Loira, a est con l'\u00cele-de-France e a nord-est con l'Alta Francia. Occupa la bassa vallata della Senna (Alta Normandia) e si estende verso ovest fino alla penisola del Cotentin (Bassa Normandia).\nEra una delle province storiche della Francia, che nel 1790 fu suddivisa in cinque dipartimenti (Calvados, Manica, Orne, Eure e Senna Inferiore, divenuta poi Senna Marittima). Nel 1956 i primi tre furono raggruppati nella regione amministrativa della Bassa Normandia e gli ultimi due in quella dell'Alta Normandia. Un soggetto ricorrente nelle contestazioni delle suddivisioni regionali \u00e8 stata la richiesta di riunire i cinque dipartimenti normanni in una sola regione. Tale obiettivo \u00e8 stato raggiunto il 17 dicembre 2014, quando l'Assemblea nazionale ha dato il via libera definitivo alla riduzione delle regioni della Francia metropolitana da 22 a 13: una di queste \u00e8 la Normandia, i cui confini ricalcano quasi completamente quelli della regione storica, a eccezione di qualche comune e con l'aggiunta di parte dell'antica contea del Perche a sud.\nLa Normandia conta pi\u00f9 di 3,2 milioni di abitanti, che prendono il nome di normanni (\"Normands\"), con una densit\u00e0 di popolazione di 115 ab./km\u00b2, superiore alla media nazionale di 102. Le citt\u00e0 principali, considerando il numero di abitanti dell'agglomerazione urbana riportato tra parentesi, sono:\nStoria.\nLa Normandia prima della conquista romana.\nLa presenza umana in epoca preistorica \u00e8 attestata da ritrovamenti di industria litica soprattutto nell'Eure e nel Calvados. La grotta di Gouym presso Rouen conserva incisioni parietali ed \u00e8 la grotta decorata pi\u00f9 settentrionale d'Europa. Nel territorio inoltre sono visibili numerosi monumenti megalitici.\nLa situazione in epoca celtica \u00e8 meglio conosciuta, grazie a fonti archeologiche abbastanza abbondanti e ben datate. Gi\u00e0 nel XIX secolo l'Abate Cochet, un erudito locale, aveva iniziato a studiare i resti archeologici, principalmente nell'Alta Normandia, tra cui si possono citare alcune scoperte notevoli, come quella dell'elmo gallico dorato di Amfreville-la-Mi-Voie, del IV secolo a.C., o quello in ferro del museo di Louviers, o siti come la grande necropoli di P\u00eetres, nell'Eure, con le sue urne funerarie, le sue spade e tracce di tombe con deposizione di carri da guerra. Una necropoli della fine della cultura di Hallstatt o dell'inizio di quella di La T\u00e8ne \u00e8 stata rinvenuta a Ifs nel Calvados.\nTra il IV e il III secolo a.C. le popolazioni celtiche dei Belgi si stanziarono nella regione in ondate successive e la testimonianza del \"De bello Gallico\" di Cesare ci permette di identificare i differenti popoli e i loro \"oppida\" che alla met\u00e0 del I secolo a.C. erano l\u00ec presenti. Tra questi i Caleti (Lillebonne o \"Juliobona\"), i Veliocassi (Rouen o \"Rotomagus\"), i Diablinti, i Baiocassi (Bayeux o \"Augustodurum\") i Lexoviani (Lisieux o \"Noviomagus\") e gli Aulerci Eburovici (\u00c9vreux o \"Mediolanum\"). Altri centri furono \"Breviodurum\" (Brionne), \"Caracotinum\" (Harfleur), \"Augusta\" (Eu).\nNegli anni 57-56 a.C. le popolazioni si riunirono nella resistenza alle legioni romane, che continu\u00f2 per qualche tempo anche dopo la sconfitta gallica ad Alesia. Nel 51 a.C. la regione, parte della Gallia transalpina, era stata sottomessa a Roma.\nLa civilt\u00e0 romana in Normandia.\nNella riorganizzazione delle province galliche attuata sotto Augusto nel 27 a.C. il territorio dei Caleti e dei Veliocassi fu inserito nella provincia della Gallia Lugdunense, mentre il resto del territorio entr\u00f2 a fare parte della provincia della Gallia Belgica.\nLa romanizzazione avvenne, come in tutto l'occidente, attraverso la costruzione di strade e una politica di urbanizzazione degli antichi centri locali gi\u00e0 citati.\nGli scavi condotti durante la costruzione dell'autostrada A29, nella Senna Marittima, hanno rivelato numerose ville rurali, con piante longitudinali e facciate aperte verso sud, oppure con piante pi\u00f9 tradizionali, a corte centrale (villa di Sainte-Marguerite-sur-Mer, presso Dieppe). La costruzione avveniva con l'uso di materiali locali, ma anche in mattoni. Presso Harfleur sono stati rinvenuti i resti di un \"fanum\" gallo-romano, della serie dei piccoli santuari di tradizione locale, con pianta centrale, spesso quadrata.\nA \u00c9vreux il sito romano (\"Viel Evreux\") ha rivelato la presenza di un centro di pellegrinaggio che comprendeva un foro, una basilica monumentale, delle terme, due \"fana\" e il secondo pi\u00f9 grande teatro della Gallia.\nUn'iscrizione del 235-238 d.C., ritrovata a Vieux presso Caen nel XVI secolo (marmo di Thorigny) riporta l'erezione di una statua a \"Titus Sennius Solemnis\", sacerdote presso l'altare delle tre Gallie di Lione e l'elenco delle \"civitates\" di \"Rotomagus\" (Rouen), \"Noviomagus\" (Lisieux), \"Augustodorum\" (Bayeux) e \"Aragenuae\" (Vieux).\nNel secondo terzo del III secolo d.C. la regione fu devastata da incursioni barbariche, di cui resta traccia nei segni di incendio osservati negli edifici rinvenuti negli scavi e nel frequente ritrovamento di tesoretti di monete. La costa sub\u00ec le invasioni dei Sassoni, contro i quali fu stanziata nel 298 una legione per volere di Costanzo Cloro, in onore del quale l'accampamento prese il nome di \"Constantia\" (Coutances): dal suo territorio (\"pagus Costantinus\") prender\u00e0 il nome la penisola del Cotentin.\nNel corso della riforma provinciale voluta da Diocleziano la Normandia divent\u00f2 provincia a s\u00e9 con il nome di Gallia Lugdunense Seconda.\nIn quell'epoca inizi\u00f2 anche la cristianizzazione della regione: alla met\u00e0 del III secolo d.C. Mellone \u00e8 ordinato vescovo di Rouen.\nA partire dal 406 le popolazioni germaniche si riversarono sull'occidente e l'autorit\u00e0 dell'imperatore romano si indebol\u00ec fino a scomparire. I Sassoni si installarono sulle coste, le ville rurali furono abbandonate e i centri urbani si rinchiusero nelle loro mura.\nLa Normandia nell'Alto Medioevo.\nNel 486 le regioni tra i fiumi Somme e Loira passarono sotto il controllo del re dei Franchi, Clodoveo. La penetrazione franca non fu massiccia in questi territori: sono conosciute necropoli a Envermeu, Londini\u00e8res, H\u00e9rouvillette e Douvrend. La parte orientale, pi\u00f9 prossima a Parigi, fu luogo di residenza per numerosi membri della casa reale merovingia. Sono di origine franca i toponimi in -\"ville\" e in -\"court\". A questo periodo risale anche la suddivisione del territorio in contee.\nLa cristianizzazione, iniziata in epoca tardo-romana, si diffuse, con la costruzione di chiese nelle citt\u00e0 principali e in alcune localit\u00e0 suburbane e di oratori sulle strade. L'istituzione delle parrocchie si realizz\u00f2 progressivamente in tempi piuttosto lunghi e le tombe si raggrupparono intorno alle chiese parrocchiali.\nA partire dal VI secolo si svilupp\u00f2 il monachesimo, soprattutto nella parte occidentale, pi\u00f9 isolata, e nel VII secolo si ebbero diverse fondazioni monastiche nella valle della Senna: l'Abbazia di Saint-Wandrille de Fontenelle nel 649, l'abbazia di Jumi\u00e8ges verso il 654 e ancora Pavilly e Montivilliers. I centri monastici adottarono presto la regola benedettina e divennero proprietari di grandi possedimenti fondiari, sparsi per tutta la Francia, da cui ricavavano rendite consistenti, giocando quindi un ruolo importante nelle lotte politiche e dinastiche del periodo.\nA partire dal 790 si ebbero le prime incursioni dei Vichinghi, che venivano chiamati \"Northmanni\" o Normanni, con il significato di \"uomini del Nord\" (ed \u00e8 da questa denominazione che la Normandia assunse in seguito il suo attuale nome). Negli anni 790 le spedizioni toccarono le coste occidentali e a partire dagli inizi del IX secolo le coste del Canale della Manica, risalendo le valli fluviali per impadronirsi delle ricchezze dei monasteri, mal difesi. Un'incursione dell'841 provoc\u00f2 grandi distruzioni a Rouen e a Jumi\u00e8ges e nell'845 i Vichinghi arrivarono fino a Parigi.\nLe prime incursioni erano razzie, dopo le quali i Vichinghi ritornavano alle loro sedi in Scandinavia, ma a partire dall'851 cominciarono a svernare nella bassa valle della Senna. Dopo l'incendio dell'abbazia i monaci di Saint-Wandrille de Fontenelle dovettero rifugiarsi a Boulogne-sur-Mer nell'858 e a Chartres nell'885, mentre le reliquie di santa Onorina furono trasportate dall'abbazia di Graville a Conflans, nella regione parigina. Anche una parte delle biblioteche monastiche fu trasferita (parte dei volumi dell'abbazia di Jumi\u00e8ges a San Gallo), mentre parte venne distrutta dai saccheggi e dagli incendi.\nI re carolingi ebbero una politica incerta e contraddittoria. Carlo II il Calvo concesse nell'867 al capo bretone Salomone la contea del Cotentin, a condizione di riceverne il giuramento di fedelt\u00e0 e aiuto contro i Vichinghi.\nIl Ducato di Normandia.\nNel 911 fu siglato un accordo tra il capo norvegese Rollone e il re Carlo III di Francia, in base al quale i Normanni occupavano le terre della bassa valle della Senna (equivalente all'Alta Normandia) in cambio di un giuramento di vassallaggio (che fu pronunciato nel 940) e di un impegno a ricevere il battesimo. Da allora, e fino al 1204 la Normandia fu un ducato indipendente che, dopo la vittoria alla battaglia di Hastings da parte di Guglielmo I d'Inghilterra, far\u00e0 parte della Corona d'Inghilterra.\nLa Normandia francese nel basso medioevo.\nIntegrazione.\nLa politica del re Filippo Augusto fu rivolta a favorire l'integrazione del ducato al dominio reale. Mantenne le specificit\u00e0 normanne: furono confermati gli statuti di Rouen che davano ai mercanti della citt\u00e0 il monopolio della navigazione sulla Senna, fu conservata l'istituzione dello Scacchiere, corte giudiziaria e amministrativa del ducato, come anche il Costume normanno. Il re controll\u00f2 strettamente i suoi vassalli e lasci\u00f2 l'istituzione delle viscontee. Lasci\u00f2 ai capitoli delle cattedrali il compito di scegliere il proprio vescovo. Install\u00f2 in tutta la regione dei \"baillis\" francesi.\nProfittando della sicurezza continu\u00f2 il dissodamento di nuove terre, spesso incoraggiato dai signori e dallo stesso re, che dotavano di privilegi i nuovi borghi e villaggi. Le culture furono maggiormente diversificate (grano, orzo, guado, lino, canapa, legumi).\nCrebbero anche le citt\u00e0: Rouen venne dotata della terza cinta di mura e le fiere attiravano mercanti dalle regioni vicine. Il re Filippo il Bello vi costru\u00ec nel porto un arsenale (\"Clos aux gal\u00e9es\"). I mercanti della citt\u00e0 esportavano vino e grano in Inghilterra, da cui provenivano stagno, lana e tessuti.\nL'architettura conserva nella prima met\u00e0 del XIII secolo la propria originalit\u00e0, come per le lanterne a base quadrata che svettavano sopra le cattedrali (Rouen). Pi\u00f9 tardi si impose il gotico francese, con edifici pi\u00f9 luminosi per la soppressione delle tribune e con l'introduzione degli archi rampanti. I lavori sono finanziati dal re e dai signori pi\u00f9 importanti (Filippo Augusto contribu\u00ec alla costruzione della \"Merveille\" nell'abbazia del Mont Saint Michel.\nL'inizio della crisi.\nAlla fine del secolo si moltiplicarono i torbidi legati alle imposte: nel 1281 il sindaco di Rouen venne assassinato e le case dei nobili saccheggiate nel corso di una rivolta. Il re Filippo il Bello reag\u00ec sopprimendo il comune e togliendo ai mercanti il monopolio della navigazione sulla Senna fino al 1294.\nLe riforme monetarie della moneta reale diminuirono le rendite dei borghesi e in seguito a nuove agitazioni venne concessa la prima Carta ai Normanni nel 1315, seguita da una seconda nel 1339, con le quali si riaffermava l'autonomia della regione in materia di giustizia e di imposte. Gli Stati di Normandia, assemblee convocate per regolare i problemi finanziari del regno, divennero permanenti e influenti.\nLa Normandia durante la guerra dei cent'anni (XIV e XV secolo).\nLa \"peste nera\" tocca la Normandia a partire dal 1348 con una serie di epidemie ricorrenti, che si aggiungono alle devastazioni della guerra e alle carestie. La difficile situazione provoca rivolte popolari, come quella di Rouen contro le imposte nel 1382.\nLa Normandia fu inoltre il teatro di una violenta opposizione tra il re di Francia Giovanni il Buono e il re di Navarra Carlo II il Malvagio: questi, nipote da parte di madre del re Filippo il Bello, rivendicava infatti diritti sul trono di Francia. In Normandia possedeva la contea di \u00c9vreux e approfitt\u00f2 della guerra dei cent'anni alleandosi con l'Inghilterra.\nDopo avere ingrandito i propri domini normanni in seguito al trattato di Mantes fu imprigionato nel 1354 a Ch\u00e2teau Gaillard, da dove riusc\u00ec a fuggire nel 1357. Foment\u00f2 quindi le rivolte contro le imposte, ma fu sconfitto dall'esercito francese, comandato da Bertrand du Guesclin a Cocherell nel 1364. Con il trattato di Avignone, nel 1365, Carlo rinunci\u00f2 ai propri possessi normanni in favore del re di Francia, ottenendo in cambio la citt\u00e0 di Montpellier.\nDopo una sospensione di qualche anno la guerra dei cent'anni riprese, interessando la Normandia in misura ancora maggiore che nella sua prima fase.\nNell'agosto del 1415 il re di Inghilterra Enrico V sbarc\u00f2 alla foce della Senna con l'intenzione di conquistare la Francia. Pose l'assedio a Harfleur, che fin\u00ec per cadere, e sconfisse i francesi ad Azincourt, conquistando l'intera regione. Nel 1419 cadde il capoluogo normanno Rouen e gli inglesi si impadronirono di buona parte del regno di Francia.\nCon il trattato di Troyes del 1420 Enrico V d'Inghilterra ottenne in sposa Caterina di Francia, figlia del re Carlo VI e la promessa che alla morte del re Carlo, egli stesso o suo figlio avrebbero riunito la corona di Francia a quella di Inghilterra. Nel 1422 morirono sia Carlo VI che Enrico V, e, dal momento che il figlio di quest'ultimo, Enrico VI, era ancora in fasce, assunse la reggenza Giovanni di Lancaster, duca di Bedford.\nIl duca di Belford cre\u00f2 a Caen l'universit\u00e0 e tent\u00f2 di controllare il particolarismo dei nobili normanni. Il malcontento della popolazione, tuttavia, si accresce a causa dell'eccessiva pressione fiscale. Nel 1431 ottenne che Giovanna d'Arco, catturata all'assedio di Compi\u00e8gne, dopo un lungo processo che si svolse a Rouen, fosse condannata a morte e bruciata sul rogo. Nel 1434 il peso delle imposte che gli Inglesi continuavano a esigere determin\u00f2 un clima generale di rivolta.\nNel 1449 le offensive dell'esercito del re di Francia Carlo VII nella penisola del Cotentin e nel centro della regione, segnarono l'inizio della liberazione e l'occupazione inglese della Normandia si concluse nel 1450, dopo la battaglia di Formigny, nell'attuale dipartimento del Calvados, e Cherbourg fu l'ultima citt\u00e0 liberata nell'estate di quell'anno: inizi\u00f2 quindi un periodo di ricostruzione a seguito delle devastazioni della guerra.\nDal XVI al XVIII secolo.\nIl Rinascimento in Normandia.\nDopo le devastazioni del periodo precedente, tra il 1337 e il 1450 si ebbe una ripresa della crescita demografica e intorno al 1530 il livello della popolazione raggiunse di nuovo quello che era prima della crisi.\nNel 1517 il re Francesco I cre\u00f2 il porto e la citt\u00e0 di Le Havre; a Rouen l'industria tessile conobbe uno sviluppo senza precedenti. I pescatori normanni si spingevano fin nel mar Baltico per la pesca delle aringhe, o a Terranova per i merluzzi e riportavano il sale prodotto a Gu\u00e9rande, nell'attuale dipartimento della Loira Atlantica. Fino al 1570 il canale della Manica fu luogo di passaggio per le navi commerciali che si dirigevano a Londra o ad Anversa. I mercanti normanni importavano materie prime dalle isole britanniche (lana, stagno, cuoio) e il sale e allume dal meridione, e frequentavano il porto di Anversa. Harfleur accoglieva mercanti spagnoli.\nLa Normandia partecip\u00f2 al movimento delle grandi scoperte geografiche: in particolare da Honfleur part\u00ec nel 1503 la spedizione di Binot Paulmier de Gonneville, che raggiunse le coste del Brasile, mentre Jean Denis, sempre di Honfleur, raggiunse nel 1506 la Terranova e la foce del fiume San Lorenzo. Ancora nel 1608 la spedizione di Samuel de Champlain port\u00f2 alla fondazione della citt\u00e0 di Qu\u00e9bec.\nDurante il regno di Francesco I l'armatore di Dieppe Jean Ango inviava le sue navi sulle coste di Sumatra, in Brasile e in Canada e Dieppe fu sede di una scuola di cartografia e idrografia diretta da Pierre Desceliers. I mercanti di Rouen inviarono Giovanni da Verrazzano alla ricerca del legno pregiato del Brasile e in America meridionale e nel 1550 una \"festa brasiliana\" fu organizzata a Rouen sulla Senna in onore della visita del re Enrico II.\nLo sviluppo della prima met\u00e0 del XVI secolo e la presenza di prestigiosi mecenati permisero la fioritura del Rinascimento in Normandia. La nuova prosperit\u00e0 e il dinamismo economico della regione si riflessero nella costruzione di innumerevoli residenze nelle campagne o nelle grandi citt\u00e0. Le residenze rurali applicarono elementi del Rinascimento italiano a edifici che conservavano ancora un impianto di tradizione gotica e fu in voga una profusione decorativa. I materiali utilizzati furono il mattone, il legno e la pietra. Lo sviluppo di queste costruzioni si interruppe con le guerre di religione della seconda met\u00e0 del secolo.\nTra i mecenati possono essere citati Georges II d'Amboise e la famiglia d'Estouteville, mentre i principali castelli e palazzi costruiti o rimaneggiati in questo periodo, furono:\nTra gli edifici ecclesiastici, si citano:\nSi citano infine il palazzo dell'Ufficio delle Finanze di Rouen.\nLe guerre di religione in Normandia.\nLa Riforma protestante si diffuse abbastanza presto in Normandia, a partire dagli anni 1530, soprattutto nelle citt\u00e0 (Alen\u00e7on) e nella valle della Senna (Caudebec-en-Caux). La penisola del Cotentin fu raggiunto solo pi\u00f9 tardi, nella seconda met\u00e0 del XVI secolo. Il successo della Riforma fu dovuto al traffico delle indulgenze e all'assenza dei curati, in una regione relativamente ricca e culturalmente vivace e aperta, per influsso dei commerci. I protestanti erano soprattutto membri della piccola nobilt\u00e0, borghesi e artigiani dell'industria tessile.\nNel XVI secolo si ebbero anche in Normandia gli episodi di lotte e violenza delle guerre di religione:\nAlla fine del secolo la diffusione della riforma ebbe un arresto, sebbene resti relativamente ben impiantata ad Alen\u00e7on e a Caen.\nPoco prima dell'editto di Fontainebleau, con cui il re Luigi XIV revocava nel 1685 l'editto di Nantes, la Normandia aveva circa 200.000 protestanti, che costituivano la parte pi\u00f9 attiva e dinamica della popolazione. Un gran numero di questi, approfittando della vicinanza con il mare, preferirono al momento della revoca spostarsi nei paesi protestanti dell'Inghilterra e dei Paesi Bassi, con cui intrattenevano da lungo tempo relazioni commerciali. Molte abitazioni furono lasciate deserte e le citt\u00e0 risentirono del calo demografico. Rouen pass\u00f2 da 86.000 a 60.000 abitanti; l'emigrazione di quattromila protestanti da Caen, quasi tutti ricchi commercianti marittimi, impover\u00ec la popolazione; tutti i protestanti di Coutances emigrarono trasferendo le proprie manifatture di tessuti e lo stesso avvenne in altre citt\u00e0: in molti casi gli operai pi\u00f9 abili, anche cattolici, seguirono i proprietari per non perdere il lavoro e questa massiccia emigrazione rovin\u00f2 per diversi anni il commercio e l'industria della regione.\nLa Normandia nel secolo di Luigi XIV.\nLa rivolta dei Piedi Scalzi (\"Nus Pieds\"), un grande sollevamento popolare, interess\u00f2 l'intera regione nel 1639, a causa della decisione del re Luigi XIII di estendere la tassazione delle gabelle all'intero territorio francese. Altre rivolte avevano scosso il Paese anche in precedenza, nel 1623 a Rouen e nel 1634.\nNel 1667 Jean-Baptiste Colbert cre\u00f2 la manifattura reale delle tele di Elbeuf e si ebbe un nuovo periodo di prosperit\u00e0, con una diminuzione della pressione fiscale e la costruzione di castelli e residenze in stile classico (Balleroy, Beaumesnil, Cany, Flamamville).\nA partire dal 1689 la guerra contro l'Inghilterra comport\u00f2 diversi attacchi al litorale normanno. Nel 1692 la flotta francese sub\u00ec una bruciante sconfitta nella battaglia di La Hogue nel Cotentin e nel 1694 le citt\u00e0 di Le Havre e di Dieppe furono bombardate.\nLe relazioni con l'America si intensificarono e si prosegu\u00ec l'esplorazione del nuovo mondo: Ren\u00e9 Robert Cavelier de La Salle, di Rouen viaggi\u00f2 nella regione dei Grandi Laghi negli Stati Uniti, in Canada e lungo il fiume Mississippi e la Louisiana. Honfleur e Le Havre furono i principali porti del commercio negriero in Francia e la tratta degli schiavi arricch\u00ec diverse famiglie normanne, come i Fouache.\nIl secolo dei Lumi.\nIl XVIII secolo vide l'apogeo del traffico negriero, a favore dei ricchi borghesi di Le Havre, di Rouen e di Honfleur, soprattutto nell'attuale Alta Normandia. Nelle citt\u00e0 si svilupp\u00f2 l'industria del cotone e diverse manifatture furono impiantate nella periferia di Rouen, che restava il maggiore centro di produzione dei tessuti di lana.\nL'agricoltura rest\u00f2 un'attivit\u00e0 importante, con la produzione cerealicola e lattiera, e furono in progresso quella della carne e delle mele (sidro), mentre le vigne si ridussero. Scomparve progressivamente la tecnica di lasciare periodicamente i campi a riposo, ma la suddivisione in piccoli fondi forniva rendite mediocri.\nLa metallurgia era diffusa nella regione di Alen\u00e7on e a Villedieu-les-Po\u00eales proseguiva la tradizionale attivit\u00e0 di fabbricazione di utensili in rame. A Rouen si producevano ancora vetro, ceramica, porcellana e si continuava l'attivit\u00e0 di stampa. I cantieri navali si svilupparono a Le Havre, ma anche a Cherbourg, a Caen, a Rouen, a Villequier e a Dieppedalle. Nella vallata della Senna si svilupp\u00f2 l'attivit\u00e0 delle raffinerie di zucchero.\nA partire dagli anni 1780 la crisi economica e dell\"Ancien R\u00e9gime\" colp\u00ec anche la Normandia e port\u00f2 alla Rivoluzione francese.\nLa Rivoluzione francese in Normandia.\nNel 1788-1789 i \"cahiers de dol\u00e9ances\" rivelarono le difficolt\u00e0 e le attese dei Normanni: erano vivacemente contestati le corporazioni e i pedaggi, I cattivi raccolti, i progressi tecnici e gli effetti del trattato del commercio del 1786 influenzavano l'occupazione e l'economia della provincia. Le maggiori lamentele riguardavano il peso del carico fiscale.\nI principali avvenimenti nella regione:\nIl XIX secolo.\nSoprattutto nella parte orientale, l'Alta Normandia, dopo le guerre rivoluzionarie e il periodo napoleonico vi fu un nuovo periodo di crescita economica a partire dal 1815:\nI cambiamenti industriali si rifletterono anche nelle arti. Nella seconda met\u00e0 del XIX secolo nacque l'impressionismo e numerosi dipinti sono ispirati da localit\u00e0 normanne, come le scogliere di \u00c9tretat o la cattedrale di Rouen. Sono inoltre normanni diversi scrittori, come Jules Barbey d'Aurevilly, Guy de Maupassant, Gustave Flaubert, Alexis de Tocqueville, Casimir Delavigne e Alphonse Allais. Victor Hugo, che si opponeva a Napoleone III, fu costretto all'esilio a Jersey e poi a Guernesey e la figlia Leopoldina anneg\u00f2 nella Senna a Villequier nel 1843.\nDurante la guerra franco-prussiana del 1870 la citt\u00e0 di Rouen venne occupata dall'esercito prussiano.\nLa Normandia nella seconda guerra mondiale.\nDurante la seconda guerra mondiale la Normandia fu uno dei due punti di partenza (insieme alla Provenza) dell'offensiva alleata che mise fine all'occupazione nazista. Il 6 giugno del 1944 fu lanciata l'Operazione Overlord, il maggiore sbarco di tutta la storia militare, condotta contemporaneamente su diverse spiagge del Calvados e della Manica. Vi presero parte truppe degli Stati Uniti, della Gran Bretagna e del Canada e contingenti francesi e polacchi. Lo sbarco fu l'inizio della battaglia di Normandia, che si concluse solo il 12 settembre con la capitolazione della guarnigione di Le Havre, quando diverse regioni della Francia erano gi\u00e0 state liberate.\nUn gran numero di cimiteri militari e musei di cimeli esistono nella regione a ricordo del periodo e si conservano fortificazioni in cemento (soprattutto lungo la costa), dette \"Blockhaus\", le quali appartenevano al Vallo Atlantico, costruito dalle truppe hitleriane.\nNel dopoguerra numerosi centri cittadini e infrastrutture dovettero essere ricostruiti dopo le devastazioni della guerra. A Rouen andarono distrutte diverse case medioevali con le facciata a travature di legno e la stessa cattedrale fu in parte risparmiata. Scomparve il centro storico di Lisieux, dove si salv\u00f2 miracolosamente solo la cattedrale di San Pietro e la nuova basilica che era in corso di costruzione. Numerosi edifici andarono distrutti a Caen, mentre la cittadina di Saint-L\u00f4 fu quasi interamente distrutta.\nIsole anglo-normanne o isole del Canale.\nLe isole anglo-normanne furono popolate da genti di origine bretone fino alle invasioni vichinghe.\nFecero parte del ducato di Normandia tra il 933 e il 1204. In seguito divennero dipendenze autonome della corona britannica, conservando leggi e tradizioni normanne.\nAlla fine della guerra dei cent'anni la riconquista francese del ducato di Normandia, con la successiva annessione alla Francia, non si estese a queste due isole, che restarono dunque come ducato di Normandia ai re di Inghilterra.\nTuttora i re di Inghilterra conservano il titolo di duca di Normandia e dalla loro persona dipendono direttamente le isole, che tuttavia non fanno parte formalmente del Regno Unito (e quindi neppure dell'Unione europea).\nGeografia fisica.\nLa Normandia \u00e8 una creazione storica e non ha una vera unit\u00e0 geografica: si divide tra le due grandi regioni naturali del nord della Francia, costituite dal bacino parigino e dal massiccio armoricano. La divisione geografica non \u00e8 seguita neppure nella vecchia suddivisione amministrativa in due regioni dove il confine tra le due zone attraversava da nord a sud i dipartimenti del Calvados e dell'Orne. La differenza paesistica \u00e8 tuttavia poco accentuata, poich\u00e9 entrambe le regioni godono dello stesso clima e praterie e campi coltivati si ritrovano identici in entrambe.\nLe coste presentano aspetti molto diversi: alte scogliere nella regione di Caux (Costa d'Alabastro), vaste spiagge di sabbia fine nel Calvados (regione di Auge, Bessin, Costa fiorita) e grande variet\u00e0 nella Manica, con promontori elevati nel nord della penisola del Cotentin e litorali bassi e sabbiosi nella zona di Saint-Vaast e del Mont Saint Michel.\nLe principali regioni naturali sono:\nI fiumi sono rappresentati dalla Senna e dai suoi affluenti (Epte, Andelle, Eure, Risle) e inoltre da un certo numero di fiumi costieri (Bresle, Touques, Dives, Orne, Vire, S\u00e9e, S\u00e9lune, Couesnon. Vi si trova anche il pi\u00f9 breve fiume di Francia, la Veules, nella Senna Marittima.\nFra le riserve naturali ci sono il Parco regionale delle paludi del Cotentin e del Bessin e il parco naturale regionale delle anse della Senna normanna.\nCultura.\nLingua normanna.\nIl normanno \u00e8 la lingua regionale, ancora parlato oggi nel Cotentin e nella regione di Caux, oltre che nelle isole anglo-normanne (con la variante del \"jersiais\").\nProdotti agricoli e gastronomici.\nLa gastronomia normanna si basa principalmente su quattro prodotti provenienti dal territorio: la mela, il latte, la carne e i prodotti ittici (frutti di mare). Questi prodotti costituiscono la base di numerose specialit\u00e0 regionali come burro, sidro, pommeau, etc.\nNei frutteti vengono coltivate, oltre alle mele, pere, ciliegie, prugne... Tuttavia, la \"mela\" \u00e8 un ingrediente essenziale della cucina normanna sia per le mele da tavola che le mele da sidro.\nDall'elaborazione delle mele o delle pere si ottiene:\n- il celebre \"calvados\", ottenuto dalla distillazione delle mele da sidro;\n- il sidro, di cui la Normandia insieme alla Bretagna, \u00e8 una delle principali produttrici, \u00e8 una bevanda alcolica ottenuta dalla fermentazione dei frutti di alcune piante della sottofamiglia delle Pomoideae (mele, mele cotogne e pere), di cui la regione abbonda;\n- Il \"pommeau\", un aperitivo alcolico che si ottiene da un misto di succo di mela non fermentato e calvados;\n- il \"poir\u00e9\", bevanda alcolica frizzante simile al sidro. Si ottiene dalla fermentazione del succo di pera ottenuto dalle \"pere per il poir\u00e9\".\nI bovini della razza normanna, riconoscibili per il manto e per le macchie inconfondibili attorno agli occhi (chiamate \"gli occhiali\"), e del Jersey sono conosciuti per la qualit\u00e0 del latte e sono celebri i formaggi prodotti nella regione.\nLa Normandia produce quattro formaggi DOC quali:\n- il \"camembert\" di Normandia;\n- il \"livarot\", chiamato anche il \"colonnello\" per via delle cinque bande di falasco che avvolgono il formaggio;\n- il \"neufch\u00e2tel\";\n- il \"pont-l'\u00e9v\u00eaque\"\nL'allevamento zootecnico in Normandia \u00e8 estremamente sviluppato, costituendo, anche dal punto di vista economico, uno dei maggiori fattori di sviluppo.\nPer quanto riguarda i prodotti ittici, dalla costa normanna si possono gustare gamberetti (il gamberetto grigio di Honfleur), cozze (la cozza \"bionda\" di Barfleur), capesante, etc.\nLa Normandia \u00e8 inoltre la seconda regione produttrice di ostriche in Francia.\nEventi.\nNel 2013 \u00e8 stata creata la \"F\u00eate des Normands\" (festa dei normanni), una festa regionale della Normandia che viene celebrata intorno al 29 settembre di ogni anno su tutto il territorio normanno, in Francia o all'estero.\nReligione.\nI duchi di Normandia, poi i re di Francia, hanno incoraggiato lo sviluppo del monachesimo normanno: la regione conta numerose abbazie: a Mont-Saint-Michel, a Caen, l'abbazia di Saint-Ouen a Rouen, di Jumi\u00e8ges, di Hambye, di F\u00e9camp, e molte altre.\nFra i santi normanni troviamo Santa Teresa di Lisieux, Giovanna d'Arco (martirizzata a Rouen), san Tommaso Becket (anglo-normanno) e altri. Ma \u00e8 l'arcangelo Michele che \u00e8 da lungo tempo il pi\u00f9 venerato nella regione.\nL'anglicanesimo \u00e8 la religione di Stato nelle isole del Canale, ma sono rappresentate anche le minoranze cattoliche e metodiste.\nSimboli.\nIl simbolo della regione \u00e8 lo stemma rosso con due leoni dorati. Tuttavia alcuni preferiscono lo stemma con tre leoni; il terzo sarebbe stato introdotto da Riccardo Cuor di Leone. Generalmente la Normandia continentale francese usa lo stemma con due leoni, quella insulare britannica quello con tre.\nLa bandiera normanna \u00e8 identica allo stemma, e reca due leoni d'oro su fondo rosso\nUn simbolo detto \"Croce di sant'Olaf\", con una doppia croce scandinava dorata su fondo rosso, \u00e8 usato da alcune associazioni culturali che rivendicano l'eredit\u00e0 vichinga dei normanni.\nPolitica.\nLa regione \u00e8 governata da un Consiglio regionale, presieduto dal Presidente del Consiglio regionale della Normandia.\nIl \"movimento normanno\" (\"Le mouvement normand\"), rappresentato dalla figura emblematica di Didier Patte, ha lottato contro la divisione della Normandia in due regioni amministrative.\nTurismo.\nLa Normandia \u00e8 una delle Regioni della Francia pi\u00f9 visitate. Offre paesaggi verdeggianti e assai diversi che va dalla lussureggiante campagna alla costa frastagliata e ricca di falesie e dirupi, dalla Svizzera normanna alle citt\u00e0 d'arte ricche di monumenti e fascino d'altri tempi. Un percorso storico che va dalle invasioni dei Vichinghi allo Sbarco in Normandia del 1944.\nI pi\u00f9 bei villaggi di Francia.\nRiporta i villaggi ritenuti pi\u00f9 belli della regione, molti anche dal sito ufficiale\nCitt\u00e0 d'arte.\nNotevole \u00e8 il patrimonio artistico regionale, con opere che vanno dal romanico al gotico, con capolavori di finissimo livello. Importanti musei con collezioni pittoriche, dei pizzi (Alen\u00e7on), degli arazzi (Arazzo di Bayeux).\nLe citt\u00e0 della regione sono ricche di luoghi con atmosfere medievali, con case a graticcio, canali. Le campagne sono puntellate di castelli nobiliari e antiche abbazie.\nLa citt\u00e0 di Rouen, con le sue architetture gotiche, e Caen, con il castello e le abbazie romaniche, sono tra le mete pi\u00f9 visitate."}
{"id": "74077", "revid": "289247", "url": "https://it.wikipedia.org/wiki?curid=74077", "title": "The image maker", "text": ""}
{"id": "74080", "revid": "547034", "url": "https://it.wikipedia.org/wiki?curid=74080", "title": "Opposizione (politica)", "text": "L'opposizione, nella terminologia della politica, indica una rappresentanza politica che in un sistema decisionale non copre la maggioranza dei decisori e che spesso si assume l'impegno o obbligo come alternativa di governo alla maggioranza parlamentare o consiliare. Il termine viene usato in ambito politico per indicare le forze politiche che non esercitano il potere esecutivo, ma generalmente si oppongono alle decisioni di questo. Nell'ambito delle organizzazioni non prettamente politiche, l'opposizione indica l'insieme di chi esprime una opinione condivisa solo da una parte minoritaria.\nDescrizione.\nOpposizione parlamentare e democrazia diretta.\nAltri strumenti di opposizione, poco diffusi nei Paesi di \"Common Law\", sono il \"referendum\" e l'iniziativa popolare, strumenti di democrazia diretta, che servono alle forze politiche che non hanno i numeri per condizionare il percorso legislativo dei provvedimenti governativi.\nQuesti strumenti hanno maggiore forza poich\u00e9 non sono solo strumenti di informazione e controllo, ma incidono nell'attivit\u00e0 della maggioranza. In questo modo, sono tutelate le minoranze, ed \u00e8 considerato il fatto che un partito pu\u00f2 essere maggioritario in Parlamento e minoritario nelle piazze.\nL'opposizione nei sistemi bipolari ed in quelli multipartitici.\nNei sistemi politici bipolari o bipartitici con forma di governo parlamentare, c'\u00e8 un capo (o \"leader\") dell'opposizione: \u00e8 il leader del partito o della coalizione che detiene il maggior numero di seggi parlamentari dopo il partito o la coalizione che, avendo vinto le elezioni, \u00e8 al governo.\nUna figura del genere pu\u00f2 essere teoricamente individuata anche nei sistemi multipartitici, ma sarebbe normalmente priva di particolare significato, poich\u00e9 in questi sistemi l'opposizione \u00e8 di solito frammentata in una pluralit\u00e0 di partiti disomogenei dal punto di vista ideologico e il partito pi\u00f9 consistente tra quelli che la costituiscono non \u00e8 in alcun modo rappresentativo dell'intera opposizione. Ci\u00f2 non toglie che a livello informale, soprattutto nel linguaggio giornalistico, il termine venga talvolta utilizzato anche nei sistemi multipartitici per designare il leader di un partito d'opposizione di particolare rilevanza.\nNel Regno Unito.\nIl primo riconoscimento \"ufficiale\" al ruolo dell'opposizione avviene nel Regno Unito, nel 1831 con la \"Majesty's Loyal Opposition\". A partire dal 1987, viene assegnato a leader del maggior partito di opposizione un ruolo particolare, indicato dalla corresponsione di un onorario proprio del ruolo che occupa. A partire dal 1975, sono fornite strutture logistiche, uffici e considerevoli risorse finanziarie.\nNel Regno Unito e nei sistemi che ne hanno adottato il modello costituzionale (India, Canada, Australia, Nuova Zelanda, altri stati del Commonwealth ecc.) l'opposizione e il suo leader ha uno status ufficiale, disciplinato dalla stessa costituzione. In questi sistemi il maggior partito di opposizione \u00e8 qualificato \"official opposition\" (opposizione ufficiale). Il leader dell'opposizione \u00e8 considerato come una sorta di primo ministro alternativo, che deve essere consultato da quello in carica per alcune nomine o decisioni \"bipartisan\", ed \u00e8 a capo del cosiddetto \"governo ombra\" (\"shadow cabinet\") costituito da parlamentari dell'opposizione incaricati di seguire da vicino, proprio come un'ombra (donde il nome), l'attivit\u00e0 dei corrispondenti ministri del governo in carica. Compito del governo ombra \u00e8 svolgere un'azione critica verso le decisioni del governo in carica, proponendo alternative. Normalmente se il partito di opposizione vince le elezioni, il leader dell'opposizione diventa primo ministro e i membri del governo ombra vanno ad occupare i corrispondenti posti nel governo in carica.\nA differenza dei sistemi bipartitici sopra ricordati, riconducibili al cosiddetto sistema Westminster, in altri sistemi bipartitici o bipolari il leader dell'opposizione e l'eventuale governo ombra non hanno di solito uno status ufficiale.\nCalendarizzazione dei lavori.\nIl leader dell'opposizione ha il potere di definire l'agenda dei lavori parlamentari e per 20 giorni in ogni sessione, con precedenza sugli argomenti del governo. La calendarizzazione delle leggi \u00e8 un aspetto fondamentale disciplinato nei regolamenti parlamentari.\n\"Question time\".\nI parlamentari dell'opposizione hanno facolt\u00e0 di porre da due a sei interrogazioni al Governo nel giorno destinato al \"question time\" (il mercoled\u00ec). Durante il \"question time\" hanno luogo i \"faccia a faccia\" tra il capo del governo e il leader dell'opposizione che, a partire dal 1997, durano 30 minuti. I dibattiti sono trasmessi in televisione e l'esito di queste tribune pu\u00f2 essere determinante per l'immagine del \"premier\" come risulta dai sondaggi, e nelle elezioni successive. La presenza del Governo in aula per il \"question time\" \u00e8 un atto dovuto verso l'opposizione. \u00c8 insufficiente la presenza di sottosegretari o delegati. Chi presiede la seduta in funzione di \"speaker\" deve essere un conduttore imparziale del dibattito, \"agire servendo il Parlamento e non il Governo\".\nCommissioni di controllo e garanzia.\nAll'opposizione \u00e8 generalmente affidata la presidenza di commissioni parlamentari di vigilanza, controllo e garanzia, come quelle sull'operato del servizio segreto civile e di quello militare.\nIn Italia.\nAnche nei sistemi non bipartitici si \u00e8 posto il problema di un riconoscimento delle opposizioni; \"la questione dell\u2019attribuzione della presidenza delle commissioni di vigilanza alle forze di opposizione, come \u00e8 noto, risulta pi\u00f9 controversa, essendo le letture interpretative relative a questo passaggio ancora molto diverse, al punto da determinare un difficile processo di insediamento anche dopo la vittoria cristallina del centro-destra, nel 2001\"."}
{"id": "74081", "revid": "125258536", "url": "https://it.wikipedia.org/wiki?curid=74081", "title": "Telegramma Zimmermann", "text": "Il telegramma Zimmermann fu un documento inviato via telegrafo il 16 gennaio 1917, al culmine della prima guerra mondiale, dal Ministro degli Esteri dell'Impero tedesco, Arthur Zimmermann all'ambasciatore tedesco in Messico, Heinrich von Eckardt e decrittato dall'ammiraglio inglese William Hall, che lo consegn\u00f2 all'ambasciatore statunitense a Londra Walter Page.\nIn esso si istruiva l'ambasciatore tedesco ad approcciare il governo messicano con la proposta di formare un'alleanza contro gli Stati Uniti. Il suo contenuto acceler\u00f2 l'ingresso in guerra degli USA. Wilson, che pure durante la campagna elettorale del 1916 aveva promesso la pace, convoc\u00f2 infatti il Congresso il 2 aprile e quattro giorni dopo gli Stati Uniti furono ufficialmente cobelligeranti accanto all'Intesa nel conflitto.\nTelegramma.\nIl messaggio di Zimmermann comprendeva proposte per un'alleanza tedesca con il Messico, mentre la Germania avrebbe cercato di mantenere la neutralit\u00e0 con gli Stati Uniti. Se questa politica avesse dovuto fallire, veniva suggerito nel messaggio, il governo messicano avrebbe dovuto fare causa comune con la Germania, cercando di persuadere il governo giapponese ad unirsi alla nuova alleanza, ed attaccare gli USA. La Germania da parte sua prometteva supporto economico e la restituzione al Messico degli ex-territori di Texas, Nuovo Messico e Arizona (persi durante la Guerra Messicano-Americana del 1846-1848).\nEcco il testo del messaggio come decifrato dagli inglesi:\nRisposta messicana.\nUn generale incaricato dal presidente messicano Venustiano Carranza, valut\u00f2 le reali possibilit\u00e0 di una conquista delle ex-province del Texas, dell'Arizona e del Nuovo Messico, e giunse alla conclusione che la cosa non avrebbe funzionato. Occupare i tre stati avrebbe con tutta probabilit\u00e0 causato futuri problemi e la guerra con gli USA; il Messico non sarebbe stato inoltre in grado di accogliere una numerosa popolazione di discendenza inglese all'interno dei suoi confini; e la Germania non sarebbe stata in grado di fornire gli armamenti necessari per le ostilit\u00e0 che sarebbero sicuramente sorte. Carranza declin\u00f2 la proposta di Zimmermann il 14 aprile, quando gli USA avevano gi\u00e0 dichiarato guerra alla Germania.\nIntercettazione britannica.\nIl telegramma venne intercettato e decifrato in maniera sufficiente a comprenderne il senso dai decifratori Nigel de Grey e William Montgomery dell'unit\u00e0 di spionaggio della Marina Militare britannica denominata \"Room 40\", comandata dall'ammiraglio William R. Hall. Ci\u00f2 fu possibile perch\u00e9 il codice usato dai tedeschi (0075) era stato parzialmente criptoanalizzato usando, tra le altre tecniche, messaggi in chiaro catturati e una versione precedente del cifrario presa a Wilhelm Wassmus, un agente tedesco che operava in Medio Oriente.\nIl governo britannico, che voleva rendere pubblico il telegramma incriminante, si trov\u00f2 ad affrontare un dilemma: se avesse prodotto apertamente il telegramma, i tedeschi avrebbero sospettato che il loro codice era stato decifrato; se non lo avesse fatto, avrebbe perso un'opportunit\u00e0 promettente di trascinare gli Stati Uniti nel conflitto \u2013 il messaggio venne inviato in un periodo in cui i sentimenti antitedeschi negli USA erano particolarmente accentuati, a causa della perdita di circa 200 vite di cittadini statunitensi per via degli attacchi sottomarini dei tedeschi.\nCi fu anche un ulteriore problema \u2014 i britannici non potevano nemmeno mostrarlo in via confidenziale al governo statunitense. A causa della sua importanza, il messaggio era stato inviato da Berlino all'ambasciatore tedesco a Washington, Conte Johann von Bernstorff, per inoltrare la trasmissione all'ambasciatore in Messico attraverso tre strade diverse. I britannici lo avevano ottenuto da una di queste \u2014 gli statunitensi avevano dato accesso alla Germania alle loro linee telegrafiche private diplomatiche, nel tentativo di incoraggiare l'iniziativa di pace del presidente Wilson. I tedeschi non avevano paura di usarle perch\u00e9 i messaggi erano cifrati e perch\u00e9 per principio gli Stati Uniti all'epoca non leggevano la corrispondenza diplomatica delle altre nazioni, n\u00e9 avevano capacit\u00e0 di decifrarla. Il cavo telegrafico andava dall'ambasciata statunitense di Berlino fino a Copenaghen, e da l\u00ec via cavo sottomarino negli USA, passando dalla Gran Bretagna (dove veniva tenuto sotto controllo). Per i britannici, rivelare la fonte del telegramma agli USA avrebbe anche significato ammettere che stavano intercettando le comunicazioni diplomatiche statunitensi.\nSoluzione britannica.\nIl governo britannico suppose che l'ambasciata tedesca a Washington avesse inviato il messaggio all'ambasciata in Messico attraverso il sistema telegrafico commerciale, e quindi ne doveva esistere una copia all'ufficio telegrafico pubblico di Citt\u00e0 del Messico. Se potevano ottenerne una copia, potevano passarla al governo statunitense dichiarando che l'avevano scoperta grazie allo spionaggio in Messico. A questo scopo contattarono un agente britannico in Messico, noto solo come Mr. H., che riusc\u00ec ad ottenerne una copia. Per la gioia dei decifratori britannici, il messaggio era stato inviato da Washington nel Messico utilizzando il vecchio cifrario, quello posseduto anche da Wassmus, e pot\u00e9 quindi essere decifrato completamente \u2014 questo avvenne probabilmente perch\u00e9 l'ambasciata tedesca in Messico non aveva un cifrario pi\u00f9 recente.\nIl telegramma venne consegnato dall'ammiraglio Hall al Ministro degli Esteri britannico, Arthur James Balfour, che a sua volta contatt\u00f2 l'ambasciatore statunitense a Londra, Walter Page, e gli consegn\u00f2 il telegramma il 21 febbraio. Due giorni dopo quest'ultimo lo consegn\u00f2 al presidente statunitense Woodrow Wilson.\nEffetto negli Stati Uniti.\nIl sentimento popolare negli Stati Uniti a quell'epoca era generalmente anti-messicano ed antitedesco. Il generale John J. Pershing aveva per lungo tempo dato la caccia al bandito-rivoluzionario Pancho Villa, che aveva compiuto diverse incursioni oltre confine. Questa era una grossa spesa per il governo statunitense, e Wilson era incline a interrompere la ricerca fino a quando in Messico non si fossero tenute nuove elezioni, insediato un nuovo governo, e promulgata una nuova costituzione (una convenzione costituente, che avrebbe adottato la Costituzione del Messico del 1917, era all'epoca in fase di svolgimento). La notizia del telegramma esacerb\u00f2 la tensione tra USA e Messico, poich\u00e9 un tale trattato, se in vigore, avrebbe ostacolato l'elezione di un nuovo governo messicano pi\u00f9 amichevole nei confronti degli interessi statunitensi.\nIl 1\u00ba marzo, il governo statunitense diede una copia in chiaro del telegramma alla stampa. Inizialmente l'opinione pubblica statunitense credette che il telegramma fosse un falso, progettato per portare la nazione in guerra a fianco degli Alleati. Questa opinione venne rafforzata dai diplomatici tedeschi, giapponesi e messicani, e dai pacifisti e dalle lobby pro-germaniche degli Stati Uniti, che denunciarono all'unisono il telegramma come contraffatto.\nDiscorso di Arthur Zimmermann.\nComunque, con una mossa inaspettata, Zimmermann ne conferm\u00f2 l'autenticit\u00e0 il 3 marzo, e successivamente in un discorso del 29 marzo 1917. Il discorso intendeva spiegare la sua versione della storia. Egli inizi\u00f2 spiegando che non aveva scritto una lettera a Carranza, ma aveva dato istruzioni all'ambasciatore tedesco tramite un \"percorso che gli era sembrato sicuro\".\nEgli disse inoltre che nonostante l'offensiva sottomarina, si augurava che gli USA sarebbero rimasti neutrali. La sua proposta al governo messicano sarebbe stata portata avanti solo se gli USA avessero dichiarato guerra, e credeva che le sue istruzioni fossero \"assolutamente leali nei confronti degli Stati Uniti\". In effetti, egli incolp\u00f2 il presidente Wilson di aver rotto le relazioni con la Germania \"con straordinaria durezza\" dopo l'intercettazione del telegramma, e che quindi l'ambasciatore tedesco \"non ebbe pi\u00f9 la possibilit\u00e0 di spiegare l'attitudine dei tedeschi, e che il governo statunitense aveva declinato l'invito a negoziare\".\nC'era dell'onest\u00e0 nel discorso, poich\u00e9 Zimmermann aveva avuto nel frattempo occasione di riflettere sull'impatto del telegramma e sulle sue conseguenze, eppure era pronto a presentare le sue idee originali. Comunque, egli rivel\u00f2 anche che era stato seriamente male informato sulla reale forza degli Stati Uniti nei confronti del suo vicino meridionale, ma che era colpa dei servizi segreti tedeschi.\nDichiarazione di guerra.\nAnche se il telegramma iniziava dichiarando che la Germania era estremamente interessata a mantenere la neutralit\u00e0 statunitense, pur dovendo necessariamente affondarne i battelli commerciali diretti verso le isole britanniche (notare che da tre anni gli inglesi avevano bloccato ogni rifornimento via mare alla Germania, causandone lo strangolamento economico, senza che questo avesse sollevato rilievi da parte degli USA), questa manovra precauzionale potenzialmente ostile evoc\u00f2 un'esplosione di sentimenti antitedeschi. Wilson rispose chiedendo al Congresso di armare le navi americane, cos\u00ec che potessero difendersi dai potenziali attacchi sottomarini dei tedeschi. Pochi giorni dopo, il 2 aprile 1917, Wilson chiese al Congresso di dichiarare guerra alla Germania. Il 6 aprile il Congresso vot\u00f2 l'ingresso degli Stati Uniti nella prima guerra mondiale.\nI sottomarini tedeschi avevano in precedenza attaccato navi statunitensi nei pressi delle Isole britanniche, quindi il telegramma non fu l'unica causa dell'entrata in guerra; gioc\u00f2 per\u00f2 un ruolo decisivo nell'orientare l'opinione pubblica statunitense. Venne percepita come cosa particolarmente perfida che il telegramma fosse inizialmente trasferito dall'ambasciata statunitense a Berlino a quella tedesca a Washington, prima di essere inoltrato in Messico. Era invece semplicemente una mossa obbligata, non esistendo canali di comunicazione diretti fra Berlino e il Messico relativamente pi\u00f9 sicuri. Una volta che l'opinione pubblica ritenne autentico il telegramma, divenne molto pi\u00f9 facile manovrarla in modo da spingere gli USA nella Grande Guerra."}
{"id": "74093", "revid": "19580", "url": "https://it.wikipedia.org/wiki?curid=74093", "title": "Lapponi", "text": ""}
{"id": "74099", "revid": "6429", "url": "https://it.wikipedia.org/wiki?curid=74099", "title": "Herpesvirus umano 3", "text": "Il virus varicella-zoster o, in inglese, Human herpesvirus 3 (HHV-3, Human alphaherpesvirus 3) \u00e8 un virus con genoma a DNA appartenente all'ordine Herpesvirales, famiglia \"Herpesviridae\", sottofamiglia \"Alphaherpesvirinae\", genere \"Varicellovirus\". Rappresenta l'agente eziologico sia della varicella (una malattia esantematica che colpisce soprattutto i bambini), sia dell'herpes zoster (nonch\u00e9 delle sue forme di Herpes oftalmico e di Herpes zoster oticus), meglio conosciuto come \"Fuoco di Sant'Antonio\", una patologia degli adulti che pu\u00f2 essere temporaneamente invalidante e della sindrome di Ramsay Hunt tipo II . Pu\u00f2 essere anche causa di epatite virale, di alcune forme di polmonite, di meningite virale e di paralisi di Bell.\nCaratteristiche del virus.\nIl virus varicella-zoster \u00e8 un virus a DNA morfologicamente identico all'Herpes simplex con nucleocapside a simmetria icosaedrica composto da 162 capsomeri e circondato da membrana virale. La densit\u00e0 di flottazione in CsCl \u00e8 di 1,705 g/cm3, mentre quella dell'Herpes simplex \u00e8 di 1,72 g/cm3.\n\u00c8 molto piccolo (220-240 nm) e visibile solo al microscopio elettronico. Colpisce solo l'uomo e le scimmie antropomorfe.\nCausa la varicella nei bambini e la forma ricorrente chiamata fuoco di S. Antonio. Come gli altri herpes virus instaura un'infezione latente nei neuroni che innervano i dermatomeri colpiti; oltre a queste due forme pi\u00f9 comuni pu\u00f2 dare polmonite interstiziale nel 20-30%.\nNegli immunocompromessi causa una patologia progressiva e fatale poich\u00e9 il virus pu\u00f2 diffondersi facilmente in altri organi (polmoni, fegato...).\nLa diagnosi di laboratorio \u00e8 effettuata a pi\u00f9 livelli: "}
{"id": "74103", "revid": "5", "url": "https://it.wikipedia.org/wiki?curid=74103", "title": "Tracheostomia", "text": ""}
{"id": "74104", "revid": "1494169", "url": "https://it.wikipedia.org/wiki?curid=74104", "title": "Marone", "text": ""}
{"id": "74105", "revid": "104485", "url": "https://it.wikipedia.org/wiki?curid=74105", "title": "Gran Paradiso", "text": "Il Gran Paradiso (\"Grand Paradis\" in francese: pron. fr. : - 4.061\u00a0m s.l.m.) \u00e8 la principale montagna del massiccio omonimo, situato nelle Alpi Graie, con la vetta totalmente compresa in Valle d'Aosta, tra i territori dei comuni di Valsavarenche e Cogne.\nEtimologia.\nIl toponimo \"Gran Paradiso\" deriva, per assonanza e via il francese \"Grand paradis\", dal patois valdostano \"Granta Parei\", che vuol dire \"grande parete\". Esiste infatti il toponimo \"Grande Paroi\" (pron. fr. : ), che in francese significa proprio \"grande parete\". \u00c8 la stessa etimologia della vicina Granta Parey. Un altro toponimo (non ufficiale) usato localmente \u00e8 \"mont Iseran\".\nCaratteristiche Monte.\nIl Gran Paradiso \u00e8 la terza cima pi\u00f9 alta tra tutte quelle situate completamente in territorio italiano, segue in ordine: il Corno Nero (4321 m) e la Piramide Vincent (4215 m), tutte cime comprese nel Massiccio del Monte Rosa tra i comuni di Alagna Valsesia e Gressoney-La-Trinit\u00e9. \nLa vetta del Gran Paradiso si trova interamente in territorio valdostano al confine fra i comuni di Cogne e Valsavarenche, e quindi risulta la vetta pi\u00f9 elevata dell'unico massiccio montuoso culminante a oltre 4000 metri interamente in territorio italiano. Dalla vetta scende verso sud la cresta sommitale che raggiunge dopo breve il Roc (4026\u00a0m), elevazione inserita nella lista secondaria dei 4000 delle Alpi.\nDai fianchi della montagna scendono diversi ghiacciai: dal versante occidentale verso la Valsavarenche scendono il Ghiacciaio del Gran Paradiso ed il Ghiacciaio del Laveciau; nel versante orientale verso la Val di Cogne scende il Ghiacciaio della Tribolazione\nAscensioni.\nLa prima ascensione fu compiuta il 4 settembre 1860 da John Jeremy Cowell, W. Dundas, Michel Payot e Jean Tairraz, per l'attuale via normale.\nOggi questo percorso \u00e8 generalmente considerato una scalata facile (difficolt\u00e0 F+), a parte gli ultimi 60 metri. A riprova della relativa facilit\u00e0 di accesso alla vetta, il prete-alpinista Joseph-Marie Henry nel 1931 riusc\u00ec addirittura a condurvi in cima un asino..\nDon Achille Ratti, futuro Papa Pio XI, conquist\u00f2 la vetta sebbene gravato del peso di un ragazzo che portava sulle spalle.\nRecord di ascensione.\nIl record di ascensione del Gran Paradiso appartiene a Nadir Maguet che il 15 luglio 2020 ha completato il percorso andata e ritorno dalla Valsavarenche in con 2h02\u201932\u201d, battendo lo storico record del valdostano Ettore Champr\u00e9tavy, atleta di skyrunning, che nel 1995 raggiunse la vetta dalla frazione Pont di Valsavarenche (1960\u00a0m) e ritorno in sole 2 ore, 21 minuti e 36 secondi (1 ora, 43 minuti e 22 secondi la sola andata).\nIl precedente record di ascensione del Gran Paradiso era stato stabilito da Valerio Bertoglio, guardaparco di Ceresole Reale con un passato di atleta, il 6 agosto 1991. Bertoglio impieg\u00f2 2 ore 32 minuti e 6 secondi dalla frazione Pont di Valsavarenche fino alla vetta del Gran Paradiso e ritorno (1 ora e 50 minuti la sola andata).\nVie alpinistiche.\nLe scalate normalmente cominciano dal Rifugio Federico Chabod o dal Rifugio Vittorio Emanuele II. Il primo fu dedicato nel 1966 al grande storico e alpinista Federico Chabod; il secondo \u00e8 chiamato come Vittorio Emanuele II Re d'Italia, che cre\u00f2 nel 1856 la riserva reale di caccia del Gran Paradiso, oggi Parco Nazionale del Gran Paradiso.\nVia normale dal Rifugio Vittorio Emanuele II.\nLa via normale dal Rifugio Vittorio Emanuele II si svolge dapprima in direzione nord su morena formata da grossi blocchi di pietra; si piega poi a destra (direzione est) in un valloncello delimitato dalle ampie morene laterali del ghiacciaio; si inizia poi a salire sul \"Ghiacciaio del Gran Paradiso\" con pendenze abbastanza regolari ed incontrando pochi crepacci. Salendo si incontra la caratteristica \"Schiena d'Asino\", si passa nei pressi del colle della Becca di Moncorv\u00e9 fino ad arrivare alla crepacciata finale, superata la quale resta da percorrere la breve, anche se impegnativa, cresta finale fino alla Madonnina della vetta.\nVia normale dal Rifugio Federico Chabod.\nLa salita dal Rifugio Federico Chabod si svolge prima lungo la morena e poi sul Ghiacciaio del Laveciau. Risalito il ghiacciaio alquanto crepacciato si raggiunge la \"Schiena d'Asino\" e qui la via di salita si congiunge con quella che arriva dal Rifugio Vittorio Emanuele II.\nVia classica, Parete Nord.\nLa salita della parete nord parte dal Rifugio Federico Chabod; si svolge prima lungo la morena, poi sul Ghiacciaio del Laveciau ed infine sulla parete nord-ovest della montagna. Poco dopo l'imbocco del ghiacciaio si abbandona la traccia della via normale e ci si dirige decisamente verso la crepaccia terminale. Superatala, si risale la parete su pendenze costanti, aggirando a sinistra il seracco principale fino a sbucare in cresta. Si segue brevemente la cresta (prima nevosa e poi rocciosa) fino a raggiungere la vetta."}
{"id": "74106", "revid": "110157", "url": "https://it.wikipedia.org/wiki?curid=74106", "title": "Serie A 1929-1930", "text": "La Serie A 1929-1930 (denominazione completa: Divisione Nazionale Serie A 1929-1930) \u00e8 stata la 30\u00aa edizione della massima serie del campionato italiano di calcio (il 1\u00ba a girone unico), disputato tra il 6 ottobre 1929 e il 13 luglio 1930 e concluso con la vittoria dell', al suo terzo titolo.\nCapocannoniere del torneo \u00e8 stato Giuseppe Meazza (Ambrosiana) con 31 reti.\nStagione.\nAntefatti.\nGi\u00e0 nell'estate 1928 l'allora presidente della Federazione, Leandro Arpinati, aveva stabilito la creazione di un campionato cosiddetto \"a girone unico\", ritenuto pi\u00f9 competitivo, a partire dalla stagione sportiva 1929-1930. In vari stati europei, come Austria e Ungheria, una prima divisione con tale formula era gi\u00e0 consuetudine. Dal canto suo l'Italia era in una condizione arretrata, dovuta al tentativo di salvaguardare anche gli interessi delle piccole societ\u00e0, che, pur di non sprofondare nelle serie inferiori, nel periodo antecedente al 1922 erano riuscite a imporre nelle assemblee federali un campionato a pi\u00f9 gironi sempre pi\u00f9 allargato. Negli anni immediatamente precedenti al 1928, tuttavia, erano stati compiuti enormi progressi verso il girone unico: a partire dal 1921-1922, la pressione delle grandi societ\u00e0 fece s\u00ec che al Nord furono aboliti i gironi regionali, sostituiti da due gironi elitari da dodici squadre ciascuno, estesi all'intero settentrione; a partire dal 1926-1927, fu abolita la divisione tra Nord e Sud in due tornei separati, con l'ammissione delle tre migliori societ\u00e0 del Sud all'elitario campionato di \"Divisione Nazionale\" a 20 squadre, suddivise in due gironi da dieci. All'epoca della riforma, quindi, il campionato di massima serie era gi\u00e0 elitario e ristretto a poche societ\u00e0, 20 nel 1926-1927 e 22 nel 1927-1928, numero non incompatibile con il girone unico (in Inghilterra contemporaneamente si svolgevano campionati a girone unico a 22 squadre), anche se le difficolt\u00e0 organizzative rendevano problematica l'organizzazione in Italia di un campionato a girone unico con un numero maggiore di 18 squadre: in particolare, mentre in Inghilterra le partite rinviate venivano recuperate nei giorni infrasettimanali, in Italia i recuperi venivano effettuati nelle domeniche di pausa del campionato, comportando inevitabilmente un suo allungamento. Il girone unico avrebbe dovuto in realt\u00e0 partire gi\u00e0 dal 1926 con sedici squadre, ma la citata volont\u00e0 del regime fascista di integrare il Sud nel campionato fece rinviare il progetto di altri tre anni.\nAndrebbe detto che furono proprio alcune societ\u00e0 provinciali, come il Casale nel maggio 1927, a fare pressioni affinch\u00e9 la massima divisione si svolgesse a girone unico, lamentando gli scarni introiti dovuti all'esclusione dal girone finale a sei squadre per l'assegnazione dello scudetto, che le costringeva a vendere i loro calciatori migliori alle squadre metropolitane al fine di risanare il bilancio; per risolvere questo problema ed evitare il fallimento di gloriose societ\u00e0 come la Pro Vercelli (per sette volte Campione d'Italia tra il 1908 e il 1922), il Casale riteneva che fosse necessaria l'istituzione del girone unico (transitoriamente a 20 squadre, da ridursi a 18 a partire dalla stagione successiva) in maniera tale che tutte le societ\u00e0 disputassero lo stesso numero di partite di campionato senza creare ingenti disparit\u00e0 di introiti. Le societ\u00e0 minori, tuttavia, protestarono per un altro motivo. La riforma, infatti, prevedeva anche la contemporanea nascita di una seconda divisione nazionale, anch'essa a girone unico, la quale avrebbe causato ingenti spese per le gare sull'intero territorio nazionale e un minore incasso da stadio, per via della minore visibilit\u00e0 della categoria. Le societ\u00e0 proposero alla Federazione di allargare a due gironi la prima edizione della Serie B della Divisione Nazionale e di ammettervi d'ufficio le semifinaliste del campionato meridionale di Prima Divisione: la formula a due gironi con criterio territoriale avrebbe ridotto le elevate spese di gestione per la partecipazione al campionato cadetto e avrebbe dato maggiore rappresentanza alle squadre centro-meridionali, ma la proposta non fu accolta e la Serie B rimase a girone unico.\nIl progetto riscosse ben presto il consenso politico e mediatico, oltre a quello sportivo. Fu dunque adottato un espediente per la formazione dei due campionati a girone unico di Serie A e Serie B: si scelse di allargare provvisoriamente per la sola stagione 1928-1929 il massimo campionato, all'epoca denominato Divisione Nazionale, da 22 a 32 squadre, per far s\u00ec che esso acquisisse carattere di qualificazione per le due serie a girone unico in cui la Divisione Nazionale si sarebbe scissa a partire dalla stagione 1929-1930. Il regolamento del torneo di Divisione Nazionale 1928-29 prevedeva che sarebbero state ammesse al nuovo massimo campionato a girone unico, la \"Divisione Nazionale Serie A\", soltanto sedici squadre, individuate tra le prime otto classificate di ognuno dei due gironi. Il lotto delle partecipanti alla prima edizione della Serie A venne per\u00f2 allargato a 18 causa il protrarsi dello spareggio tra e (ottave a pari merito nel gruppo B) e la volont\u00e0 di salvare, per questioni patriottiche, la . Per quanto riguarda il calciomercato non vi furono enormi stravolgimenti con Banchero che and\u00f2 al e la che cedette Vojak al per assicurarsi le prestazioni di Orsi (inattivo, per motivi burocratici, nella stagione trascorsa) e Cesarini.\nIl campionato.\nLa nuova formula consisteva in un girone all'italiana con gare di andata e ritorno, per 34 giornate complessive: furono assegnati 2 punti per la vittoria e un punto a testa in caso di parit\u00e0, con l'eventuale spareggio atto a dirimere situazioni di \"ex aequo\" nella classifica finale.\nLe prime capoliste furono Genova e Juventus, con i bianconeri che chiusero il girone d'andata in testa alla classifica approfittando del rinvio dello scontro diretto con l'Ambrosiana per impraticabilit\u00e0 del campo. Vincendo nel mese di marzo per 2-1 nel recupero dell'incontro, tuttavia, la squadra meneghina si port\u00f2 davanti a tutti: la contesa rimase comunque serrata, sebbene alla 27\u00aa giornata il divario risultasse di 5 lunghezze. La corsa per lo scudetto conobbe le tappe cruciali in giugno, con le ultime giornate: la sfida tra nerazzurri e liguri (rimasta celebre per il crollo, prima del fischio d'inizio, di una tribuna che mise in dubbio la disputa della partita a causa di feriti) termin\u00f2 3-3, con un rigore fallito dai rossoblu nel finale. Nel turno successivo, l'Ambrosiana ospit\u00f2 i torinesi al campo San Siro: vincendo per 2-0 si assicur\u00f2 la conquista matematica del primo posto. Il Genova fece sua la seconda piazza, lasciando ai sabaudi soltanto un terzo posto. Protagonista dello \"scudetto\" nerazzurro l'attaccante Meazza, autore di 31 reti e prestazioni che gli valsero l'approdo in azzurro.\nAnnata meno felice per l'altra sponda del Naviglio: il Milan si classific\u00f2 undicesimo con appena 6 punti sulla zona retrocessione, che interess\u00f2 Cremonese e Padova (sulla cui classifica pes\u00f2 la sconfitta per 9-0 contro la Roma).\nClassifica finale.\nLegenda:\nRegolamento:\nRisultati.\nCalendario.\nLa prima edizione del campionato a girone unico prese avvio il 6 ottobre 1929, con il termine fissato al 6 luglio 1930: le soste per impegni della Nazionale azzurra ebbero luogo al 1\u00ba dicembre 1929, 9 febbraio, 2 marzo, 6 aprile, 11 maggio e 22 giugno 1930.\nStatistiche.\nSquadre.\nClassifica in divenire.\nNote:\nPrimati stagionali.\nSquadre\nPartite\nIndividuali.\nClassifica marcatori.\nNel corso del campionato furono segnati complessivamente 969 gol (di cui 37 su calcio di rigore, 20 su autorete e 2 per giudizio sportivo) da 180 diversi giocatori, per una media di 3,16 gol a partita. L'unica gara per la quale il risultato fu deciso a tavolino su decisione del Direttorio Divisioni Superiori fu Cremonese-Milan (intemperanze dei tifosi, 0-3 sul campo). Di seguito, la classifica dei marcatori."}
{"id": "74107", "revid": "110157", "url": "https://it.wikipedia.org/wiki?curid=74107", "title": "Serie A 1930-1931", "text": "La Serie A 1930-1931 \u00e8 stata la 31\u00aa edizione della massima serie del campionato italiano di calcio (il 2\u00ba a girone unico), disputato tra il 28 settembre 1930 e il 28 giugno 1931 e concluso con la vittoria della , al suo terzo titolo.\nCapocannoniere del torneo \u00e8 stato Rodolfo Volk () con 29 reti.\nStagione.\nCalciomercato.\nDesiderosa di colmare il \"gap\" con e , la si mosse con decisione sul mercato: ingaggi\u00f2 dall' l'allenatore Carcano, tra i migliori interpreti del metodo, seguito dal regista offensivo Ferrari, e si affid\u00f2 in attacco, per sostituire il poco prolifico Zanni, al maturo centravanti Vecchina.\nPi\u00f9 defilati in estate i campioni uscenti dell'Ambrosiana (Ferrero) e il Genova, concentrato sulla lunga trattativa che port\u00f2 in rossoblu il vicecampione del mondo St\u00e1bile. Aspirando al salto di qualit\u00e0, si rinforzarono (Tansini), (Magnozzi e il giovane Arcari) e (Costantino) mentre un desideroso di riscatto si assicur\u00f2 la promessa della Reguzzoni.\nAvvenimenti.\nIl torneo inizi\u00f2 il 28 settembre 1930. La partenza spedita della Juventus (otto vittorie consecutive) defin\u00ec subito le gerarchie; alle spalle dei bianconeri si alternarono inizialmente rivali pi\u00f9 o meno attrezzate (, Bologna, Napoli). Il Genova, partito con l'inaspettata sconfitta di Legnano, tentava di risalire posizioni, mentre erano pi\u00f9 complicate le situazioni dell'Ambrosiana, terz'ultima dopo nove giornate e ormai eliminata dalla Coppa dell'Europa Centrale, e del Milan, che si ritrov\u00f2 presto a galleggiare vicino alla zona pi\u00f9 calda della classifica. Dal gruppo delle inseguitrici emerse la Roma, che il 21 dicembre si port\u00f2 a un solo punto dalla Juventus; la squadra torinese ritrov\u00f2 comunque energie per chiudere a +4 sui vivaci giallorossi e sul Napoli il girone d'andata. Si erano arenati sul fondo, intanto, il e le debuttanti e , destinati a lottare fino alla fine per evitare le due retrocessioni.\nL'8 marzo, battendo nettamente la , la Juventus sembr\u00f2 aver piazzato lo scatto decisivo sulle inseguitrici. In realt\u00e0, la settimana dopo la squadra bianconera fu travolta a Testaccio dalla Roma, che tent\u00f2 dunque per ultima un inseguimento, trascinata dai gol di un Volk all'apice della sua carriera. I torinesi seppero comunque amministrare il vantaggio di tre punti fino alla fine e il 21 giugno, in un ideale passaggio di consegne, batterono l'Ambrosiana e si laurearono Campioni d'Italia a cinque anni dall'ultimo titolo.\nDietro Juventus e Roma si piazzarono il costante Bologna e il Genova, con i gol di Banchero a sopperire al primo degli infortuni che inficiarono l'esperienza italiana di St\u00e1bile. Nel girone di ritorno avevano perso smalto squadre che avevano vivacizzato il girone d'andata (il bel Modena di Mazzoni, una in crescita e il Napoli di Garbutt, che firm\u00f2 il \"record\" pareggiando una sola partita in tutto il torneo), mentre un'orgogliosa Ambrosiana risal\u00ec fino al quinto posto. Sul fondo, a salvarsi fu il Casale, che piazz\u00f2 tre vittorie decisive nelle ultime gare casalinghe. Fu il Livorno a tentare un disperato aggancio sul finale, condannando anche il Legnano, ma il pareggio contro la Juventus, all'ultima giornata, gli fu fatale.\nClassifica finale.\nLegenda:\nRegolamento:\nStatistiche.\nIndividuali.\nClassifica marcatori.\nNel corso del campionato furono segnati complessivamente 952 gol (di cui 42 su calcio di rigore e 25 su autorete) da 173 diversi giocatori, per una media di 3,11 gol a partita. Tre gare, Legnano-Lazio (12\u00aa giornata), Napoli-Ambrosiana (28\u00aa giornata) e Napoli-Torino (33\u00aa giornata), furono date vinte in tutti e tre i casi agli ospiti (0-2) in seguito a giudizio sportivo. Di seguito, la classifica dei marcatori."}
{"id": "74108", "revid": "110157", "url": "https://it.wikipedia.org/wiki?curid=74108", "title": "Serie A 1931-1932", "text": "La Serie A 1931-1932 \u00e8 stata la 32\u00aa edizione della massima serie del campionato italiano di calcio (il 3\u00ba a girone unico), disputato tra il 13 settembre 1931 e il 12 giugno 1932 e concluso con la vittoria della , al suo quarto titolo, il secondo consecutivo.\nCapocannonieri del torneo sono stati Pedro Petrone () e Angelo Schiavio () con 25 reti ciascuno.\nStagione.\nNovit\u00e0.\nIl campionato, che segn\u00f2 gli esordi in Serie A di e , rappresent\u00f2 anche uno dei primi eventi calcistici trasmessi in Italia per via radiofonica.\nCalciomercato.\nLa gi\u00e0 rodata si rinforz\u00f2 ulteriormente: su consiglio dell'allenatore Carcano ingaggi\u00f2 il mediano dell', Bertolini, cui affianc\u00f2 un maturo compagno di reparto, l'argentino Monti. In America del Sud sondarono il mercato anche altre societ\u00e0, come l'ambiziosa che mise sotto contratto ben sette calciatori brasiliani, tanto da meritarsi il nomignolo di \"BrasiLazio\", oltre all' con Demar\u00eda e il con Sansone.\nAvvenimenti.\nFu in particolare grazie al rafforzamento di una mediana che gi\u00e0 annoverava nelle sue file Varglien II, che la Juventus pot\u00e9 cucirsi il secondo scudetto consecutivo sul petto. La squadra di Carcano pat\u00ec per\u00f2 l'assenza iniziale del neoacquisto Monti, giunto in Italia fuori forma, sicch\u00e9 per buona parte del torneo si limit\u00f2 a inseguire il Bologna. I petroniani si ritrovarono soli in vetta alla terza giornata, dopo il pesante 5-1 che ridimension\u00f2 le ambizioni della Lazio, e si scrollarono presto di dosso l'estroso .\nCinque vittorie consecutive rilanciarono la Juventus, che si fece per\u00f2 imporre il pari dal Bologna nello scontro diretto al Littoriale del 6 dicembre 1931 e assistette alla conseguente fuga dei rossobl\u00f9, vincitori del simbolico titolo d'inverno il 24 gennaio 1932 con tre punti di vantaggio. Nel mentre le due rivali facevano il vuoto alle loro spalle; a ravvivare la corsa per le posizioni di rincalzo fu soprattutto il brio dell'esordiente Fiorentina, trascinata dai gol di Petrone.\nNel girone di ritorno un calo di forma condusse il Bologna a subire le prime sconfitte del campionato; il 17 aprile, battendo la , la Juventus sorpass\u00f2 i felsinei, clamorosamente rimontati dall' all'Arena Civica. Vincendo in rimonta lo scontro diretto di Corso Marsiglia del 1\u00ba maggio, i bianconeri allungarono ottenendo lo slancio decisivo che li condusse verso il titolo; il 29 dello stesso mese il Bologna impatt\u00f2 nella trasferta di Alessandria, mentre i torinesi conquistarono contro il pericolante i punti necessari per ottenere la matematica certezza dello scudetto.\nProprio il Brescia fu tra le protagoniste di un finale di campionato molto concitato sul fondo della classifica: salve la Triestina e la deludente Lazio, le rondinelle, ultime al giro di boa della stagione, riuscirono ad agganciare il all'ultima giornata, mentre sul fondo si arenava il . Lo spareggio sul neutro di Bologna premi\u00f2 per\u00f2 i pugliesi, destinando i lombardi alla Serie B. A condividere il titolo di capocannoniere furono il fiorentino Petrone e il bolognese Schiavio.\nClassifica finale.\nLegenda:\nRegolamento:\nNote:\nStatistiche.\nIndividuali.\nClassifica marcatori.\nNel corso del campionato furono segnati complessivamente 949 gol (di cui 13 su autorete) da 174 diversi giocatori, per una media di 3,10 gol a partita. Inoltre furono messe a segno ben quattro quadriplette. (da Silvio Piola in Alessandria-Pro Vercelli 4-5, da Antonio Bisigato in Bari-Genova 1893 4-2, da Libero Marchina in Alessandria-Pro Patria 6-1 e da Pedro Petrone in Fiorentina-Modena 5-0). Di seguito, la classifica dei marcatori."}
{"id": "74109", "revid": "1573940", "url": "https://it.wikipedia.org/wiki?curid=74109", "title": "Marone (nome)", "text": "Origine e diffusione.\nIn questo nome italiano sono, apparentemente, confluiti due nomi di differente origine: il primo deriva dal \"cognomen\" latino \"Maro\", \"Maronis\" (portato dal poeta Virgilio), tratto dall'etrusco \"maru\", un titolo di magistrati o alti sacerdoti; da tale nome deriva, in forma diminutiva, il nome Marolo. Il secondo, dal greco \u039c\u03ac\u03c1\u03c9\u03bd (\"Maron\"), \u00e8 portato nell'Odissea da Marone, il sacerdote di Apollo che dona ad Ulisse dodici anfore di vino inebriante.\nOnomastico.\nL'onomastico pu\u00f2 essere festeggiato il 15 aprile, in ricordo di san Marone, martirizzato nel 100 insieme a sant'Eutiche e san Vittorino di Roma, oppure il 9 febbraio in memoria di san Marone, monaco siriano vissuto tra il IV e il V secolo, da cui prende il nome la Chiesa maronita."}
{"id": "74110", "revid": "1266208", "url": "https://it.wikipedia.org/wiki?curid=74110", "title": "Serie A 1932-1933", "text": "La Serie A 1932-1933 \u00e8 stata la 33\u00aa edizione della massima serie del campionato italiano di calcio (il 4\u00ba a girone unico), disputato tra il 18 settembre 1932 e il 29 giugno 1933 e concluso con la vittoria della , al suo quinto titolo, il terzo consecutivo.\nCapocannoniere del torneo \u00e8 stato Felice Borel (Juventus) con 29 reti.\nStagione.\nCalciomercato.\nDurante la campagna acquisti ci fu grande fermento intorno all', che con l'insediamento di Ferdinando Pozzani alla presidenza aveva acquisito nei mesi precedenti la nuova denominazione, e che non nascondeva grandi ambizioni: per la panchina fu richiamato \u00c1rp\u00e1d Weisz, tecnico del primo scudetto del \"girone unico\", mentre la rosa venne ampiamente rinnovata con gli affermati Ceresoli, Ballerio, Mihalich e, deputato a far coppia con Meazza, il cannoniere Levratto.\nLa campione in carica si limit\u00f2 a ringiovanire l'attacco col brasiliano Sernagiotto. Tra le altre pretendenti al titolo, il punt\u00f2 sull'uruguaiano Occhiuzzi, mentre il rimpiazz\u00f2 Baloncieri arretrando Libonatti, promuovendo inoltre subito titolare il promettente Busoni. Tra gli altri club si segnal\u00f2 l'emergente , che strapp\u00f2 il giovane centravanti Ferraris II alla .\nAvvenimenti.\nLa partenza non fu felice per la Juventus, che cadde al debutto ad Alessandria e inciamp\u00f2 ancora sul campo del Napoli di Sallustro due settimane dopo. Piazzando per\u00f2 nove vittorie consecutive, i bianconeri si imposero sulle avversarie, arrivando al 18 dicembre 1932 con un vantaggio di +3 sul Napoli, che nel mese precedente aveva tentato la prima fuga, staccando e Torino.\nSul finire del girone di andata la Juventus fu avvicinata da Ambrosiana e Bologna, coi petroniani che chiusero il diciassettimo turno a \u20132 dalla capolista. Sul fondo si era ormai ristretta a tre squadre la lotta per la salvezza, con , e , mentre il redivivo e il neopromosso , quest'ultimo al debutto nella massima serie a \"girone unico\", si erano resi autori di una valida tornata iniziale.\nNel girone di ritorno il cammino della Juventus verso il suo terzo scudetto consecutivo non conobbe soste: una nuova striscia di cinque vittorie aveva ormai allontanato dai torinesi il Bologna, penalizzato peraltro da un grave infortunio che lo aveva privato di Occhiuzzi. Ad occupare la seconda posizione fu cos\u00ec l'Ambrosiana, gi\u00e0 in netto ritardo sui bianconeri: dal 21 maggio 1932, i punti che dividevano prima e seconda classificate erano 6. L'11 giugno la Juventus batt\u00e9 per 3-0 il e conquist\u00f2 matematicamente il terzo titolo consecutivo; alla fine vant\u00f2 un distacco di 8 lunghezze dai nerazzurri milanesi. Sul trono dei cannonieri, peraltro, si piazz\u00f2 la rivelazione juventina della stagione, il diciannovenne Borel II, con 29 reti e una considerevole media di 1,035 gol a partita.\nAd avere la meglio in zona salvezza fu il Casale, che gi\u00e0 a fine maggio aveva staccato le altre contendenti; il Bari tent\u00f2 una timida rimonta, ma la vanific\u00f2 crollando inaspettatamente a Busto Arsizio, all'ultima giornata, contro la gi\u00e0 condannata Pro Patria.\nClassifica finale.\nLegenda:\nRegolamento:\nStatistiche.\nIndividuali.\nClassifica marcatori.\nNel corso del campionato furono segnati complessivamente 941 gol (di cui 17 su autorete) da 173 diversi giocatori, per una media di 3,07 gol a partita. Di seguito, la classifica dei marcatori."}
{"id": "74111", "revid": "1543377", "url": "https://it.wikipedia.org/wiki?curid=74111", "title": "Centro Internacional de Matem\u00e1tica", "text": "Il Centro Internacional de Matem\u00e1tica, CIM \u00e8 un'associazione portoghese senza fini di lucro che ha lo scopo di consolidare i contatti internazionali volti a favorire la ricerca matematica nel Portogallo e nel mondo intero.\n\u00c8 membro di European Research Centres on Mathematics, ERCOM.\nLe azioni che sviluppa con regolarit\u00e0 riguardano: trimestri tematici, corsi tenuti da specialisti riconosciuti a livello internazionale, incontri di lavoro, cicli di conferenze, assegnazione di borse di studio.\nCura inoltre la redazione di un Bollettino, la pubblicazione di monografie e \"proceeding\" e una serie di \"preprint\"."}
{"id": "74113", "revid": "1266208", "url": "https://it.wikipedia.org/wiki?curid=74113", "title": "Serie A 1933-1934", "text": "La Serie A 1933-1934 \u00e8 stata la 34\u00aa edizione della massima serie del campionato italiano di calcio (il 5\u00ba a girone unico), disputato tra il 10 settembre 1933 e il 29 aprile 1934 e concluso con la vittoria della , al suo sesto titolo, il quarto consecutivo.\nCapocannoniere del torneo \u00e8 stato Felice Borel (Juventus) con 31 reti.\nStagione.\nCalciomercato.\nMentre una placida , che in giugno inaugurava il nuovo stadio Mussolini, manteneva inalterata la rosa dei titolari e si limitava a irrobustire il parco delle riserve, era soprattutto l' a procedere in un'opera di rafforzamento peraltro gi\u00e0 iniziata negli anni precedenti, innestando in mediana Pitto e Faccio, liberando per contro Mihalich (ingaggiato dai campioni uscenti), Rivolta e Visentin. Questi ultimi due furono acquistati da un dinamico , forte di un altro importante innesto, quello di Rossetti, ex . Meno intraprendenti le altre formazioni di punta, che si accontentarono di pochi ritocchi.\nNell'ottica di una riduzione del numero delle \"vedette\" programmata per il campionato successivo, si decise di aumentare a tre, per quest'unica stagione, il numero delle squadre retrocesse in Serie B, a fronte di un'unica promozione dal campionato cadetto.\nAvvenimenti.\nL'agguerrita Ambrosiana part\u00ec lanciata, debuttando con un temibile 9-0 al e agguantando la vetta solitaria alla quarta giornata. La Juventus inizi\u00f2 dunque rincorrendo i nerazzurri, ma cadde il 12 novembre 1933, nello scontro diretto, ed entr\u00f2 a far parte di un folto gruppo di inseguitrici che, oltre al solito , annoverava anche la brillante di Pasinati e la rediviva , trascinata dal fiuto del gol del rampante Piola, capace di segnare ben 6 reti alla il 29 ottobre.\nChiuso il girone di andata con tre punti di vantaggio sulla Juventus, l'Ambrosiana procedette con passo spedito anche nelle prime battute del ritorno. Il 28 gennaio 1934, per\u00f2, i milanesi caddero a Napoli, di fronte ai vivaci azzurri di Garbutt, che dopo una partenza a singhiozzo stavano scalando la classifica puntando sulla fase difensiva, e che conquistarono al termine la prima qualificazione alla Coppa Mitropa della societ\u00e0 partenopea. Il 4 marzo il \"Biscione\" scivol\u00f2 nuovamente, all'Arena Civica, per mano del non irresistibile sicch\u00e9 la Juventus, che intanto espugnando Trieste aveva colto il dodicesimo risultato utile consecutivo, si port\u00f2 a \u20131 dalla capolista.\nNell'acceso finale il calendario fu rivoluzionato, per anticipare la fine del torneo e cedere il palcoscenico agli incombenti campionati mondiali. Vinse il duello la Juventus, che super\u00f2 indenne lo scontro diretto del 1\u00ba aprile e oper\u00f2 il sorpasso due settimane dopo, domando il e approfittando della contemporanea sconfitta dell'Ambrosiana a Firenze: con sette vittorie in altrettante gare, i bianconeri si assicurarono il quarto titolo consecutivo. L'attacco della \"Signora\" si conferm\u00f2 il migliore, e il diciannovenne Borel II, il quale mise a segno 31 reti, si laure\u00f2 capocannoniere per il secondo anno consecutivo; nella nazionale italiana che poche settimane dopo vinse la Coppa Rimet, una grande fetta di titolari era di provenienza juventina, e anche l'allenatore Carcano fu richiesto da Pozzo come suo collaboratore durante la rassegna.\nParticolarmente concitata fu la lotta per evitare la retrocessione. Fu il Casale, gi\u00e0 ultimo al giro di boa, a cadere per primo, seguito a un turno dalla fine dal blasonato , all'epoca il club pi\u00f9 titolato d'Italia ma travolto da problemi economici e societari; i nerostellati non videro peraltro mai pi\u00f9 la massima serie. Nell'ultima giornata, il 29 aprile, le vincenti Brescia, e Torino soffocarono invece le speranze di aggancio del , che torn\u00f2 dunque in Serie B dopo due stagioni.\nClassifica finale.\nLegenda:\nRegolamento:\nStatistiche.\nIndividuale.\nClassifica marcatori.\nNel corso del campionato furono segnati complessivamente 844 gol (di cui 15 su autorete) da 171 diversi giocatori, per una media di 2,76 gol a partita. Da segnalare la messa a segno di 6 gol in unica partita da parte di Silvio Piola nella partita Pro Vercelli-Fiorentina 7-2 della settima giornata. Qadriplette furono messe a segno da Giuseppe Meazza, in Ambrosiana Inter-Casale 9-0 e in Lazio-Ambrosiana Inter Inter 1-4 e da Enrique Guaita in Torno-Roma 3-6. Di seguito, la classifica dei marcatori."}
{"id": "74114", "revid": "1266208", "url": "https://it.wikipedia.org/wiki?curid=74114", "title": "Serie A 1934-1935", "text": "La Serie A 1934-1935 \u00e8 stata la 35\u00aa edizione della massima serie del campionato italiano di calcio (il 6\u00ba a girone unico), disputato tra il 30 settembre 1934 e il 2 giugno 1935 e concluso con la vittoria della , al suo settimo titolo, il quinto consecutivo.\nCapocannoniere del torneo \u00e8 stato Enrique Guaita () con 28 reti.\nStagione.\nAntefatti.\nLa vincitrice dei precedenti 4 titoli, si trovava alle prese con un ricambio generazionale, specialmente in difesa dove lasci\u00f2 Combi e rallent\u00f2 Caligaris; venne dunque promosso il portiere di riserva Valinasso e acquistato dal il giovane terzino Foni.\nPi\u00f9 frenetiche le operazioni delle rivali. Tra le protagoniste del mercato ci fu la , alla cui presidenza era salito l'ambizioso Eugenio Gualdi. I biancocelesti rafforzarono la mediana con Viani e Ferraris IV, questo ultimo prelevato dai concittadini della (con la clausola di versare ai giallorossi lire per ogni derby giocato), mentre in attacco strapparono alle mire dell' il richiesto Piola della : inizialmente l'attaccante rifiut\u00f2 l'offerta laziale, sicch\u00e9 fu il regime fascista a intervenire, chiamando il giocatore a svolgere il servizio di leva alla Farnesina e costringendolo, di fatto, al trasferimento nella capitale.\nI nerazzurri ripiegarono dunque sugli oriundi Porta e De Vincenzi, affidando la guida tecnica al magiaro Gyula Feldmann. Infine il riabbracci\u00f2 Sansone, nuovamente in Emilia dopo un breve ritorno in Uruguay.\nIl campionato.\nIl campionato che vedeva in campo i freschi campioni del mondo della nazionale italiana part\u00ec il 30 settembre 1934, per la prima volta a 16 squadre. Gi\u00e0 una settimana dopo, la Juventus era sola in testa; ma gli uomini di Carlo Carcano nelle settimane successive furono affiancati e superati da un'inattesa rivale, la di Guido Ara. La squadra viola, costruita con pazienza nel corso degli anni dal marchese Luigi Ridolfi, approfitt\u00f2 dei tentennamenti bianconeri e viaggi\u00f2 spedita verso il platonico titolo di campione d'inverno, il 3 febbraio 1935, giorno in cui usc\u00ec indenne dallo scontro diretto di Torino e mantenne 2 punti di vantaggio sulla pi\u00f9 titolata inseguitrice.\nLa Juventus pativa non solamente per il logorio dei suoi giocatori, ma anche per gli allontanamenti forzati di alcuni protagonisti nei successi degli anni precedenti: pag\u00f2 lo scandalo che travolse il suo allenatore Carcano, licenziato ufficialmente per \u00abmotivi personali indipendenti dalla conduzione tecnica della squadra\u00bb e da ricondurre insomma alla sua vita privata, oggetto di pettegolezzo; pi\u00f9 avanti perse anche Orsi, il quale a ridosso della chiamata alle armi per la guerra d'Etiopia chiese di poter tornare in Argentina. Dalle tragedie dei singoli fu colpita anche la Lazio: il mediano Fantoni II mor\u00ec l'8 febbraio, per un'infezione da setticemia contratta in seguito a un infortunio.\nIl 3 marzo la Fiorentina cadde inaspettatamente sul campo di una disperata Pro Vercelli, e vide avvicinarsi pericolosamente la poco prolifica ma concreta Juventus, nel frattempo passata nelle mani della \"bandiera\" bianconera Carlo Bigatto, e l'Ambrosiana-Inter; le tre squadre iniziarono una lotta serrata, in cui si susseguivano sorpassi e occasioni di fuga mancate fino alla penultima giornata, quando i viola persero ad Alessandria e lasciarono campo libero alle altre due contendenti.\nIl 2 giugno, in un ultimo turno vibrante, la Juventus espugn\u00f2 proprio Firenze a pochi minuti dalla fine, grazie a una rete di Ferrari, mentre l'Ambrosiana-Inter soccombette a Roma dinanzi alla Lazio \u2014 con un risultato (4-2) e un esito identici a quelli che si sarebbero verificati 67 anni dopo. Fu il quinto scudetto di fila per i bianconeri: una striscia di successi all'epoca mai raggiunta prima nel calcio italiano, e che sar\u00e0 battuta dagli stessi torinesi solamente 82 anni pi\u00f9 tardi. Dietro a torinesi e meneghini, la Fiorentina chiuse quindi terza, davanti alla del capocannoniere Guaita.\nPerso in estate il suo centravanti Piola, la gloriosa Pro Vercelli non riusc\u00ec a compensarne l'assenza, e si ritrov\u00f2 fin dalle prime battute del torneo tagliata fuori dalla corsa per non retrocedere: i bianchi, all'epoca seconda squadra pi\u00f9 titolata d'Italia insieme coi torinesi, non avrebbero mai pi\u00f9 visto la massima serie. Si salv\u00f2 invece la debuttante , che rimedi\u00f2 a un girone di andata negativo con un ritorno condotto a passo spedito. Rischi\u00f2 il declassamento il , che s'impose nello scontro diretto dell'ultima giornata contro il , sorpassandolo; i labronici tornarono cos\u00ec in Serie B dopo due stagioni.\nClassifica finale.\nLegenda: \nRegolamento:\nStatistiche.\nIndividuali.\nClassifica marcatori.\nNel corso del campionato furono segnati complessivamente 629 gol (di cui 10 su autorete) da 147 diversi giocatori, per una media di 2,62 gol a partita. Un match, Livorno-Napoli, fu dato vinto agli ospiti (0-2) in seguito a giudizio sportivo. Di seguito, la classifica dei marcatori."}
{"id": "74119", "revid": "339392", "url": "https://it.wikipedia.org/wiki?curid=74119", "title": "Raffreddore da fieno", "text": ""}
{"id": "74120", "revid": "729019", "url": "https://it.wikipedia.org/wiki?curid=74120", "title": "Rinite vasomotoria", "text": "La rinite vasomotoria oppure rinopatia vasomotorica \u00e8 una rinite non allergica con vasomotricit\u00e0 del naso alterato. Si chiama anche iperreattivit\u00e0 nasale aspecifica.\nEziologia.\nConsiste in una reazione esagerata a stimoli come caldo, freddo, umido, secco, fumo, ormonali ed emozioni. .\nPresentazione.\nSi manifesta con congestione del naso, ipoosmia, scolo di muco in rinofaringe e persiste spesso per poco tempo al giorno.\nDiagnosi.\nLa diagnosi si formula sulla anamnesi, sulla negativit\u00e0 dei test allergici e sulla ricerca degli eosinofili nello striscio nasale (prelievo di secrezioni nasali)."}
{"id": "74121", "revid": "1305772", "url": "https://it.wikipedia.org/wiki?curid=74121", "title": "Contea della Scania", "text": "La Contea di Scania (o Sk\u00e5ne) \u00e8 la contea pi\u00f9 meridionale della Svezia. Confina a nord con le contee di Halland, Kronoberg e Blekinge, ad est, ovest e sud con il mar Baltico e con lo stretto di \u00d6resund/\u00d8resund.\nStoria.\nStoricamente la provincia della Scania \u00e8 parte della Sk\u00e5neland che, insieme allo Jutland e a \"le isole\" costituirono la Danimarca. Nel 1658, in seguito al trattato di Roskilde, la Terra Scania divenne possesso della Svezia, ma mantenendo le sue vecchie leggi e la sua Dieta. Tuttavia l'isola di Bornholm si ribell\u00f2 e torn\u00f2 alla Danimarca mentre le altre province furono incorporate nella Svezia.\nGeografia fisica.\nLa zona sud \u00e8 per lo pi\u00f9 pianeggiante con un suolo molto fertile, tanto da renderla una delle regioni agricole pi\u00f9 produttive dell'Europa settentrionale e per parecchi secoli fu il granaio della Danimarca, cosa che ne fece una regione molto contesa. Ancora oggi ha il 30% della superficie coltivata della Svezia.\nSociet\u00e0.\nLingue e dialetti.\nLa lingua ufficiale \u00e8 lo Svedese, ma la maggior parte degli abitanti conosce e parla un dialetto che nella sua forma pi\u00f9 antica costituisce il ramo orientale della lingua danese. Al giorno di oggi la forma antica viene parlata da non pi\u00f9 del 10% della popolazione, principalmente nelle aree rurali. Il dialetto dell'isola di Bornholm ha le stesse origini. Si dice che lo scanese moderno \u00e8 svedese in bocca danese. Per maggiori informazioni si vedano le opere di Johannes Broendum Nielsen.\nCultura.\n \u00e8 sicuramente quella che pi\u00f9 influenza le forme e le strutture dei palazzi antichi.\nMunicipalit\u00e0.\nLa contea della Scania \u00e8 suddivisa in 33 municipalit\u00e0:\nInfrastrutture e trasporti.\nI trasporti pubblici stradali (autobus e filobus) e ferroviari in questa contea sono gestiti dall'azienda svedese denominata Sk\u00e5netrafiken.\nAree naturali protette.\nIn questa contea si trovano il Parco nazionale Dalby S\u00f6derskog, il Parco nazionale S\u00f6der\u00e5sen e il Parco nazionale Stenshuvud."}
{"id": "74122", "revid": "339392", "url": "https://it.wikipedia.org/wiki?curid=74122", "title": "Sk\u00e5ne (regione)", "text": ""}
{"id": "74123", "revid": "228587", "url": "https://it.wikipedia.org/wiki?curid=74123", "title": "Scania", "text": ""}
{"id": "74124", "revid": "287204", "url": "https://it.wikipedia.org/wiki?curid=74124", "title": "Eric Kandel", "text": "Professore di biofisica e biochimica presso la Columbia University dal 1974, \u00e8 uno dei maggiori neuroscienziati del XX secolo. \u00c8 il primo psichiatra statunitense ad aver vinto il premio Nobel per la medicina, conseguito nel 2000 per gli studi effettuati sulle basi fisiologiche della conservazione della memoria nei neuroni, premio che condivide con i colleghi Arvid Carlsson e Paul Greengard.\nBiografia.\nEric Richard Kandel nasce a Vienna il 7 novembre 1929 da Charlotte Zimels, nata nella regione della Kolomyya (Ucraina) in una famiglia di media borghesia, e Hermann Kandel, nato invece in una famiglia povera a Olesko, una piccola citt\u00e0 ora parte dell'Ucraina. Entrambi i genitori si trasferiscono a Vienna all'inizio della prima Guerra Mondiale e si sposano nel 1923 poco dopo aver aperto un negozio di giocattoli. Nel 1924 nasce suo fratello Lewis e tutti insieme vanno a vivere in un piccolo appartamento della capitale austriaca, non lontano dall'abitazione di Freud, fino al 1939 quando sono costretti ad emigrare negli Stati Uniti a causa delle leggi razziali istituite dal Terzo Reich. I primi ad espatriare sono i nonni materni, successivamente nell'aprile del 1939 Eric e Lewis ed infine i genitori pochi giorni prima che scoppiasse la seconda Guerra Mondiale. Si trasferiscono inizialmente a Brooklyn dallo zio che li aiuta molto fino a quando il padre riesce a guadagnare abbastanza soldi per comprare un appartamento, affittare ed aprire un negozio di vestiti che gestir\u00e0 con la moglie fino alla sua morte nel 1976.\nKandel ricorda perfettamente l'anno passato a Vienna sotto il regime nazista, ed \u00e8 consapevole che le esperienze di quel periodo l'abbiano spinto ad interessarsi agli studi della mente, del comportamento e dell'imprevedibilit\u00e0 delle persone, delle contraddizioni e complessit\u00e0 delle azioni umane:\n\"How could a highly educated and cultured society, a society that at one historical moment nourished the music of Haydn, Mozart, and Beethoven, in the next historical moment sink into barbarism?\" (Eric R. Kandel)\nI traumatici eventi con le terribili esperienze che \u00e8 stato costretto a vivere a soli nove anni si sono profondamente fissati nella sua memoria e costituiscono senza dubbio la parte pi\u00f9 significativa di quelle che lui definisce flashbulb memories, memorie chiare ed emozionalmente cariche di eventi significativi che lo hanno affascinato e convinto ad abbandonare l'interesse per le discipline storico-letterarie per tuffarsi nel mondo psichiatrico.\nInizialmente a Brooklyn, Eric R. Kandel viene convinto dal nonno, Hersch Zimels, uomo molto religioso, ad intraprendere gli studi giudaici presso la Yeshiva of Flatbush, una prestigiosa scuola parrocchiale dove impara la lingua ebraica e si diploma nel 1944; nello stesso anno, Kandel propende per l'istruzione fornita dalla Erasmus Hall High School, istituzione da una forte impronta accademica e che aveva accolto un'altra futura Premio Nobel per la medicina, Barbara McClintock.\nUn primo approccio con le discipline psichiatriche.\nI suoi interessi sembrano orientati verso le discipline storiche-letterarie, ambito di ricerca nel quale avr\u00e0 modo di laurearsi presso lo Harvard College, sezione della pi\u00f9 nota Harvard University. La tesi di laurea ha per titolo \"The Attitude Toward National Socialism of Three German Writers: Carl Zuckmayer, Hans Carossa, and Ernst Junger\" nella quale si riscontra la voglia del futuro scienziato di comprendere l'Europa che ha lasciato alle spalle anni prima. Bench\u00e9 questo argomento lo interessi particolarmente, l'amicizia che stringe con la giovane Anna Kris lo spinge ad impegnarsi in un altro settore, quello psichiatrico. Anna \u00e8 la figlia di due esuli austriaci, di Marianne e del pi\u00f9 noto Ernst Kris, psicoanalista e collaboratore sia di Sigmund sia della figlia Anna Freud, ed al quale si devono importanti contributi dediti alla sistemazione dell'indirizzo analitico della Psicologia dell'Io. Ernst Kris, inoltre, come il giovane Eric Kandel, proveniva da un passato di studi storici e artistici prima di dedicarsi alla psicoanalisi.\nI coniugi Kris incoraggiano Eric a concentrare i suoi sforzi in direzione delle discipline psichiatriche, si convince dell'importanza della psicoanalisi e di come possa offrire un interessante nuovo approccio, o probabilmente il solo, per capire la mente degli uomini, le loro azioni e l'irrazionalit\u00e0 di queste ultime. Cos\u00ec nel 1951 Kandel si iscrive ai corsi di chimica ed alla fine dell'anno successivo viene ammesso alla N.Y.U. Medical School iniziando gli studi di medicina con l'intenzione di diventare uno psicoanalista, ma l'interesse per gli aspetti biologici della mente inizia a prendere a poco a poco il sopravvento, anche a partire dal dibattito iniziato in quegli anni da Lawrence Kubie, Mortimer Ostow e Sydney Margolin intorno al ruolo della biologia della mente per il futuro della psicoanalisi. Sempre nello stesso periodo ha modo di entrare in contatto con il dott. Harry Grundfest, docente di zoologia e fisiologia presso la Columbia University, il pi\u00f9 interessante neurobiologo dell'area di New York ed altro convinto assertore della necessit\u00e0 di un pi\u00f9 stretto rapporto fra biologia e psicoanalisi.\nLe prime esperienze in laboratorio e l'incontro con Denise Bystryn (1955-1956).\nVista anche la mancanza di una facolt\u00e0 dedicata allo studio della biologia molecolare alla N.Y.U, Kandel decide di optare per un periodo elettivo alla Columbia University: qui, inizia a collaborare presso il laboratorio proprio di Harry Grundfest. La ricerca degli studi di Grundfest, nata dalla collaborazione con il Nobel Herbert Gasser, si concentra sull'uso dell'oscilloscopio come strumento di misurazione del rapporto fra potenziale d'azione e diametro degli assoni. Kandel collabora presso il laboratorio con Dominik Purpura, un giovane scienziato all'inizio della sua carriera cos\u00ec entusiasta e brillante che Kandel ama definirlo il \"Woody Allen\" della neurobiologia. Insieme i due scienziati si focalizzano sullo studio delle propriet\u00e0 dei dendriti, ma le tecniche utilizzate per questo studio - che coinvolge l'utilizzo di risposte evocate stimolando una piccola area della corteccia - non soddisfano Kandel, visto che non pu\u00f2 ottenere che risposte indirette alle sue ricerche dato l'eccessivo numero di neuroni che ne vengono coinvolti.\nQuesto \u00e8 il periodo in cui ha modo di conoscere la sua futura moglie, Denise Bystryn, laureata in sociologia medica, esule francese emigrata dal sud della Francia nel 1949, a pochi anni dalla cessazione della occupazione nazista. Denise Bystryn incoraggia Kandel a continuare i suoi studi con Grundfest. Il 20 settembre 1955, il dott. Grundfest mostra a Kandel tre articoli dello psicologo e neurobiologo viennese Stephen Kuffler apparsi sullo \"Journal of General Physiology\": tema dei saggi \u00e8 l'inibizione e l'eccitazione dei dendriti e del soma di isolate cellule nervose sensoriali in alcuni crostacei. Questi studi mostrano la relazione fra propriet\u00e0 dei dendriti degli invertebrati ed i neuroni corticali dei vertebrati. Questo aspetto, che Kandel far\u00e0 completamente suo studiando la Aplysia californica, pone allo studioso la consapevolezza che sia possibile ottenere risultati nello studio dell'apparato neurale dei vertebrati a partire da situazioni pi\u00f9 semplici da realizzare sperimentalmente.\nNel 1956, da laureato della scuola di medicina, sposa Denise Bystryn. Dopo un breve periodo d'internato al Montefiore Hospital, ritorna da Grundfest dove si confronta con Stanley Crain, il pioniere degli studi di elettrofisiologia nei tessuti cellulari in colture, e dal quale apprende l'universalit\u00e0 dei processi nervosi e la correttezza dell'ipotesi di Kuffler. Visto l'interesse di Kandel per tali argomenti, Grundefest riesce a raccomandarlo per un incarico post-dottorato presso il National Institutes of Health/NIMH (istituto di salute mentale) di Bethesda (Maryland) e viene accettato da Wade Marshall, responsabile del laboratorio di neurofisiologia.\nL'esperienza al NIMH e le prime ricerche sulle basi cellulari della memoria.\n\u00abEntrai al NIH da ricercatore entusiasta ma inesperto e ne uscii tre anni dopo da neurofisiologo competente\u00bb. Con queste parole Kandel descrive la sua breve esperienza presso il centro di Bethesda. Wade Marshall \u00e8 ritenuto in quegli anni uno dei luminari dello studio del cervello. Grazie alle scoperte relative alle risposte evocate, Marshall era negli anni giunto a dimostrare come topograficamente una descrizione del nostro corpo fosse contenuta nel cervello. Successivamente lo studioso statunitense, sposta la sua ricerca sulle malattie depressive. Nello stesso periodo l'attenzione delle ricerche neurofisiologiche si concentra (Scoville e Milner) sui problemi legati all'immagazzinamento di nuove informazioni da parte del cervello umano. Gi\u00e0 studiosi come Karl Lashley avevano interessato il giovane Kandel, ma l'interesse pi\u00f9 generale per le relazioni fra il campo della psichiatria-psicoanalisi e la biologia, porta Kandel a concentrarsi definitivamente in queste ricerche. Niente era comunque noto sui fondamenti cellulari della memoria, ma solo in questo periodo iniziano ad essere disponibili le prime tecniche.\nGli elementi dal quale Kandel decide di partire sono forniti dagli studi d'inizio secolo di Santiago Ram\u00f3n y Cajal e dell'allievo Lorente de N\u00f3 che rivelano il ruolo fondamentale delle cellule piramidali dell'ippocampo (area tradizionalmente a cui viene attribuito un ruolo privilegiato nell'immagazzinamento dei dati), data anche la loro facilit\u00e0 nell'essere studiate. Kandel decide per\u00f2 di confrontare le propriet\u00e0 di tali cellule con quelle del midollo spinale incoraggiato da Kalr Frank che le stava esaminando nel laboratorio accanto. Contemporaneamente, al laboratorio di Marshall, arriva dall'Universit\u00e0 dell'Oregon un giovane ricercatore Alden Spencer: con questi Kandel condivide l'interesse per la ricerca nel campo della memoria e per la rilevanza dell'ippocampo. Nel 1958 i due ricercatori ottengono la prima registrazione intercellulare dell'ippocampo. Grazie a questo lavoro, i due pongono in evidenzia come il potenziale d'azione trovi un suo secondo sito di partenza nei dendriti apicali; in secondo mostrano come a differenza dei motoneuroni, i neuroni dell'ippocampo non siano silenziosi in assenza di attivit\u00e0 sinaptica; per ultimo scoprono il ruolo del sistema inibitore dell'ippocampo pi\u00f9 particolare di quello presente nel midollo spinale.\nMa ci\u00f2 che risulta fondamentale da questi lavori \u00e8 che la specificit\u00e0 delle cellule nervose dell'ippocampo non dipende dalle propriet\u00e0 intrinseche degli stessi, ma dalle loro connessioni funzionali (intrinseche ed estrinseche). Ma ci\u00f2 pone ora ai due scienziati il problema di come determinare questa specificit\u00e0 dato l'elevato numero di cellule nervose nell'ippocampo e dell'altrettanto elevato numero di connessioni. Dati i risultati ottenuti sino a qui, Kandel ottiene dal dottor Jack Ewalt, professore di Psichiatria del \"Massachusetts Medical School\" di rinviare il proprio internato in psichiatria per il quale si era gi\u00e0 impegnato (luglio 1959).\nL'intuizione Aplysia e l'internato in psichiatria.\nNell'ultimo periodo trascorso al National Institute of Health Kandel intuisce che il problema dell'infinit\u00e0 di sinapsi che compongono il cervello \u00e8 risolvibile spostando i suoi studi sull'Aplysia californica, la lumaca marina dell'isola di Catalina. I suoi neuroni infatti sono simili a quelli dell'uomo ed i segnali elettrici che questi si mandano tra loro sono identici ai nostri pur avendo il gasteropodo un sistema nervoso composto da ventimila neuroni anzich\u00e9 undici miliardi come il cervello umano. Dopo questa scoperta lo scienziato decide di mettersi in contatto con Ladislav Tauc, una delle due persone al mondo che studiava l'Aplysia, al quale si unir\u00e0 a Parigi nel 1962 per continuare le ricerche.\nUna volta lasciato il NIH nella primavera del 1960, Kandel inizia il suo internato in psichiatria al Massachusetts Mental Health Certer della Harvard Medical School dove sorprendentemente trova Steven Kuffler chiamato dal Johns Hopkins Hospital un anno prima per formare quello che diventer\u00e0 il primissimo gruppo di neuroscienziati del paese. Pur essendo molto impegnato dal tirocinio, non abbandona le sue ricerche neurobiologiche, collabora con Kuffler ed il suo team e Jack Ewalt gli procura fondi ed un laboratorio dove passa tutto il suo tempo libero ed inizia a pensare agli esperimenti su Aplysia.\nParigi e la New York University.\nNel settembre 1962 Kandel, Denise ed il figlio Paul si trasferiscono a Parigi.\nKandel inizia a lavorare nel laboratorio di Tauc. La collaborazione tra i due scienziati \u00e8 molto fruttuosa: Tauc \u00e8 un grande esperto di fisica e biofisica, il che gli permette di registrare e analizzare con competenza i segnali elettrici dei neuroni, mentre Kandel \u00e8 una grande conoscitore del funzionamento del sistema nervoso centrale e del comportamento animale, il che gli permette di comprendere quali comportamenti si associno ai fenomeni elettrici dei neuroni. Le loro ricerche diventano ben presto entusiasmanti e portano ad importanti risultati in un arco di tempo piuttosto breve. Grazie ai loro esperimenti, i due scienziati arrivano ad una conclusione: le sinapsi godono di una certa plasticit\u00e0 ed il risultato di queste loro micro modificazioni fisiche \u00e8 proprio la memoria. Questa teoria viene provata osservando parallelamente i cambiamenti sinaptici e quelli comportamentali di Aplysia. Nel 1965 i due ricercatori pubblicano i loro esiti sul British Journal of Physiology.\nDopo sedici mesi passati nel laboratorio di Tauc, Eric Kandel ritorna ad Harvard. Il suo sogno di continuare a studiare per diventare psicoanalista ma allo stesso tempo portare avanti la ricerca svanisce ben presto. Egli decice di non iscriversi al Boston Psychoanalytic Institute, di dedicarsi totalmente alla scienza, e di costruire un piccolo gruppo di neurofisiologia (di cui l'amico Alden Spencer avrebbe fatto parte) concentrato sulla neurobiologia del comportamento nel \"Departments of Physioloy and Psychiatry\" della New York University Medical School.\n\u00c8 il 1966 quando Kandel, Spencer ed il biochimico James H. Schwarz formano il primo nucleo della \"Division of Neurobiology and Behavior\" alla N.Y.U. Per ricercare le basi fisiche della memoria bisogna studiare il cervello di un animale molto semplice quale l'Aplysia e per comprendere come funzioni la memoria due sono le questioni fondamentali da risolvere: capire innanzitutto come e quindi successivamente dove vengano immagazzinati i ricordi. Ovviamente in un piccolo sistema nervoso come quello della lumaca marina \u00e8 facile individuare l'\"archivio dei ricordi\"; molto pi\u00f9 complesso \u00e8 localizzarlo nel labirinto del cervello umano. Tuttavia con questo metodo riduzionistico Kandel ed i suoi collaboratori hanno dimostrato che un semplice riflesso di retrazione dell'organo respiratorio (branchia e sifone) del gasteropode pu\u00f2 essere modificato in due modi: per \"abituazione\" o per \"sensibilizzazione\". Se viene spruzzata dell'acqua sul sifone dell'Aplysia, l'animale ritira immediatamente sia il sifone che la branchia. Se per\u00f2 si continua a ripetere l'azione, l'animale contrarr\u00e0 il sifone sempre di meno, abituandosi allo stimolo. Ma l'abitudine non \u00e8 la sola forma di apprendimento possibile. Il riflesso provocato pu\u00f2 anche essere oggetto di sensibilizzazione. Stimolando la cute della testa dell'Aplysia con una leggera scossa elettrica, a pi\u00f9 riprese, si nota come anche semplicemente toccando quella zona con un dito si provoca un'improvvisa retrazione del sifone e della branchia. Con questo esperimento Kandel prova che i riflessi comportamentali alla stimolazione sono provocati dalla plasticit\u00e0 della sinapsi e dunque, che la memoria viene immagazzinata nella sinapsi.\nNel 1971 al gruppo di Kandel si aggiunge Tom Carew, un altro psicologo specializzato nel comportamento: le loro ricerche giungono a dimostrare che la memoria esiste in due forme: una forma transitoria, o a breve termine, ed una duratura, o a lungo termine.\n\"Se continuavamo a stimolare con scosse elettriche la testa dell'animale, la sensibilizzazione durava per tutta la vita dell'animale: per fare ci\u00f2 era necessario che all'interno del neurone sensoriale si attivasse un gene, detto CREB, il quale poi attivava la sintesi di proteine che modificavano in maniera altrettanto duratura la sinapsi: in pratica il segnale era potenziato, cos\u00ec la retrazione della branchia aumentava e restava potenziata a lungo\" (Eric R. Kandel).\nNel 1976 Brunelli e Kandel scoprirono che questa sensibilizzazione era mediata dall'AMP ciclico.\nRiconoscimenti.\nNel 1974 Kandel prende il posto di Harry Grundfest alla Columbia University, fonda il Center for Neurobiology and Behavior e nel 1983 diventa professore della stessa Universit\u00e0.\nSempre in quegli anni entra a far parte di importanti associazioni quali la National Academy of Sciences USA, del National Institute of Medicine e l'American Academy of Art and Sciences.\nKandel ricever\u00e0 nel corso degli anni lauree ad honorem da nove diverse universit\u00e0, la prima nel 1983 dal Jewish Theological Seminary a New York.\nGrazie ai suoi studi sulla plasticit\u00e0 sinaptica, ai chiarimenti sui meccanismi cellulari, molecolari e genetici della memoria, nel 2000 Eric Kandel \u00e8 stato insignito del Premio Nobel per la Medicina, insieme ai colleghi Paul Greengard e Arvid Carlsson.\n\u00c8 Fellow della Royal Society da luglio 2013."}
{"id": "74127", "revid": "124755307", "url": "https://it.wikipedia.org/wiki?curid=74127", "title": "Claude Chabrol", "text": "\u00c8 considerato, insieme a Truffaut, Godard, Rivette, Rohmer, uno dei padri fondatori della Nouvelle Vague.\nBiografia.\nFiglio di un farmacista, Chabrol si avvicina, giovanissimo, alla settima arte lavorando come proiezionista in un piccolo paesino. Dopo gli studi in Scienze politiche, diventa critico dei \" Cahiers du cin\u00e9ma\" (nel 1957 pubblica con \u00c9ric Rohmer un libro su Alfred Hitchcock) fino a quando, nel 1958 fonda insieme a Jacques Rivette una casa di produzione cinematografica.\nIn quello stesso anno, partecipa alla nascita della Nouvelle Vague francese con il suo film d'esordio, \"Le beau Serge\", considerato il primo film del movimento, a cui seguir\u00e0 \"I cugini\" (1959), che vincer\u00e0 l'Orso d'oro al Festival internazionale del cinema di Berlino. I suoi primi film, \"Le beau Serge\" e \"I cugini\" (1958-1959), che fanno esultare la critica, non entusiasmano per\u00f2 molto il pubblico, che ne scopre il talento solo negli anni sessanta con film pi\u00f9 commerciali come \"La tigre ama la carne fresca\", la cui sceneggiatura \u00e8 scritta anche da St\u00e9phane Audran, sua seconda moglie (la prima fu Agn\u00e8s Marie-Madeleine Goute). Seguono altre pellicole dello stesso tenore (\"Landru\", 1963; \"Les biches\", 1968), fino a quando il regista riesce a conquistarsi una patente di coerenza e di moralit\u00e0 quale analista della borghesia di provincia (da \"St\u00e9phane, una moglie infedele\", 1968, e \"Il tagliagole\", 1970, a \"L'amico di famiglia\", 1973).\nNegli anni settanta avviene l'incontro con l'attrice Isabelle Huppert, che diventa una delle interpreti preferite dal regista. Quegli anni saranno anni di cambiamenti per Claude Chabrol. Il regista non solo cambia molti dei suoi collaboratori, ma intraprende la sua carriera di film per la televisione e di opere dalle grandi coproduzioni. Riserv\u00f2 poi alla televisione una serie de \"I gialli insoliti di William Irish\", che influ\u00ec sullo stile oggettivo di \"Una gita di piacere\" (1974), cruda indagine matrimoniale, e di \"Alice\" (1977), girato alla maniera di Fritz Lang. Ha poi realizzato \"Violette Nozi\u00e8re\" (1978), \"Le cheval d'orgueil\" (1980), tratto da un romanzo di Pierre-Jakez Helias, \"Volto segreto\" (1986), \"Il grido del gufo\" (1987), \"Un affare di donne\" (1988), \"Giorni felici a Clichy\" (1990), \"Madame Bovary\" (1991), \"Betty\" (1992), \"L'inferno\" (1994).\nLa notoriet\u00e0 all'estero, per\u00f2, gli arriva soprattutto con \"Un affare di donne\" (1988) e con le sue successive collaborazioni con la Huppert, in particolare con \" Il buio nella mente\" , che vale la Coppa Volpi per la migliore interpretazione femminile alla musa del regista e alla sua partner, Sandrine Bonnaire. Ancora Isabelle Huppert \u00e8 stata la protagonista di \"Rien ne va plus\" (1997) con Michel Serrault. Nel 1998 Chabrol ha firmato uno dei migliori film della sua lunga carriera, \"Il colore della menzogna\", mentre nel 2000 il suo \"Grazie per la cioccolata\" \u00e8 stato presentato fuori concorso alla Mostra del Cinema di Venezia.\nNel 2003 ha presentato al Festival di Berlino \"Il fiore del male\", tratto da \"Qui est criminelle?\", romanzo di Caroline Eliacheff che ha come tema centrale la colpa quale malattia ereditaria. Ha presentato fuori concorso a Venezia \"La damigella d'onore\" (2004) e \"L'innocenza del peccato\" (2007). I suoi film raccontano, spesso basandosi sui romanzi di Georges Simenon, una provincia il cui apparente conformismo borghese serve a coprire un vaso di Pandora, colmo di vizi e odi.\nFilmografia.\nSceneggiatore.\nOve non espressamente indicato la regia \u00e8 dello stesso Chabrol:"}
{"id": "74129", "revid": "21880", "url": "https://it.wikipedia.org/wiki?curid=74129", "title": "Piante xerofile", "text": ""}
{"id": "74130", "revid": "110157", "url": "https://it.wikipedia.org/wiki?curid=74130", "title": "Serie A 1935-1936", "text": "La Serie A 1935-1936 \u00e8 stata la 36\u00aa edizione della massima serie del campionato italiano di calcio (il 7\u00ba a girone unico), disputato tra il 22 settembre 1935 e il 10 maggio 1936 e concluso con la vittoria del , al suo terzo titolo.\nCapocannoniere del torneo \u00e8 stato Giuseppe Meazza () con 25 reti.\nStagione.\nAntefatti.\nPer la prima volta dopo cinque anni la Juventus appariva in affanno: alle diverse defezioni (l'allenatore Carcano, Orsi e Cesarini, Ferrari) segu\u00ec un ampio rinnovamento della squadra titolare (Menti I, Borel I, Prendato), e a livello societario i bianconeri furono sconvolti dall'improvvisa morte del presidente Edoardo Agnelli, nell'estate 1935.\nIl mercato fu particolarmente dinamico. L'Ambrosiana firm\u00f2 il colpo pi\u00f9 prestigioso, acquistando dai rivali Giovanni Ferrari e l'interno Locatelli dal (che ingaggi\u00f2 a sua volta Umberto Caligaris); il Napoli cedette Vojak al redivivo e punt\u00f2 sul centrattacco livornese Busoni; il Bologna di Renato Dall'Ara rafforz\u00f2 la mediana con l'elegante Andreolo e salut\u00f2 dopo nove stagioni Monzeglio, che fece parte della nutrita campagna acquisti della (Cattaneo, Subinaghi, D'Alberto), una delle favorite della vigilia. Grandi movimenti anche per la , che affid\u00f2 la difesa ai terzini Zacconi e Monza, e il , che dopo le due sofferte salvezze dagli anni precedenti puntell\u00f2 mediana e attacco.\nIl campionato.\nPart\u00ec con passo spedito il del neoallenatore \u00c1rp\u00e1d Weisz; i petroniani tennero testa a tutte le rivali negli scontri diretti, e dopo dodici giornate conducevano con tre punti di vantaggio sul Torino, rilanciatosi in novembre grazie ad una serie di sei vittorie consecutive, e quattro sulla . Pi\u00f9 in affanno la , menomata alla vigilia del torneo dalle defezioni di Guaita, Scopelli e Stagnaro che, nell'incombere della guerra d'Etiopia, fecero ritorno nella natia Argentina per il timore di essere chiamati alle armi. Al termine del girone d'andata il Bologna rallent\u00f2 la sua corsa, racimol\u00f2 un solo punto in tre gare e fu sorpassata dalla Juventus, che risult\u00f2 dunque campione d'inverno il 12 gennaio.\nA marzo la lotta per il titolo sembr\u00f2 estendersi al , che tra la 24\u00aa e la 25\u00aa giornata tent\u00f2 anche una piccola fuga, mentre rallentava la Juventus e risalivano posizioni la Roma e l'Ambrosiana, ristabilitasi dopo un inizio non entusiasmante grazie ai gol di Meazza, lanciato verso la sua seconda palma di capocannoniere. Il 12 aprile, a quattro giornate dalla fine, anche una sorprendente sembr\u00f2 potersi inserire nella lotta scudetto, portandosi a -4 dal Bologna capolista. Nel convulso finale la Roma, forte della miglior difesa del torneo, avvicin\u00f2 i petroniani fino al -1, ma i rossobl\u00f9 di Weisz piazzarono nelle ultime due giornate le vittorie decisive, che riportarono a Bologna lo scudetto dopo sette anni. Fu un torneo equilibrato, come testimonia la classifica (le prime cinque classificate ebbero tutte dai 40 ai 35 punti), che sanc\u00ec la fine del dominio juventino sul campionato e il primo alloro dello \u00absquadrone che fa tremare il mondo\u00bb, squadra solida sul piano fisico (solo 14 giocatori furono schierati da Weisz nel corso del torneo) e artefice di un gioco estremamente concreto. La qualit\u00e0 raggiunta dal calcio italiano fu poi ulteriormente provata dalla vittoria della Nazionale alle Olimpiadi di Berlino pur con una formazione rimaneggiata.\nIn zona retrocessione, fu presto fuori dai giochi il ; pi\u00f9 agguerrita la lotta per evitare la seconda retrocessione, che coinvolse anche Napoli ed , oltre al neopromosso . Nelle ultime giornate la fu autrice, per il secondo anno, di un'importante rimonta, che le permise di staccare nelle battute finali del torneo il Palermo.\nClassifica finale.\nLegenda:\nRegolamento:\nStatistiche.\nIndividuali.\nClassifica marcatori.\nNel corso del campionato furono segnati complessivamente 610 gol (di cui 12 su autorete) da 147 diversi giocatori, per una media di 2,54 gol a partita.&lt;br&gt;Da segnalare la quadripletta messa a segno da Guglielmo Gabetto in Juventus-Sampierdarenese 7-2 della 28\u00aa giornata.&lt;br&gt;Di seguito, la classifica dei marcatori."}
{"id": "74132", "revid": "400518", "url": "https://it.wikipedia.org/wiki?curid=74132", "title": "Eric R. Kandel", "text": ""}
{"id": "74133", "revid": "1318658", "url": "https://it.wikipedia.org/wiki?curid=74133", "title": "Cim", "text": ""}
{"id": "74134", "revid": "1266208", "url": "https://it.wikipedia.org/wiki?curid=74134", "title": "Serie A 1936-1937", "text": "La Serie A 1936-1937 \u00e8 stata la 37\u00aa edizione della massima serie del campionato italiano di calcio (l'8\u00ba a girone unico), disputato tra il 13 settembre 1936 e il 16 maggio 1937 e concluso con la vittoria del , al suo quarto titolo, il secondo consecutivo.\nCapocannoniere del torneo \u00e8 stato Silvio Piola () con 21 reti.\nStagione.\nAntefatti.\nIl campione uscente si limit\u00f2 a ringiovanire la rosa, sostituendo al portiere Gianni l'ex Ambrosiana Ceresoli, caduto in disgrazia per guai fisici, e a Schiavio il centrattacco del Napoli Busoni. Le campagne acquisti pi\u00f9 altisonanti furono quelle della Lazio, che acquist\u00f2 tre titolari dell'Alessandria (Riccardi, Milano e Busani), e dell'Ambrosiana, che ingaggi\u00f2 Ferraris II dal ed un gruppo di interessanti elementi messisi in mostra nelle serie minori (Buonocore, Villa, Frossi).\nMinori i movimenti, delle altre squadre: la acquist\u00f2 il portiere Amoretti e l'attaccante Scagliotti dalla , che per compensare le cessioni punt\u00f2 sulla politica dei giovani calciatori portata avanti gi\u00e0 da alcuni anni dal presidente Ridolfi. La ingaggi\u00f2 Serantoni e il aggreg\u00f2 agli attaccanti due elementi di valore come Fasanelli ed Arcari III.\nIl campionato.\nIl Bologna si port\u00f2 subito nelle prime posizioni, inseguito nelle prime settimane dal , che aveva lasciato invariata l'ossatura dell'anno precedente; le prime inseguitrici furono la debuttante e quadrata e la ; nel mese di novembre emerse poi con prepotenza la di Piola, che affianc\u00f2 i petroniani (condotti dalla giovane rivelazione Biavati), ed intraprese con loro un inedito duello. Il 10 gennaio, ultima d'andata, il Bologna cadde sul campo del e lasci\u00f2 il platonico titolo d'inverno alla Lazio, che ottenne contro il la quinta vittoria consecutiva e il primato solitario.\nCon l'inizio del girone di ritorno un Bologna in progressione riusc\u00ec a sorpassare i biancocelesti, uscendo indenne dallo scontro diretto del 7 febbraio e mantenendo un'andatura regolare nelle settimane successive che le permise di mantenere la giusta distanza dalle incostanti inseguitrici, alle quali era riuscito ad aggiungersi il Milan. Il 2 maggio, quando mancavano ancora due giornate alla fine del torneo, la squadra rossobl\u00f9 batt\u00e9 la e vinse il suo secondo scudetto consecutivo; a confermare la bont\u00e0 del lavoro di Weisz, artefice di una squadra veloce, forte in difesa e abile in contropiede, giunse poche settimane dopo la netta vittoria nel prestigioso Torneo dell'Expo, a Parigi.\nNel corso del girone di ritorno erano rimaste staccate sul fondo , e . Per la salvezza della squadra ligure, come ormai di consueto, furono decisive le ultime battute del torneo: nell'ultima giornata espugn\u00f2 Napoli, sorpassando \"in extremis\" il debuttante Novara, che cadde sul campo della Roma a pochi minuti dal termine. L'Alessandria, che pure ad un certo punto sembr\u00f2 favorita per il \"rush\" finale, affond\u00f2 nel finale, schiacciata dalle carenze tecniche indotte dalle cessioni estive e dalla sterilit\u00e0 offensiva cui neppure l'esperto Banchero seppe rimediare.\nClassifica finale.\nLegenda:\nRegolamento:\nNote:\nStatistiche.\nIndividuali.\nClassifica marcatori.\nNel corso del campionato furono segnati complessivamente 639 gol (di cui 13 su autorete) da 145 diversi giocatori, per una media di 2,66 gol a partita.&lt;br&gt;Da segnalare le quadriplette messe a segno da Pietro Buscaglia (in Torino-Bari 6-1 della 13\u00aa giornata), da Umberto Busani (in Napoli-Lazio 3-5 della 14\u00aa giornata) e da Felice Borel (in Sampierdarenese-Juventus 2-6 della 26\u00aa giornata).&lt;br&gt;Di seguito, la classifica dei marcatori."}
{"id": "74136", "revid": "110157", "url": "https://it.wikipedia.org/wiki?curid=74136", "title": "Serie A 1937-1938", "text": "La Serie A 1937-1938 \u00e8 stata la 38\u00aa edizione della massima serie del campionato italiano di calcio (il 9\u00ba a girone unico), disputato tra il 12 settembre 1937 e il 24 aprile 1938 e concluso con la vittoria dell', al suo quarto titolo.\nCapocannoniere del torneo \u00e8 stato Giuseppe Meazza (Ambrosiana-Inter) con 20 reti.\nStagione.\nAntefatti.\nAd un anno dal Mondiale di Francia, il mercato dell'estate 1937 offr\u00ec interessanti spunti: il , ormai orfano di Schiavio, pesc\u00f2 in Sudamerica Albanese e Liguera, l' tent\u00f2 l'ennesima rivoluzione, con gli arrivi di Olmi, Setti e dei fratelli Nicola ed Antonio Ferrara. Le societ\u00e0 si fiondarono poi sui giocatori della Lucchese, squadra-rivelazione del precedente campionato: Michelini pass\u00f2 cos\u00ec alla , Marchini alla , Callegari e Persia I al (nuova denominazione della Sampierdarenese), Neri al , che riaccolse Gino Rossetti sperando nel salto di qualit\u00e0.\nTra le manovre di mercato vi fu anche un'accesa contesa che dur\u00f2 alcuni mesi: forti di due diversi contratti, la vicenda che coinvolse e Lazio per il trasferimento del mediano Dal Pont arriv\u00f2 addirittura di fronte al collegio arbitrale, che destin\u00f2 l'ex ai biancocelesti dopo una vicenda durata anche alcuni mesi.\nIl campionato.\nIl Bologna, che non pot\u00e9 fare altro che constatare il fallimento della campagna acquisti, fatic\u00f2 ad ingranare, e fu dunque la ritrovata Juventus a partire spedita. I bianconeri, sospinti da una difesa arcigna sostenuta dai terzini Foni e Rava, guadagnarono inizialmente la vetta. Fu un'inarrestabile progressione dell'Ambrosiana, che all'opposto aveva adottato un gioco offensivo che potesse sfruttare al meglio il fiuto del gol del cannoniere Meazza, e che alla decima giornata guadagn\u00f2 il primo posto solitario. Il 9 gennaio, giorno dell'ultima di andata, dopo un roboante 9-2 sul , i nerazzurri si portarono a +4 sulle inseguitrici, ovvero Juventus, Bologna e il redivivo , che dopo dieci anni aveva richiamato sulla sua panchina lo storico allenatore William Garbutt.\nFurono proprio i genoani ad insidiare portandosi ad un punto dall'Ambrosiana il 30 gennaio, quando i nerazzurri inciamparono in casa al cospetto della Triestina: i rossobl\u00f9 persero per\u00f2 un'occasione preziosa per il sorpasso il 20 febbraio, quando caddero nel \"derby\", e lasciarono il ruolo d'inseguitrice alla Juventus. I bianconeri agganciarono la capolista, la sconfissero nello scontro diretto del 13 marzo, ma non riuscirono nella fuga, sprecando varie occasioni e subendo, alla penultima giornata, il controsorpasso. In un'ultima giornata vibrante, con cinque squadre (Ambrosiana, Juventus, Genova, Bologna, e Milan) ancora matematicamente in lizza per il titolo, l'Ambrosiana espugn\u00f2 Bari nel finale e vinse il suo quarto scudetto dopo otto anni di attesa; Meazza si laure\u00f2 capocannoniere per la terza volta, dopo il 1930 e il 1936.\nMeno avvincente risult\u00f2 essere la lotta per la salvezza: gi\u00e0 alla ventesima giornata la debuttante e la deludente si ritrovarono nettamente staccate rispetto al resto del gruppo; grazie a un buon girone di ritorno, il guadagn\u00f2 con un certo anticipo la salvezza, al primo campionato in A dopo due anni.\nClassifica finale.\nLegenda:\nRegolamento:\nStatistiche.\nIndividuali.\nClassifica marcatori.\nNel corso del campionato furono segnati complessivamente 617 gol (di cui 19 su autorete) da 146 diversi giocatori, per una media di 2,57 gol a partita.&lt;br&gt;Da segnalare la cinquina messa a segno da Giuseppe Meazza in Ambrosiana Inter-Bari 9-2 della 15\u00aa giornata e la quadripletta segnata da Guglielmo Trevisan in Triestina-Bari 6-0 dell'8\u00aa giornata.&lt;br&gt; Di seguito, la classifica dei marcatori."}
{"id": "74138", "revid": "110157", "url": "https://it.wikipedia.org/wiki?curid=74138", "title": "Serie A 1938-1939", "text": "La Serie A 1938-1939 \u00e8 stata la 39\u00aa edizione della massima serie del campionato italiano di calcio (il 10\u00ba a girone unico), disputato tra il 18 settembre 1938 e il 28 maggio 1939 e concluso con la vittoria del , al suo quinto titolo.\nCapocannonieri del torneo sono stati Aldo Boffi () e Ettore Puricelli (Bologna) con 19 reti a testa.\nStagione.\nAntefatti.\nNel giugno del 1938 l'Italia vinse in Francia il suo secondo Mondiale di calcio, confermandosi miglior Nazionale al mondo. Il campionato, che si preannunciava combattuto, present\u00f2 un'importante novit\u00e0, ovvero l'introduzione della regola del quoziente reti, il rapporto tra gol fatti e subiti, da utilizzare come discriminante in caso di arrivo a pari punti in classifica tra due o pi\u00f9 squadre, introdotto per evitare gli spareggi, \"code\" pericolose in un'Europa ormai sull'orlo della crisi politica.\nTra le protagoniste del mercato irruppe il : la societ\u00e0 rossonera, italianizzato il nome, integr\u00f2 una squadra costruita nel corso degli anni con l'attenzione a giovani elementi provenienti dalla provincia (Zorzan, Loik, Boffi) e tent\u00f2 il salto di qualit\u00e0 acquistando Buscaglia ed Ellena dal , che ingaggi\u00f2 il portiere Olivieri. Il , ancora alla ricerca di un centravanti, scelse l'uruguaiano Puricelli, aggiungendo alla rosa e gli sconosciuti Ricci e Marchese, l' si limit\u00f2 all'innesto del rientrante Demar\u00eda tra i titolari. Immobile la , la cui dirigenza puntava a un ridimensionamento della spesa.\nIl campionato.\nApprofittando di alcuni tentennamenti delle favorite, alcune delle quali relegate addirittura in zona retrocessione, si port\u00f2 in testa il sorprendente Liguria. La squadra sampierdarenese condusse senza troppi patemi per alcuni mesi, venendo poi raggiunta dal Bologna che, perso ad ottobre l'allenatore ebreo Weisz a causa delle leggi razziali, richiam\u00f2 sulla panchina l'allenatore degli anni Venti, Felsner: egli, dopo aver iniziato (negativamente) la stagione alla guida del Milan, port\u00f2 avanti il lavoro del predecessore e vinse il girone d'andata alla pari con la squadra sampierdarenese, solitamente abituata a sofferte salvezze, ma ben diretta dal neo-allenatore Baloncieri e dall'interno Gabardo, precocemente scartato dal Milan. Le due squadre distanziavano di due punti il Torino, altra squadra destinata a dover liberare il suo allenatore (Erbstein), e di quattro l'Ambrosiana.\nIl girone di ritorno sorrise decisamente al Bologna, che recuper\u00f2 l'infortunato Fiorini e il 26 febbraio stacc\u00f2 definitivamente un Liguria destinato a declinare; a partire da quel momento, alla squadra rossobl\u00f9 bast\u00f2 tenere a bada le timide velleit\u00e0 di Ambrosiana e Torino. Il 30 aprile, a due giornate dal termine, i granata subirono una pesante sconfitta sul campo del Genova, permettendo cos\u00ec ai petroniani, vittoriosi a Roma, di aggiudicarsi il titolo con due settimane di anticipo. La forza del Bologna fu nell'attacco, nel quale si incontravano la raggiunt\u00e0 maturit\u00e0 dell'ala Biavati e il talento nel gioco aereo di Puricelli, capocannoniere al debutto in coabitazione col milanista Boffi.\nSovraffollato il fondo della classifica, sul quale galleggiarono faticosamente alcune delusioni, tra cui il Milano, in serio pericolo fino a poche giornate dalla fine, e la Juventus incapace di trovare un valido sostituto all'anziano Monti e in lite con Rava per ragioni di compenso. Salve anche le neopromosse e , la lotta tra le ultime tre, Lucchese, Livorno e , gi\u00e0 avvelenata da un tentativo di \"combine\" a danno dei giuliani (che vennero peraltro puniti con una multa \u00abper aver dato pubblicit\u00e0 al fatto\u00bb), si risolse solamente ricorrendo al quoziente-reti, che condann\u00f2 le due compagini toscane al ritorno in Serie B.\nClassifica finale.\nLegenda:\nRegolamento:\nStatistiche.\nIndividuali.\nClassifica marcatori.\nNel corso del campionato furono segnati complessivamente 593 gol (di cui 9 su autorete) da 151 diversi giocatori, per una media di 2,47 gol a partita. Fu messa a segno anche una quadripletta, da parte di Angelo Cattaneo durante la partita Genova-Bari 8-0. Di seguito, la classifica dei marcatori."}
{"id": "74141", "revid": "1318658", "url": "https://it.wikipedia.org/wiki?curid=74141", "title": "Galway", "text": "Galway (in irlandese: Gaillimh) \u00e8 una citt\u00e0 di 79.504 abitanti (2016) nella Repubblica d'Irlanda, capoluogo dell'omonima contea.\n\u00c8 una delle citt\u00e0 pi\u00f9 grandi della nazione, oltre che l'unica del Connacht, ed \u00e8 situata nella parte nord-orientale dell'omonima baia, nell'Irlanda occidentale di cui \u00e8 considerata da molti la capitale culturale. Attraversata dal fiume Corrib (gaelico irlandese: \"Gaillimh\"), piccolissimo ma potente fiume che parte dall'invece vasto Lough Corrib, situato poco pi\u00f9 a nord, e che d\u00e0 il nome gaelico alla citt\u00e0, la citt\u00e0 \u00e8 stata scelta per essere capitale europea della cultura 2020, insieme alla croata Fiume.\nStoria.\nIl \"D\u00fan Bhun na Gaillimhe\" (\"Forte alla foce del Gaillimh\"), un primordiale castello, fu costruito nel 1124 da Tairrdelbach mac Ruaidri Ua Conchobair (Turlough O'Connor), re del Connacht: un insediamento quasi certamente sorse poco tempo dopo intorno a questa fortezza, com'era consuetudine del tempo.\nIl forte fu espugnato dagli Anglo-Normanni, pi\u00f9 precisamente dai De Burgos, nel 1232. Con la probabile gaelicizzazione dei De Burgos nel tempo, i mercanti cittadini cominciarono a far pressione per impossessarsi del controllo della citt\u00e0 e in poco tempo quanto era all'interno delle mura pass\u00f2 di fatto sotto la loro influenza. Nel XV secolo ricevettero un \"mayor\" (sindaco) e delle libert\u00e0 dalla corona inglese.\nI rapporti della nuova Galway anglo-irlandese non erano per niente tranquilli con le popolazioni gaeliche. Una nota sulla porta occidentale del 1592 ancora intima: \"Dio ci protegga dai feroci O'Flahertys\". I nativi irlandesi, inoltre, non potevano entrare liberamente in citt\u00e0, come disponeva una legge del tempo \"neither O' nor Mac shall strutte nor swagger through the streets of Galway\" (\"nessun O' n\u00e9 Mac pu\u00f2 girare senza permesso per le strade di Galway\").\nDurante il Medioevo, Galway era retta da una oligarchia di quattordici famiglie di mercanti (12 normanne e 2 gaeliche), le ancora conosciute \"Tribes of Galway\": questo la port\u00f2 ad inserirsi nei principali commerci internazionali e a diventare il porto mercantile principale dei traffici con Spagna e Francia: le famiglie erano Athy, Blake, Bodkin, Browne, Darcy, Deane, Font, French, Joyce, Kirwin, Lynch, Martyn, Morris, Skerrett.\nDurante le ribellioni gaeliche del 1600, Galway rimase fedele alla corona britannica, ma poi si alle\u00f2 con l'Irlanda confederata di Kilkenny durante le Guerre dei tre regni. Durante la Conquista cromwelliana dell'Irlanda, le armate di Oliver Cromwell conquistarono la citt\u00e0 dopo ben nove mesi di pesante assedio. Si ribell\u00f2 nuovamente in seguito contro Guglielmo d'Orange sostenendo i giacobiti, ma cadde dopo un breve assedio poco dopo la Battaglia di Aughrim nel 1691. Da quel momento le grandi famiglie si trovarono in rovina e la citt\u00e0 cominci\u00f2 un secolare declino che non termin\u00f2 fino al boom economico del tardo XX secolo.\nArte e cultura.\nGalway \u00e8 considerata la capitale del \"gaeltacht\", quindi della lingua gaelica irlandese, oltre che dell'Irlanda occidentale.\nFrequentatissima da viaggiatori e turisti di tutto il mondo pi\u00f9 per il suo forte richiamo culturale e il suo centro storico particolare e pieno di vita, presenta vari edifici di discreto interesse artistico.\nArchitettura.\nNel pieno centro della citt\u00e0, a Shop Street, \u00e8 situato uno degli edifici medievali pi\u00f9 gradevoli d'Irlanda, il Palazzetto dei Lynch (\"Lynch's castle\"), una volta luogo del potere cittadino e sede distaccata della Allied Irish Bank; alla fine di Shop Street, lungo il porto di Galway, \u00e8 situato lo \"Spanish Arch\" (Arco spagnolo), chiamato cos\u00ec per la presenza in epoca mercantile di molte navi spagnole che portavano spezie e altri prodotti non conosciuti agli irlandesi.\nLa St. Nicholas' Collegiate Church \u00e8 la pi\u00f9 grande chiesa medievale ancora in uso d'Irlanda: fondata nel 1320, si espanse notevolmente nei due secoli successivi proprio nel cuore cittadino dove tuttora \u00e8 situata. Dedicata a San Nicola, santo patrono di tante altre chiese di citt\u00e0 portuali cattoliche, \u00e8 poi diventata propriet\u00e0 della confessione protestante, seguendo il destino di molte altre famose e antiche chiese irlandesi. A quest'ultima si contrappone la cattolica \"Cattedrale della Madonna Assunta in Paradiso e San Nicola\" (\"Cathedral of Our Lady Assumed into Heaven and Saint Nicholas\"), molto pi\u00f9 moderna, dato che fu consacrata nel 1965, ma anche molto pi\u00f9 grande e imponente: costruita in pietra calcarea grigia e corredata da numerose vetrate, nonostante sia molto recente, la sua forma si ispira alle chiese rinascimentali, con una cupola verde, torri campanarie e arcate a tutto sesto, tra le quali senz'altro spicca quella della facciata, inusuale nell'architettura irlandese e che fortemente richiama la Cattedrale Nuova di Santa Maria dell'Assedio nella citt\u00e0 spagnola di Salamanca.\nNon a molta distanza dalla Cattedrale \u00e8 situato l'edificio quadrangolare dell'Universit\u00e0 Nazionale dell'Irlanda a Galway, frequentata da 14.500 studenti circa e costruita durante la Grande carestia irlandese che a suo tempo, insieme alle sedi di Cork e Belfast, formava la \"Queen's University of Ireland\". All'interno dell'edificio \u00e8 conservato un archivio dell'UNESCO sulle lingue celtiche.\nEventi.\nGalway \u00e8 sede di molti eventi culturali, nell'ordine: \"Galway Early Music Festival\" (maggio), \"the Galway Film Fleadh\" (luglio), \"the Galway Arts Festival\" (luglio), \"Galway Races\" (agosto), il celebre festival internazionale delle ostriche \"Galway International Oyster Festival\" (settembre) e infine il \"Babor\u00f3 Galway International Arts Festival for Children\" (ottobre).\nSport.\nIn citt\u00e0 sono insediate varie squadre sportive: il Galway United \u00e8 una squadra di calcio professionistica, mentre i Galwegians, i Corinthians e la franchigia del Connacht sono squadre di rugby che utilizzano il Galway Sportsgrounds per le loro competizioni. Nel Pearse Stadium invece hanno luogo gli incontri della Gaelic Athletic Association di calcio gaelico e hurling sia a livello di club, sia a livello di contee dove si allena e scontra con le altre rappresentative la Galway GAA. La vela \u00e8 assai praticata, sia in mare che nei vicini laghi, cos\u00ec come il canottaggio nel fiume Corrib, organizzato da ben cinque club molto attrezzati:\nPrendono sempre pi\u00f9 piede competizioni di roller-blade nel Claddagh e scuole di arti marziali, mentre un'altra fetta considerevole di gente pratica hurling e calcio gaelico.\nGastronomia.\nEssendo un importante porto peschereccio, Galway \u00e8 famosa in Irlanda per il pesce fresco e i frutti di mare. Il salmone, che nei mesi di giugno e luglio pu\u00f2 anche essere visto mentre risale la corrente del fiume Corrib nel centro cittadino, \u00e8 una delle specialit\u00e0 locali.\nCome altre citt\u00e0 del paese (Dublino, Cork, Kilkenny), anche Galway ha la sua birra di produzione locale. Si tratta in realt\u00e0 di una creazione recente, dal momento che la sua produzione \u00e8 stata avviata soltanto nel 2006. La \"Galway Hooker\" (il nome, scelto tramite un concorso cittadino, prende il nome dai tipici pescherecci di Galway) \u00e8 prodotta in un piccolo birrificio della zona e venduta in citt\u00e0, ma anche in alcuni pub di Dublino e Cork.\nInfrastrutture e trasporti.\nAeroporto.\nGalway \u00e8 servita da un proprio aeroporto situato appena fuori dalla citt\u00e0, dal quale partono 5 voli giornalieri per Dublino, 2 per Londra e altri per Birmingham, Edimburgo, Manchester e Lorient. Oltre all'aeroporto internazionale cittadino, non particolarmente grande, sono situati a meno di 90 minuti di viaggio l'Aeroporto di Irlanda Ovest nel Connacht e lo Shannon International Airport. Inoltre ad Indreabh\u00e1n, un villaggio ad ovest di Galway, partono voli di piccoli velivoli per le isole Aran.\nStrade.\nGalway \u00e8 una citt\u00e0 raggiunta dall'autostrada nazionale M6 (Athlone, Dublino) e da due strade nazionali primarie: la N17 dal nord (Tuam, Sligo, Donegal) e la N18 dal sud (Shannon, Limerick, Cork). Il viaggio per Dublino \u00e8 di circa 3 ore. La N59 collega la citt\u00e0 alla regione del Connemara.\nPorto.\nIl porto cittadino \u00e8 il pi\u00f9 centrale dell'Irlanda occidentale ed \u00e8 situato nella parte orientale della baia di Galway. Nelle banchine sono ancorabili numerosi vascelli, tutti entro la stazza di 10.000 dwt, mentre l'attracco interno pu\u00f2 ospitare anche nove vascelli insieme.\n\u00c8 uno dei principali punti di partenza, insieme ai porti di Ros an Mh\u00edl e Doolin, per raggiungere via nave (principale mezzo d'accesso) le isole Aran.\nFerrovie.\nIl collegamento fra Galway e la stazione ferroviaria di Broadstone a Dublino fu completato nel 1851 e reso disponibile dalla the Midland Great Western Railway Co. (MGWR). Con l'avanzare del XIX secolo, all'originario tratto ferroviario si aggiunsero vari collegamenti con la ferrovia in via d'espansione del Connacht, col risultato che Galway divenne un importante snodo ferroviario. I collegamenti erano con Clifden diretti e via Athenry sul corridoio Claremorris-Ennis. Entrambe le ferrovie furono rese inattive rispettivamente nel 1935 la prima e negli anni settanta la seconda, anche se si sta a lungo dibattendo in Irlanda di riaprirle e inserirle nel West Rail Corridor per collegare anche le cittadine piene di pendolari vicine a Galway, cio\u00e8 Tuam e Gort.\nCi sono sei collegamenti da e per Dublino giornalieri della Iarnr\u00f3d \u00c9ireann. Il servizio fa fermate intermedie Athenry, Ballinasloe, Athlone, Tullamore e Kildare. I passeggeri possono fare scalo ad Athlone per Westport, Castlebar e Ballina oppure a Kildare per Cork, Limerick, Tralee e Waterford. Il tempo di viaggio per Dublino \u00e8 di circa due ore e mezza, mentre la distanza \u00e8 di 208\u00a0km."}
{"id": "74145", "revid": "709565", "url": "https://it.wikipedia.org/wiki?curid=74145", "title": "European Research Centres on Mathematics", "text": "European Research Centres on Mathematics, in sigla ERCOM, \u00e8 una commissione della European Mathematical Society (EMS) formata dai direttori dei centri e degli istituti di ricerca matematica europei.\nPer il periodo 2002-2005 presidente di ERCOM \u00e8 stato Manuel Castellet, del CRM spagnolo,\nvicepresidente lo svedese Kjell-Ove Widman e responsabile nel Comitato esecutivo della EMS Sir John Kingman.\nPer il periodo 2006-2008 presidente \u00e8 Jan Karel Lenstra del Centrum voor Wiskunde en Informatica (CWI), Amsterdam. \nEntro ERCOM sono rappresentate le seguenti istituzioni:"}
{"id": "74146", "revid": "2208340", "url": "https://it.wikipedia.org/wiki?curid=74146", "title": "Shinkansen", "text": " \u00e8 la rete ferroviaria giapponese di treni ad alta velocit\u00e0 sulla quale viaggiano i cosiddetti \"Treni proiettile\" (in giapponese \"dangan ressha\" \u5f3e\u4e38\u5217\u8eca), nata nell'aprile 1959 con la costruzione del T\u014dkaid\u014d Shinkansen, il tratto tra Tokyo e Osaka. Il termine \"Shinkansen\" designa la linea e non il singolo convoglio e letteralmente significa \"nuovo tronco ferroviario\". I treni che la percorrono sono detti \"Super Espressi\".\nStoria.\nIl Giappone fu il primo paese a costruire delle linee ferroviarie interamente dedicate all'alta velocit\u00e0. La costruzione di intere nuove linee si \u00e8 resa necessaria in quanto la particolare orografia del territorio giapponese, ricco di montagne, aveva favorito in precedenza lo sviluppo di una rete composta da tante piccole linee collegate tra loro e caratterizzate da scartamento ridotto, pi\u00f9 agevole dal punto di vista logistico ma incapace di fornire alte prestazioni in termini di velocit\u00e0.\nTra le persone che principalmente si applicarono per lo sviluppo e la costruzione del primo Shinkansen furono Hideo Shima, il capo ingegnere e Shinji Sog\u014d, primo presidente delle \"Ferrovie Nazionali Giapponesi\"; in particolare quest'ultimo fu una figura chiave nel convincere la classe politica della validit\u00e0 dell'investimento. Oltre a queste due persone si possono aggiungere Tadanao Miki, Tadashi Matsudaira e Hajime Kawanabe, tra i primi ricercatori del Railway Technical Research Institute.\nPrime proposte.\nIl nome con cui questi treni sono noti a livelli internazionale \u00e8 l'inglese \"bullet train\" (\"treno proiettile\"), traduzione letterale di \"dangan ressha\" (), soprannome dato al progetto quando questo era ancora in fase embrionale durante gli anni trenta; il nome \u00e8 entrato nell'immaginario popolare per via dello Shinkansen Serie 0, caratterizzato da una forma appuntita che ricordava proprio un proiettile.\nIl nome Shinkansen fu usato per la prima volta nel 1940 per una proposta di una linea ferroviaria per passeggeri e merci a scartamento standard tra Tokyo e Shimonoseki. Il progetto originale prevedeva l'uso di locomotive a vapore in grado di correre a 200\u00a0km/h; negli anni seguenti vennero aggiunti sempre nuovi dettagli rendendo il progetto mastodontico e decisamente irrealizzabile, in quanto prevedeva una grande linea ferroviaria che avrebbe raggiunto la Corea tramite un tunnel sottomarino lungo oltre 120\u00a0km; da l\u00ec avrebbe dovuto raggiungere Pechino e infine connettersi alla Transiberiana. I piani, gi\u00e0 molto ambiziosi in condizioni normali, erano di fatto irrealizzabili per una nazione impegnata con tutte le proprie risorse nella seconda guerra mondiale; infatti con il deteriorarsi della posizione economica e militare dell'Impero Giapponese i progetti vennero abbandonati nel 1943, per poi essere ripresi in mano anni dopo la fine della guerra.\nCostruzione.\nNegli anni successivi alla fine della guerra, il Giappone era alle prese con grossi problemi dovuti alla ricostruzione del paese e il progetto dei treni proiettile rimase nascosto in un cassetto. Alla fine degli anni quaranta l'economia giapponese inizi\u00f2 a rifiorire e a crescere rapidamente; come conseguenza di ci\u00f2 si svilupp\u00f2 un fiorente traffico di merci sulla Linea Principale T\u014dkaid\u014d, che raggiunse la completa saturazione verso la met\u00e0 degli anni cinquanta; questo port\u00f2 il ministro delle ferrovie a riconsiderare il progetto dello Shinkansen. Nel 1957 la Odakyu Electric Railway produsse un treno di nuova concezione capace di correre a 145\u00a0km/h su una linea a scartamento ridotto, stabilendo un record. Questo caus\u00f2 alcune resistenze al progetto di Sogo di realizzare una linea a scartamento standard, giudicata pi\u00f9 sicura, ma alla fine il presidente riusc\u00ec a convincere i suoi oppositori.\nNegli anni cinquanta molti paesi (su tutti gli USA) avevano in gran parte abbandonato gli investimenti nel settore ferroviario, convinti che presto il treno sarebbe diventato un mezzo obsoleto, cancellato da aereo e autostrada. Nonostante questo, Shinji Sog\u014d riusc\u00ec a convincere i politici e il progetto ebbe definitivamente via libera con l'approvazione del governo nel dicembre 1958.\nLa costruzione del T\u014dkaid\u014d Shinkansen tra Tokyo e Osaka inizi\u00f2 nell'aprile 1959; il costo previsto si aggirava sui 200 miliardi di yen, prestati in gran parte dal governo giapponese, e per il resto tramite obbligazioni e un prestito a condizioni agevolate della Banca mondiale. Il preventivo iniziale aveva nettamente sottovalutato il costo dell'opera che alla fine risult\u00f2 circa il doppio del previsto, costringendo Sog\u014d alle dimissioni nel 1963.\nNel 1962 fu inaugurata una parte della linea ad Odawara per fare da test per il materiale rotabile destinato al progetto.\nInaugurazione e successo.\nIl T\u014dkaid\u014d Shinkansen entr\u00f2 in servizio il 1\u00ba ottobre 1964, appena pochi giorni prima dell'inizio delle Olimpiadi di Tokyo. In precedenza il treno espresso che collegava Tokyo e Osaka impiegava 6 ore e 40 minuti per percorrere la distanza; il treno Shinkansen Serie 0 poteva correre a 210\u00a0km/h, in seguito aumentati a 220 e ridusse il tempo inizialmente a 4 ore e in seguito a 3 ore e 10 nel 1965. Questo straordinario risultato rese possibili escursioni giornaliere tra la due citt\u00e0 (le pi\u00f9 grandi del Giappone all'epoca), cambiando lo stile di vita dei giapponesi e diventando rapidamente il mezzo pi\u00f9 usato dagli uomini d'affari per gli spostamenti di lavoro. Il servizio ebbe un successo immediato, raggiungendo i 100 milioni di passeggeri in meno di tre anni il 13 luglio 1967 e il miliardo di passeggeri nel 1976; attualmente il conto \u00e8 arrivato a quasi cinque miliardi. In occasione dell'Expo 1970 a Osaka vennero introdotti convogli composti da 16 carrozze. Nel 1992 il T\u014dkaid\u014d Shinkansen era senza alcun dubbio il treno pi\u00f9 utilizzato al mondo, con una media di 23.000 passeggeri ogni ora.\nEspansione della rete.\nIl grande successo del primo Shinkansen port\u00f2 alla rapida proposta e approvazione della costruzione di un prolungamento a occidente, che divenne una seconda linea autonoma in direzione di Hiroshima fino a Fukuoka. Il Sany\u014d Shinkansen venne inaugurato nel 1975.\nIl primo ministro Kakuei Tanaka fu un fervente sostenitore del progetto Shinkansen, e sotto il suo governo si ebbero diverse proposte; nel 1982 vennero inaugurati il T\u014dhoku Shinkansen e il J\u014detsu Shinkansen. Questa rapida espansione per\u00f2 segn\u00f2 l'inizio della fine per le Ferrovie Nazionali Giapponesi; il debito accumulato (in gran parte per la costruzione delle quattro costosissime linee) schiacciava la compagnia e i progetti per le altre linee furono rimandati o completamente cancellati. Il destino dell'azienda era segnato e nel 1987 fu dichiarata insolvente, e di conseguenza fu divisa e privatizzata.\nLo sviluppo di nuovi Shinkansen sub\u00ec molti rallentamenti e ritardi a causa della pesante situazione aziendale, ma non si ferm\u00f2 mai, generando sempre nuovi modelli capaci di correre a 300\u00a0km/h in linea con i TGV francesi, i TAV italiani, l'AVE spagnolo e l'ICE tedesco.\nNel 1997 in occasione delle Olimpiadi invernali di Nagano da tenersi l'anno successivo, venne inaugurato il Nagano Shinkansen; a quaranta anni dall'inaugurazione del primo Shinkansen \u00e8 stato inaugurato anche il primo tratto del Ky\u016bsh\u016b Shinkansen.\nAnni recenti e futuro.\nNel novembre del 2008 il primo e leggendario modello di Shinkansen \u00e8 stato dismesso per via della sua obsolescenza; per l'occasione sono state organizzate molte cerimonie ufficiali e molte corse commemorative speciali, i cui biglietti sono andati a ruba, a conferma della grande popolarit\u00e0 che questo treno aveva presso la popolazione giapponese.. Attualmente una locomotiva di questo tipo di treno si trova esposta al National Railway Museum di York, in Inghilterra.\nNel 2010 sono stati ritirati anche gli Shinkansen Serie 400, seguiti dalle serie 100, 200, 300 ed E1 tra il 2012 e il 2013.\nIl JR Group, sostenuto dal governo, sta spingendo per gli investimenti sia nel campo delle ferrovie ad alta velocit\u00e0 di tipo tradizionale sia nella nuovissima e al momento solo dimostrativa levitazione magnetica.\nDal punto di vista dei treni tradizionali, nel marzo 2011 \u00e8 stato esteso il Ky\u016bsh\u016b Shinkansen di 130\u00a0km, arrivando fino a Fukuoka; contemporaneamente sono entrati in servizio i nuovissimi Shinkansen Serie E5, derivanti dal Fastech 360; la stessa linea dovrebbe essere prolungata fino a Nagasaki.\nAttualmente \u00e8 operativo il secondo tratto dell'Hokuriku Shinkansen, lungo 228\u00a0km, che corre da Nagano a Kanazawa; il primo tratto di 117\u00a0km fu inaugurato nel 1997 ed \u00e8 attualmente noto come Nagano Shinkansen poich\u00e9 collega Takasaki e Nagano. \u00c8 stato progettato ma non \u00e8 ancora iniziata la costruzione del terzo tratto, lungo circa 120\u00a0km tra Kanazawa e Tsuruga. \u00c8 in fase di discussione anche un eventuale prolungamento fino a Osaka, tuttavia non \u00e8 stato approvato nessun progetto in merito e non \u00e8 stato nemmeno deciso il tragitto.\nNel 2005 \u00e8 partita la costruzione dell'Hokkaid\u014d Shinkansen. Il primo tratto di 148,9\u00a0km tra Aomori e Hakodate \u00e8 stato aperto nel 2016, e il completamento era inizialmente previsto per il 2015, ma a causa della crisi economica e del terremoto e maremoto del T\u014dhoku del 2011, la sua apertura \u00e8 stata rimandata di un anno. \u00c8 gi\u00e0 in fase di progettazione il prolungamento di 212\u00a0km dell'Hokkaid\u014d Shinkansen fino a Sapporo.\nIl 27 maggio 2011 il governo giapponese ha approvato la costruzione della linea a levitazione magnetica Ch\u016b\u014d Shinkansen, a un costo stimato in 9.000 miliardi di yen. La costruzione della linea \u00e8 iniziata nel 2014 e terminer\u00e0 nel 2027; gi\u00e0 dal 2013 sono disponibili i primi treni Shinkansen Serie L0, costruiti dalla Mitsubishi Heavy Industries e dalla Nippon Sharyo e basati sul prototipo JR-Maglev, che effettueranno dei test sulla Yamanashi Maglev Test Line e sulla Miyazaki Maglev Test Track in attesa del completamento della nuova linea che comprender\u00e0 le due sezioni per le prove.\nNel 2013 \u00e8 entrato in servizio lo Shinkansen Serie E6, anch'esso derivato dal Fastech 360. L'anno seguente \u00e8 entrato in servizio anche lo Shinkansen Serie E7/W7 sulla linea Nagano Shinkansen, appositamente progettato per affrontare le importanti pendenze della linea attraverso le montagne.\nIncidenti.\nGli Shinkansen sono unanimemente considerati tra i treni pi\u00f9 sicuri al mondo, per quaranta anni quasi esatti (dall'inaugurazione del 1\u00ba ottobre 1964 al 23 ottobre 2004) i supertreni giapponesi non hanno avuto nessun incidente o deragliamento.\nRecord.\nDal 1970 \u00e8 in sviluppo, anche se molto lentamente, il Ch\u016b\u014d Shinkansen, una linea ferroviaria appositamente progettata per i treni JR Maglev a levitazione magnetica. Il 21 aprile 2015 questo treno ha ottenuto il record mondiale di velocit\u00e0 su rotaia, raggiungendo i 603\u00a0km/h.\nLa serie 500 \u00e8 attualmente la detentrice del record di velocit\u00e0 media su linea, con una velocit\u00e0 commerciale calcolata in 262\u00a0km/h. La velocit\u00e0 massima rilevata \u00e8 pari a 443\u00a0km/h, inferiore al record del TGV francese, ma ottenuta in condizioni operative e senza modifiche al veicolo o alla linea.\nI treni.\nFin dall'inizio, per i servizi sulle linee Shinkansen, l'industria giapponese si orient\u00f2 su elettrotreni, convogli a composizione bloccata con potenza distribuita. Non fu un'innovazione, visto che molti paesi gi\u00e0 negli anni venti si erano dotati di tali convogli con successo, con anche numerosi record ottenuti. In Italia un ETR 200 aveva conquistato il record mondiale di velocit\u00e0 su distanza.\nLa vera rivoluzione che ci fu in Giappone fu invece ideare una rete che servisse solo per i treni veloci, e non gi\u00e0, come avveniva nel resto del mondo, coi treni veloci che condividevano il tracciato con altri treni.\nGli elettrotreni che percorrono le linee Shinkansen, grazie alla potenza distribuita, hanno ottime doti di accelerazione e raggiungono elevate velocit\u00e0 senza incorrere in fenomeni di aggressivit\u00e0 sul binario.\nI treni sono formati da 4 (composizione non pi\u00f9 usata), 6, 8, 12 o 16 elementi, a seconda del servizio che svolgono, per una lunghezza massima di 400 metri circa.\nL'arredamento interno \u00e8 caratterizzato da sedili tipo pullman, cio\u00e8 orientati sempre verso la direzione di marcia. Le classi sono due: Standard, corrispondente alla Seconda Classe, e Green, l'equivalente della Prima Classe. Grazie alla generosa sagoma limite, i sedili sono disposti in moduli 3+2 in classe Standard, e 2+2 in classe Green. I posti sono riservati alla prenotazione, ma alcuni treni hanno anche a disposizione posti non prenotabili.\nI servizi igienici sono presenti su una carrozza ogni due, e stessa distribuzione hanno le postazioni telefoniche pubbliche. Di recente alcune di queste sono state riallestite come stanze fumatori.\nNegli anni recenti, negli ultimi convogli la carrozza ristorante non viene pi\u00f9 inserita, sostituita da macchine automatiche per la vendita di bibite e snack presenti su varie carrozze.\nTecnologia.\nBinari.\nLa rete Shinkansen ha lo scartamento standard (1435\u00a0mm), mentre la restante rete giapponese \u00e8 a scartamento ridotto di 1067\u00a0mm, col risultato che i treni che circolano su una rete non possono andare sull'altra. Anche le stazioni hanno una sezione separata per i convogli ad alta velocit\u00e0. L'utilizzo dello scartamento standard \u00e8 stato reso necessario dal desiderio di aumentare il pi\u00f9 possibile le velocit\u00e0 di percorrenza.\nLa sede ferroviaria fa largo uso di gallerie, trincee e viadotti per poter mantenere un tracciato il pi\u00f9 possibile rettilineo. Il raggio di curvatura minimo con cui gli Shinkansen vengono costruiti \u00e8 4.000 metri; tuttavia sulla linea T\u014dkaid\u014d Shinkansen (la prima ad essere inaugurata) \u00e8 stato stabilito all'epoca un raggio di curvatura minimo di 2.500 metri.\nAlimentazione.\nPer raggiungere velocit\u00e0 di transito elevate \u00e8 stato necessario realizzare un'alimentazione elettrica in monofase ad alta tensione e frequenza di 50 Hz. La rete Shinkansen usa una alimentazione a 25\u00a0kV in corrente alternata (20\u00a0kV sulle linee denominata \"Mini-Shinkansen\"), e la captazione avviene tramite pantografo in contatto con la catenaria aerea sospesa sul binario.\nSegnalamento e gestione del traffico.\nLa rete Shinkansen \u00e8 attrezzata con un sistema ATC (\"Automatic Train Control\", simile per concetto alla ripetizione segnali italiana). Questo sistema ha permesso di eliminare la segnaletica fissa dalle linee in quanto un semplice segnalamento visivo non garantirebbe la sicurezza necessaria poich\u00e9 ad alte velocit\u00e0 non d\u00e0 al macchinista il tempo necessario a reagire.\nLa gestione della linea \u00e8 centralizzata (analogamente al DCO italiano) e tutti gli apparati di linea sono computerizzati.\nCaratteristiche del servizio.\nNelle stazioni la banchina \u00e8 a filo della soglia del treno, con una distanza molto ridotta tra la banchina e la soglia; sono presenti linee a terra numerate che delimitano il punto esatto in cui la porta del treno si aprir\u00e0, in modo che i passeggeri possano attendere in modo ordinato l'arrivo; operazioni di entrata e uscita molto rapide anche grazie all'abitudine di viaggiare \"leggeri\" cio\u00e8 di spedire a parte i bagagli ingombranti (solitamente gli unici che trasportano valigie voluminose sono gli occidentali); una puntualit\u00e0 esemplare (si stimano ritardi medi inferiori ai dieci secondi); un sistema di avvisi che comunica quanti minuti e secondi mancano all'arrivo e nell'ultimo tratto anche quanti metri il treno deve ancora percorrere prima di fermarsi. Tutto questo consente di mantenere velocit\u00e0 medie di percorrenza elevatissime con un numero di fermate molto numeroso.\nAll'interno delle carrozze la situazione \u00e8 molto confortevole: pulizia assoluta, sedili orientati sempre a 45 gradi in direzione della destinazione (grazie alla semplice trovata di un meccanismo girevole, azionabile anche dai viaggiatori), gentilezza estrema degli addetti al controllo dei biglietti (sempre con i tradizionali guanti bianchi), carrozze speciali con aria condizionata meno fredda per persone particolarmente delicate.\nAll'interno di ogni carrozza c'\u00e8 uno schermo che preannuncia le fermate e, alle stazioni, il nome della citt\u00e0 \u00e8 segnalato sia in caratteri ideografici che fonetici, per facilitare la comprensione. La sicurezza \u00e8 elevatissima e gli incidenti sono molto rari.\nI treni viaggiano durante il giorno dalle 6 del mattino alle 24. Tra mezzanotte e le 6 vengono effettuate le operazioni di manutenzione e pulizia. Durante le ore notturne la rete \u00e8 percorsa dai cosiddetti Doctor Yellow (\u30c9\u30af\u30bf\u30fc\u30a4\u30a8\u30ed\u30fc) cio\u00e8 da convogli di colore giallo che testano le linee. In tal modo pu\u00f2 essere prevenuta qualsiasi disfunzione.\nLa rete.\n\u00c8 bene precisare innanzitutto che gli Shinkansen non effettuano servizio sulla rete tradizionale giapponese (che peraltro \u00e8 a scartamento ridotto), bens\u00ec su apposite linee ad alta velocit\u00e0 a scartamento standard (1435\u00a0mm).\nLe compagnie ferroviarie giapponesi che effettuano i servizi Shinkansen sono: JR Hokkaido, JR West, JR Central, JR East, e JR Ky\u016bsh\u016b.\nJR Hokkaid\u014d.\nL'isola di Hokkaid\u014d \u00e8 rimasta per oltre 40 anni sprovvista di un treno ad alta velocit\u00e0. Infatti solo nel maggio 2005 la JR Hokkaid\u014d ha iniziato i lavori per costruire l'Hokkaid\u014d Shinkansen; l'apertura di questa tratta, inizialmente prevista per il 2015 \u00e8 slittata di un anno a causa della crisi economica. \u00c8 stata aperta nel marzo 2016 fino alla stazione di \"Shin-Hakodate Hokuto\".\nJR East.\nLa JR East effettua i suoi servizi sulla T\u014dhoku Shinkansen (Tokyo - Shin-Aomori), sulla J\u014detsu Shinkansen (Omiya - Niigata), sulla Hokuriku (Nagano) Shinkansen (Tokyo - Nagano), sulla Yamagata Shinkansen (Fukushima - Shinjo) e sulla Akita Shinkansen (Morioka - Akita).\nSulla Tohoku Shinkansen si effettuano i servizi \"Hayate\" (\"Bufera\", \"Vento Possente\") con convogli serie E2 ed E3, \"Yamabiko\" (\"eco montano\") con E2, E3, serie 400 e gli E4 \"Max\", questi ultimi a due piani.\nI servizi Nasuno sono invece espletati dai pi\u00f9 vecchi convogli della serie 200 pi\u00f9 talvolta qualche E4 \"Max\". Recentemente i servizi Hayate sono affidati agli E5, che possono raggiungere i 320\u00a0km/h, contro i 240\u2013270\u00a0km/h dei convogli attualmente in servizio su questa linea. A partire dal 2011 \u00e8 inoltre attivo il servizio \"Hayabusa\" (\"Falco pellegrino\") che utilizzando il nuovo Shinkansen E5 collega in meno di 3 ore Shin-Aomori con Tokyo.\nSulla Joetsu Shinkansen si effettuano i servizi \"Toki\" (\"Ibis\"), con i convogli a due piani serie E1 e serie E4, affiancati dai pi\u00f9 anziani serie 100. Gli stessi convogli effettuano anche i servizi Tanigawa.\nSulla Hokuriku Shinkansen si espletano i servizi Asama (\u00e8 il nome di un vulcano) con i convogli E2.\nSulla Yamagata Shinkansen i convogli serie 400 ed E3 espletano i servizi Tsubasa (\"ala\").\nInfine, sulla Akita Shinkansen ci sono ancora i convogli serie E3 per i servizi Komachi (\"bellezza\") che progressivamente verranno ritirati per dar spazio al pi\u00f9 recente dei convogli, la serie E6 dal vivace colore rosso acceso.\nJR Central.\nLa JR Central gestisce la linea pi\u00f9 famosa, la T\u014dkaid\u014d Shinkansen fra Tokyo e Shin-Osaka, e inoltre la Chuo Shinkansen (Shinagawa - Shin-Osaka).\nSulla Tokaido Shinkansen si effettuano i servizi, \"Nozomi\" (\"Speranza\"), \"Hikari\" (\"Luce\") e \"Kodama\" (\"Eco\"). I treni utilizzati sono della serie N700 e serie 700.\nLa Chuo Shinkansen \u00e8 invece una ferrovia sperimentale a levitazione magnetica (Maglev),\nJR West.\nLa JR West gestisce il \"Sany\u014d Shinkansen\" (Shin-Osaka - Hakata) e la breve \"Hakata Minami\" Line.\nSulla \"Sanyo Shinkansen\" si effettuano gli stessi servizi della Tokaido (\"Nozomi\", Hikari e \"Kodama,\" alcuni dei quali sono estensioni di servizi da e per la Tokaido) e della Kyushu (\"Mizuho\", \"Sakura\" e \"Tsubame;\" tutti hanno origine o destinazione a sud di Hakata) . Tali servizi sono espletati dai convogli delle serie 500, 700 e N700.\nJR Ky\u016bsh\u016b.\nLa JR Ky\u016bsh\u016b effettua i servizi \"Mizuho\", \"Sakura\" e \"Tsubame\" sulla recente Ky\u016bsh\u016b Shinkansen, fra Hakata e Kagoshima-Chuo.\nVi prestano servizio i nuovi convogli della serie 800 e serie N700-7000/8000, costruiti appositamente per la linea.\nLa cucina sugli Shinkansen.\nMolto diffusa tra i viaggiatori \u00e8 l'abitudine di portare con s\u00e9 in viaggio uno spuntino confezionato, detto \"obento\" (\u304a\u5f01\u5f53, \u304a\u3079\u3093\u3068\u3046) cio\u00e8 \"il vassoio\". In realt\u00e0 si tratta di scatole simili per forma a quelle dei cioccolatini, suddivise all'interno in vari scompartimenti ognuno dei quali contiene una piccola pietanza.\nLa cucina dedicata agli obento richiede la massima variet\u00e0, infatti la finalit\u00e0 \u00e8 quella di intrattenere il viaggiatore con gusti a sorpresa e con preparazioni il pi\u00f9 possibile variate e numerose.\nGli obento che vengono preparati espressamente per chi viaggia in treno prendono il nome di ekiben.\nGli ekiben si acquistano nelle stazioni, ognuna delle quali ha una sua specialit\u00e0. La qualit\u00e0 \u00e8 molto varia e anche la confezione parte da quella pi\u00f9 semplice fino ad arrivare a contenitori molto raffinati. Anche la grafica d'insieme \u00e8 molto curata, come gli accostamenti di colore. Questo particolare tipo di cucina esclude solitamente l'uso di pesce crudo e preferisce alimenti cotti in quanto meno deperibili.\nEsistono anche obento dedicati ai bambini, con alimenti particolarmente adatti e confezioni appropriate.\nGli obento, oltre che per il viaggio, sono utilizzati per picnic o in occasione dell\"'hanami\" (\u82b1\u898b) cio\u00e8 delle gite per assistere alla fioritura dei ciliegi. Vi sono anche ristoranti che servono cucina obento. Questa ha infatti antiche origini, in quanto questa usanza che sembra sia nata nel periodo Kamakura (1185-1333), ha attraversato intatta il tempo, come spesso accade in Giappone, sino ai giorni nostri.\nCompetizione con gli aerei.\nNel settore dei trasporti la competizione tra alta velocit\u00e0 ferroviaria e trasporto aereo \u00e8 molto sentita; in Giappone questa concorrenza raggiunge forse il livello pi\u00f9 elevato che in paesi come Francia, Germania, Italia e Spagna a causa dell'altissima puntualit\u00e0, affidabilit\u00e0 e comfort offerti dai supertreni.\nRispetto al trasporto aereo gli Shinkansen offrono molteplici vantaggi tra cui i principali sono sicuramente la frequenza dei trasporti, la flessibilit\u00e0, la puntualit\u00e0 estrema, gli elevatissimi standard di sicurezza, il comfort dei passeggeri, la possibilit\u00e0 di operare senza nessun problema anche in condizioni atmosferiche o ambientali difficili, l'ubicazione delle stazioni nei centri cittadini e non a grande distanza come nel caso degli aeroporti; infatti gli Shinkansen non subiscono ritardi per via di piogge intense e altri fenomeni atmosferici, solo le nevicate estreme portano a una riduzione della velocit\u00e0 di viaggio, ma comunque i trasporti sono regolari; inoltre gli Shinkansen sono celebri in tutto il mondo per il loro sistema di sicurezza contro i terremoti, frequenti in Giappone. Anche il fatto di integrarsi perfettamente con le metropolitane e i sistemi di trasporto delle citt\u00e0 gioca a favore dei supertreni giapponesi.\nComplessivamente si pu\u00f2 dire che il treno vince nettamente nelle tratte in cui impiega meno di 4 ore, mentre al contrario sopra le 5 ore \u00e8 l'aeromobile che domina; la maggiore competizione si ha nelle tratte in cui il treno impiega dalle 3 alle 4 ore.\nLinee.\nLevitazione magnetica.\nFin dagli anni settanta vengono effettuati test su treni a levitazione magnetica, sono state costruite due linee test ed \u00e8 in progetto la costruzione della prima linea ferroviaria vera e propria di questo tipo.\nAltre.\nEsistono due linee ferroviarie che ufficialmente non fanno parte della rete degli Shinkansen: la Linea Hakata-Minami e la Linea Gala-Yuzawa. Queste due linee sono caratterizzate da scartamento standard e non da scartamento ridotto (come per il resto della rete giapponese) e sono percorse da convogli delle serie Shinkansen, tuttavia non vengono considerate tali in quanto sono estremamente brevi (8,5 e 1,8\u00a0km) e soprattutto sono nate come supporto per trasportare i convogli ad alta velocit\u00e0 fuori servizio da una stazione all'altra o ai depositi. In seguito queste due linee hanno trovato una limitata applicazione commerciale, trasportando dei pendolari."}
{"id": "74147", "revid": "1926649", "url": "https://it.wikipedia.org/wiki?curid=74147", "title": "Serie A 1939-1940", "text": "La Serie A 1939-1940 \u00e8 stata la 40\u00aa edizione della massima serie del campionato italiano di calcio (l'11\u00ba a girone unico), disputato tra il 17 settembre 1939 e il 2 giugno 1940 e concluso con la vittoria dell', al suo quinto titolo.\nCapocannoniere del torneo \u00e8 stato Aldo Boffi () con 24 reti.\nStagione.\nAntefatti.\nA tener banco nelle cronache dell'estate del 1939 fu un \"caso\" che riguard\u00f2 il calciatore pi\u00f9 popolare dell'epoca: gi\u00e0 reduce da una stagione in ombra, Meazza rimase escluso dalla rosa titolare dell'Ambrosiana per via di un embolo che colp\u00ec il suo piede sinistro. Il campione dal \u00abpiede gelato\u00bb rimase dunque inattivo, e la societ\u00e0 nerazzurra, che in campagna acquisti limit\u00f2 gli ingressi al solo difensore del Poli, scelse di puntare semplicemente sulla riserva Guarnieri. Nessun ingresso di rilievo neppure per il Bologna campione uscente, che pure aveva salutato Fedullo e Ceresoli.\nIl portiere rientr\u00f2 nell'ambiziosa campagna acquisti del , voluta dall'allenatore Garbutt per sperimentare certe novit\u00e0 in fatto di tattica: perci\u00f2 furono acquistati il maturo centromediano Battistoni e Gabardo, due dei punti di forza del rivelazione; per queste cessioni, aggiunte a quella di Cassano al , l'allenatore biancocerchiato Baloncieri si dimise, in aperta polemica con la societ\u00e0. Altri innesti furono effettuati da una bisognosa di svecchiare la rosa (reintegrato Rava, ingaggi\u00f2 Capocasale e Bo), dal desideroso di riscatto (Boniforti, Chizzo e soprattutto Pasinati) e , che scambiarono alcuni elementi (Michelini e Borsetti passarono ai granata, Brunella and\u00f2 ai giallorossi).\nNovit\u00e0 regolamentare \u2014 volta a scongiurare equivoci e scambi di persona \u2014 fu la comparsa sul retro delle maglie da gioco dei numeri da 1 a 11, in base al ruolo ricoperto in campo dai calciatori.\nIl campionato.\nFu nuovamente una \"outsider\" a movimentare la prima parte del torneo: il debuttante , infatti, rimase al vertice fino all'ottava giornata; part\u00ec bene anche la , allenata dall'esordiente Monti, e favorita dal buon rendimento di Colaussi. A destare la maggiore curiosit\u00e0 nelle prime giornate, per\u00f2, fu soprattutto la prima squadra di Serie A schierata secondo il sistema, il Genova. La squadra di Garbutt, eletto Battistoni difensore centrale, assimil\u00f2 presto il modulo e si inser\u00ec nelle posizioni di testa, tra le quali si fecero strada in dicembre Bologna e Ambrosiana. Lo 0-0 nello scontro diretto premi\u00f2 i petroniani, che chiusero in testa l'andata con un punto di vantaggio sui nerazzurri e sul Genova.\nL'11 febbraio i liguri annichilirono la ed affiancarono il Bologna in testa, ma il \"match\" della settimana successiva, vinto a Novara, non fu omologato per un errore tecnico dell'arbitro Scarpi. A complicare la corsa del Genova, che aveva perso Battistoni per un grave infortunio, contribu\u00ec anche la sconfitta nello scontro diretto del 25 febbraio. A rincorrere il Bologna pens\u00f2 dunque l'Ambrosiana, impostata sulla difensiva dall'allenatore Cargnelli, che per ottenere i gol prefer\u00ec l'estro di Demar\u00eda e del giovane Candiani al fosforo del maturo Ferrari; otto vittorie consecutive garantirono la conquista del primato dei nerazzurri, che rischiarono per\u00f2 di complicare perdendo la penultima gara sul campo del pericolante Novara. Il 2 giugno, all'atto conclusivo, un gol di Ferraris II decise lo scontro diretto dell'Arena Civica, e i milanesi festeggiarono il quinto scudetto.\nAnche la lotta per la salvezza si risolse all'ultima giornata, e fu nuovamente decisivo il quoziente reti, che evit\u00f2 la retrocessione alla rientrante e al deludente , condannando oltre al il Liguria, snaturato dopo la bella sorpresa dell'anno precedente. Capocannoniere, per il secondo anno consecutivo, risult\u00f2 il milanista Aldo Boffi, con il considerevole bottino di 24 reti.\nClassifica finale.\nLegenda:\nRegolamento:\nStatistiche.\nIndividuali.\nClassifica marcatori.\nNel corso del campionato furono segnati complessivamente 625 gol (di cui 11 su autorete) da 141 diversi giocatori, per una media di 2,60 gol a partita. Due gare, Milano-Bologna (7\u00aa giornata) e Venezia-Milano (24\u00aa giornata), furono date vinte in entrambi i casi agli ospiti (0-2) in seguito a giudizio sportivo. Di seguito, la classifica dei marcatori."}
{"id": "74149", "revid": "1926649", "url": "https://it.wikipedia.org/wiki?curid=74149", "title": "Serie A 1940-1941", "text": "La Serie A 1940-1941 \u00e8 stata la 41\u00aa edizione della massima serie del campionato italiano di calcio (il 12\u00ba a girone unico), disputato tra il 6 ottobre 1940 e il 4 maggio 1941 e concluso con la vittoria del , al suo sesto titolo.\nCapocannoniere del torneo \u00e8 stato Ettore Puricelli (Bologna) con 22 reti.\nStagione.\nAntefatti.\nLa stagione 1940-41 inizi\u00f2 in un clima certamente non troppo rilassato: appena una settimana dopo la conclusione del precedente torneo, vinto dall', il governo Mussolini dichiar\u00f2 guerra a Francia e Gran Bretagna, dando il via a pagine drammatiche della storia d'Italia. Convinto dell'ingresso in una \"guerra lampo\", Mussolini non ferm\u00f2 il calcio ma, anzi, sostenne la continuazione dei campionati per rasserenare il popolo e la propaganda. Cos\u00ec, il 6 ottobre, giorno dell'undicesimo anniversario della nascita del girone unico, part\u00ec regolarmente il campionato.\nNomi altisonanti furono protagonisti del mercato: il ingaggi\u00f2 il redivivo Meazza, la sbors\u00f2 cinquecentomila lire per l'ala della Colaussi e il mise sotto contratto Giovanni Ferrari, ormai relegato tra le riserve nell'Ambrosiana; i nerazzurri innestarono tra i titolari il solo portiere Sain. Imponenti rinnovamenti furono invece quelli avviati da (Valcareggi, Geigerle, Di Benedetti, Degano) e (Gradella, Romagnoli, Zironi, Puccinelli).\nIl campionato.\nDopo il dell'anno precedente, fu un'altra squadra convertita al Sistema a dominare le prime giornate, ovvero la Fiorentina di Giuseppe Galluzzi, che arretr\u00f2 Bigogno in difesa e si affid\u00f2 alla vena di Menti; all'ottavo turno i viola furono superati dal regolare Bologna, squadra dall'et\u00e0 media piuttosto alta ma sospinta da un trio d'attacco, Biavati-Reguzzoni-Puricelli in grande spolvero. Sul finire del girone d'andata i rossobl\u00f9 ritrovarono a lottare per il vertice la consueta duellante, l'Ambrosiana, ma conclusero comunque il girone d'andata con due punti di vantaggio sui nerazzurri. Sul fondo si dimenavano e .\nNel girone di ritorno i petroniani mantennero la loro marcia costante, per poi rafforzare il primato in modo clamoroso con il 5-0 inflitto all'inseguitrice nello scontro diretto del 30 marzo; il 27 aprile vinsero matematicamente il loro sesto titolo, il quarto in sei anni, vinto con disarmante tranquillit\u00e0 in una stagione generalmente poco brillante ed emozionante. Puricelli fu per la seconda volta capocannoniere con ventidue reti (dodici segnate di testa), mentre Ferrari vinse il suo ottavo scudetto, primato condiviso con Virginio Rosetta, Giuseppe Furino e Gianluigi Buffon.\nLe retrocessioni colpirono un mai veramente in gara (alla 20\u00aa giornata i pugliesi erano ormai staccati di dieci punti) ed il che, nonostante una buona partenza, rimase vittima del quoziente-reti per soli nove centesimi, favorendo la Lazio di Piola, che visse un campionato ampiamente al di sotto delle aspettative.\nClassifica finale.\nLegenda:\nRegolamento:\nStatistiche.\nIndividuali.\nClassifica marcatori.\nNel corso del campionato furono segnati complessivamente 733 gol (di cui 27 su autorete) da 150 diversi giocatori, per una media di 3,05 gol a partita. Un match, Napoli-Lazio, fu dato vinto agli ospiti (0-2) in seguito a giudizio sportivo.&lt;br&gt;Da segnalare la quadripletta messa a segno da Giacomo Neri in Genova-Bari 6-1 della 29\u00aa giornata.&lt;br&gt;Di seguito, la classifica dei marcatori."}
{"id": "74150", "revid": "110157", "url": "https://it.wikipedia.org/wiki?curid=74150", "title": "Serie A 1941-1942", "text": "La Serie A 1941-1942 \u00e8 stata la 42\u00aa edizione della massima serie del campionato italiano di calcio (il 13\u00ba a girone unico), disputato tra il 26 ottobre 1941 e il 14 giugno 1942 e concluso con la vittoria della , al suo primo titolo.\nCapocannoniere del torneo \u00e8 stato Aldo Boffi () con 22 reti.\nStagione.\nAntefatti.\nIn fase di mercato opta per un pesante cambiamento l', che cede un gran numero di titolari per sostituirli con un blocco di giovani provenienti dall', cos\u00ec come il nuovo allenatore Fiorentini. Dei licenziati, Ferraris si accasa al , seguito dallo juventino Gabetto. Il campione ingaggia Arcari.\nAd avere un ruolo davvero decisivo in questo campionato \u00e8 per\u00f2 il momento di passaggio dal metodo degli Anni Trenta all'ormai imperante sistema; si spiega cos\u00ec anche la frequenza di risultati clamorosi, dovuti alla difficile introiezione del nuovo modulo da parte di talune squadre.\nIl campionato.\nFin dall'inizio del campionato, la cui partenza al 26 ottobre lo rese il pi\u00f9 \"tardivo\" nella storia del girone unico, si prese nota di cambiamenti ai vertici della classifica; oltre alle novit\u00e0 tattiche, influirono su questi le scelte sbagliate da parte delle dirigenze delle grandi squadre, la conclusione del ciclo vincente del Bologna, l'avvento delle nuove leve e la chiamata di molti calciatori alle armi.\nFu cos\u00ec che balz\u00f2 immediatamente in testa la , che super\u00f2 indenne i blitz provenienti da Nord-Est (sugli scudi la grande sorpresa e la ) e riusc\u00ec a mantenere la prima posizione per la maggior parte del girone d'andata. In grave crisi entr\u00f2 il Bologna, che perse le prime tre partite, rimanendo all'ultimo posto in solitaria: la squadra risent\u00ec particolarmente dell'et\u00e0 avanzata dei suoi uomini chiave. La Roma, fedele al metodo e sospinta dai gol del ventenne Amadei, continu\u00f2 la sua marcia regolare, e il 1\u00ba febbraio 1942 vinse il girone d'andata, seguita ad un punto dal Torino e dal Venezia. Quest'ultima si rivel\u00f2 come migliore interprete del sistema inglese: l'illuminazione dell'allenatore Rebuffo fu quella di adattare a mezzali i due attaccanti Loik e Mazzola.\nL'8 marzo i lagunari approfittarono della sconfitta interna della Roma contro il per balzare in vetta assieme al Torino. Inizi\u00f2 dunque la lotta a tre, coi piemontesi in fuga, i lagunari in calo e i capitolini in ripresa. Lo scontro diretto fra Roma e Torino del 10 maggio, con entrambe le squadre appaiate in vetta, fin\u00ec 2-2 fra le polemiche: i padroni di casa protestarono per l'annullamento della rete del 3-1, a causa di un fuorigioco dubbio di Amadei, nonch\u00e9 per la convalida del pareggio torinista, in seguito a un gol fantasma di Petron. Il 24 maggio i giallorossi pareggiarono nel derby, mentre il Toro impallin\u00f2 l'Atalanta (9-1): per i granata la vittoria del titolo apparve a un passo, sennonch\u00e9 questi caddero sette giorni dopo a Venezia e concessero ai rivali un punto di vantaggio. L'ultima giornata (14 giugno), battendo il gi\u00e0 retrocesso , la Roma divent\u00f2 Campione d'Italia per la prima volta.\nLa stagione fu particolarmente negativa per l'Ambrosiana e il , le quali precipitarono rispettivamente al dodicesimo e al decimo posto in classifica, pochi punti sopra la zona retrocessione. La lotta per evitare la Serie B sembr\u00f2 decidersi molto presto, con il Modena ed il gi\u00e0 in netto ritardo a cinque giornate dal termine. A rivitalizzare la corsa furono i partenopei, che infilarono quattro vittorie consecutive ed arrivarono all'ultima giornata davanti al . Gli azzurri caddero a Genova all'ultimo turno, mentre gli amaranto espugnarono il fortino del Milano, portandos\u00ec in salvo. Salvezza anche per il neopromosso; capocannoniere, per la terza volta in carriera, fu il milanista Boffi, con 22 reti in 26 partite.\nClassifica finale.\nLegenda:\nRegolamento:\nStatistiche.\nIndividuali.\nClassifica marcatori.\nNel corso del campionato furono segnati complessivamente 687 gol (di cui 13 su autorete) da 139 diversi giocatori, per una media di 2,86 gol a partita.&lt;br&gt;Da segnalare le quadriplette messe a segno da Renato Gei in Fiorentina-Modena 8-0 della 25\u00aa giornata e da H\u00e9ctor Puricelli in Bologna-Livorno 7-1 della 26\u00aa giornata.&lt;br&gt;Di seguito, la classifica dei marcatori"}
{"id": "74151", "revid": "125355837", "url": "https://it.wikipedia.org/wiki?curid=74151", "title": "Potere legislativo", "text": "Il potere legislativo \u00e8 uno dei tre poteri fondamentali dei sovrani attribuiti allo Stato (legislativo, esecutivo, giudiziario), nel principio classico della separazione dei poteri nella democrazia: si tratta di un principio attuato per la prima volta nella repubblica americana, poi teorizzato all\u2019articolo 16 della dichiarazione dei diritti dell'uomo del 1789. Secondo la teoria di Montesquieu, i tre poteri devono essere esercitati da tre entit\u00e0 statali distinte e separate, che devono essere indipendenti l'una dall'altra. Il potere legislativo consente di fare nuove leggi, il potere dell'esecutivo si occupa della loro applicazione, quello giudiziario si occupa di giudicare e condannare chi non rispetta tali leggi.\nDescrizione.\nOrgani.\nPer \"potere dello Stato\" s'intende un organo o un complesso di organi dello Stato indipendente dagli altri poteri (esecutivo e giudiziario); i tre poteri nacquero di fatto nel 1791 in Francia, con l'emanazione della nuova costituzione.\nNegli stati contemporanei del potere legislativo \u00e8 titolare:\nContenuto.\nDetti organi producono le norme attraverso un atto che prende il nome di \"legge\". Peraltro, nella generalit\u00e0 degli ordinamenti non tutte le funzioni normative sono concentrate nel potere legislativo mentre sono attribuite a quest'ultimo anche funzioni non normative (amministrative, come nel caso delle \"leggi-provvedimenti\", o giurisdizionali).\nQuando si \u00e8 di fronte ad atti aventi la sola forma di legge, si parla di \"leggi meramente formali\", poich\u00e9 tali atti ne hanno la forma (e la forza) ma non il tipico contenuto normativo (esempio di legge meramente formale \u00e8, in molti ordinamenti, tra i quali quello italiano, la legge di approvazione del bilancio dello Stato).\nNegli ordinamenti in cui la discrezionalit\u00e0 del Legislatore \u00e8 sottoposta a scrutinio di costituzionalit\u00e0, l'eccesso di potere legislativo \u00e8 sanzionato con la caducazione della legge emanata in violazione della Costituzione. A partire dalla sentenza 22 gennaio 1957 n. 28 la Corte costituzionale italiana ha dichiarato che il rispetto del potere discrezionale del legislatore presuppone che \u00able norme siano dettate per categorie di destinatari e non \"ad personam\"\u00bb. Configura eccesso di potere legislativo anche l\u2019attribuzione al legislatore ordinario del potere di alterare il riparto costituzionale delle competenze del Parlamento e del Governo quanto alla produzione delle fonti primarie: esso, negli Stati a costituzione rigida, \u00e8 sindacabile dalla giurisprudenza costituzionale; ma anche a livello convenzionale europeo - quando lo Stato legislatore comprime i diritti dei ricorrenti tutelati dall\u2019articolo 6 CEDU intervenendo in un modo determinante (lo strumento legislativo) ad assicurare che l\u2019imminente esito del procedimento, in cui esso era una parte, fosse ad esso favorevole - l'eccesso produce antigiuridicit\u00e0 sanzionata con gli strumenti pattizi.\nIn Italia.\nIn Italia, il potere legislativo spetta al Parlamento ai sensi dell' della Costituzione e alle Regioni, ai sensi dell' della Costituzione. Il Parlamento \u00e8 competente a legiferare per le materie espressamente indicate nel secondo comma dell'articolo 117, mentre le Regioni sono competenti a legiferare per le restanti materie (competenza residuale).\nVi \u00e8 poi un secondo elenco di materie contenuto nel terzo comma dell'articolo 117 chiamate materie di legislazione concorrente, nelle quali alle Regioni spetta la potest\u00e0 legislativa, salvo che per la determinazione dei principi fondamentali (leggi-quadro), riservata allo Stato.\nAnche il Governo pu\u00f2 emanare un atto avente forza di legge (chiamato decreto legge), ma questo deve essere confermato successivamente dal Parlamento, pena la decadenza del decreto legge. Inoltre il Parlamento pu\u00f2 delegare il Governo (tramite una legge chiamata appunto legge delega, che deve precedere la normazione governativa) affinch\u00e9 legiferi su una certa materia, ma al contempo stabilisce i margini entro i quali il Governo pu\u00f2 muoversi nel legiferare. L'atto normativo emanato in questo modo dal Governo prende il nome di decreto legislativo. Il potere di iniziativa legislativa viene attribuito a ciascun parlamentare, al popolo, attraverso l'istituto della proposta di legge di carattere popolare, effettuata tramite la raccolta di almeno cinquantamila firme, e al Governo, le cui proposte di legge devono per\u00f2 essere controfirmate dal Presidente della Repubblica.\nSempre nell'ambito del potere legislativo vi sono alcuni casi in cui esso spetta al popolo sovrano: attraverso l'istituto del referendum abrogativo e, in materia costituzionale, attraverso l'istituto del referendum confermativo delle leggi costituzionali. Tutte le leggi devono essere promulgate dal Presidente della Repubblica il quale pu\u00f2 rinviare solo una volta, altrimenti godrebbe del diritto di veto al Parlamento una legge se ritiene che questa sia in contrasto con la Costituzione.\nLe norme europee.\nSul quadro cos\u00ec delineato \u00e8 intervenuta negli ultimi anni con caratteri dirompenti la normativa della Unione europea. Come \u00e8 noto i trattati istitutivi della Comunit\u00e0 Europea - e quelli che li hanno sostituiti istituendo l'Unione europea - hanno previsto delle fonti normative, i regolamenti, che si applicano direttamente a tutti i cittadini in tutti gli Stati membri senza che occorra un filtro da parte degli Stati (come invece avviene per le direttive). Questo sistema comporta inevitabilmente una compressione della potest\u00e0 legislativa del Parlamento italiano, specie dopo che la Corte costituzionale - con la sentenza n. 170 del 1984 sul caso Granital - accolse la tesi secondo cui le norme europee hanno (salvi i contro limiti rappresentati dai principi supremi dell'ordinamento) un rango superiore alle leggi italiane.\nParte della dottrina aveva sollevato problemi di costituzionalit\u00e0 della disciplina comunitaria con la nostra Costituzione, e segnatamente con l'art. 70 che attribuisce la potest\u00e0 legislativa esclusivamente alle Camere. Ma il presunto contrasto fu risolto dalla Corte costituzionale facendo ricorso all'art. 11 della nostra Costituzione, il quale prescrive che la nostra Repubblica \"consente, in condizioni di parit\u00e0 con gli altri Stati, alle limitazioni di sovranit\u00e0 necessarie ad un ordinamento che assicuri la pace e la giustizia fra le Nazioni; promuove e favorisce le organizzazioni internazionali rivolte a tale scopo\". L'Unione europea - per la sentenza n. 300 del 1984 - rientra tra le organizzazioni internazionali citate dall'art. 11, e dunque la limitazione della nostra sovranit\u00e0 riceve l'autorevole avallo della nostra Corte costituzionale."}
{"id": "74153", "revid": "1926649", "url": "https://it.wikipedia.org/wiki?curid=74153", "title": "Serie A 1942-1943", "text": "Il Serie A 1942-1943 \u00e8 stata la 43\u00aa edizione della massima serie del campionato italiano di calcio (il 14\u00ba a girone unico), disputato tra il 4 ottobre 1942 e il 25 aprile 1943 e concluso con la vittoria del , al suo secondo titolo.\nCapocannoniere del torneo \u00e8 stato Silvio Piola () con 21 reti.\nStagione.\nCalciomercato.\nIn un'estate in cui i trasferimenti furono molto limitati, continu\u00f2 il progressivo rafforzamento del voluto dal presidente Ferruccio Novo: a completare la rosa furono chiamati gli interni del , Loik e Mazzola; i lagunari puntarono dunque sulle contropartite Petron e Mezzadra. Si mossero anche la , che ingaggi\u00f2 il portiere Sentimenti IV e piazz\u00f2 il colpo Meazza, e l' che licenzi\u00f2 l'allenatore Fiorentini, accasatosi al , e lo sostitu\u00ec con Giovanni Ferrari a cui affidarono, per tentare una risalita, Gaddoni e Fabbri dall'. La campione uscente, infine, si limit\u00f2 a confermare la rosa dell'anno precedente.\nAvvenimenti.\nA vivacizzare sin dalle prime battute il torneo, che inizi\u00f2 il 4 ottobre 1942, fu il Livorno. La squadra amaranto, salvatasi \"in extremis\" l'anno precedente, aveva costruito la sua ossatura in estate, con elementi provenienti soprattutto dalla Serie B, e si era affidata a Ivo Fiorentini, fautore del Metodo e gi\u00e0 valorizzatore di talenti all'Atalanta. Partiti spediti, i toscani si scrollarono presto di dosso una Roma destinata a un rapido declino, e allungarono: il 22 novembre, espugnata l'Arena Civica, vantavano cinque punti sul Torino secondo, inaspettatamente partito con due sconfitte.\nNel mese di dicembre i granata approfittarono di alcuni passi falsi del Livorno e li affiancarono in vetta, ma l'incostanza nei risultati spinse Novo a esonerare l'allenatore Andr\u00e1s Kuttik, poco adatto a inquadrare la squadra secondo le nuove logiche del Sistema, e a chiamare il pi\u00f9 eclettico Antonio Janni. Il 10 gennaio 1943, al termine del girone d'andata, le due squadre erano appaiate: aveva preso il via un duello destinato a durare fino al termine; solo la Juventus e, soprattutto, l'Ambrosiana (in vetta il 7 febbraio) tentarono d'inserirsi. Sul fondo si erano gi\u00e0 staccate, intanto, il debuttante e il Venezia, orfano dei suoi \"leader\"; annaspava ormai anche la Roma scudettata.\nNel mese di febbraio il Livorno mantenne saldamente la vetta, arrivando a +4 su Torino e Ambrosiana a sette giornate dal termine. Tuttavia con lo stop del 21 marzo in casa della Juventus, gli amaranto furono avvicinati dai granata e la lotta, con l'Ambrosiana ormai in disarmo, fu serrata. Fu un moto d'orgoglio della Roma, il 7 aprile, a costare il primato al Livorno; il Torino si present\u00f2 a Bari il 25 aprile con un punto di vantaggio sui labronici e con un ruolino di sei vittorie consecutive alle spalle. Strappata la vittoria sui pugliesi a pochi minuti dalla fine, i piemontesi infransero le speranze dei carneadi toscani e intascarono il secondo scudetto della loro storia, quindici anni dopo il primo. In quella stagione la squadra granata vincer\u00e0 anche la Coppa Italia, centrando il primo \"double\" nella storia del calcio italiano.\nNel finale di campionato, le squadre ormai fuori dal discorso scudetto declinarono bruscamente andando incontro a pesanti sconfitte, che costarono ai giocatori multe e richiami, contro compagini pi\u00f9 bisognose di punti. Nell'ultimo turno la Juventus, che pure aveva strappato il terzo posto all'Ambrosiana, si lasci\u00f2 infilzare pesantemente dal rinvigorito Vicenza, e allo stesso modo gli uomini di Ferrari caddero di fronte al Venezia, il quale a sua volta due settimane prima aveva potuto rientrare in corsa per la salvezza espugnando il campo di Bologna. I lagunari raggiunsero cos\u00ec e agli spareggi, mentre il , autore di un disastroso girone di ritorno, si era assestato sul fondo; furono i pugliesi a finire tra i cadetti.\nLe retrocessioni si rivelarono poi solamente virtuali, visto che furono annullate gi\u00e0 nell'estate del 1943 stante l'evolversi degli eventi bellici sul territorio nazionale: il piano, annunciato nel luglio di quell'anno, di far disputare nella stagione seguente un campionato misto di Serie A-B a 36 squadre suddivise in tre gironi, naufrag\u00f2 definitivamente dopo l'8 settembre a causa dell'armistizio di Cassibile e della conseguente spaccatura dell'Italia in due, occupata dall'Asse al Nord e dagli Alleati al Sud. In questo scenario, la FIGC della neonata Repubblica Sociale Italiana organizz\u00f2 nel 1944 un campionato di Alta Italia che fu vinto dallo , ma che fu disconosciuto dalla stessa Federazione repubblichina. Un campionato di Serie A-B misto, regolare e riconosciuto ufficialmente, pot\u00e9 avere luogo soltanto a ostilit\u00e0 concluse nella stagione 1945-1946, mentre per tornare alla Serie A a girone unico si dovette attendere l'annata successiva.\nClassifica finale.\nLegenda:\nRegolamento:\nNote:\nStatistiche.\nIndividuali.\nClassifica marcatori.\nNel corso del campionato furono segnati complessivamente 742 gol (di cui 21 su autorete) da 131 diversi giocatori, per una media di 3,09 gol a partita. Inoltre furono messe a segno ben 4 quadriplette: da Silvio Piola in Lazio-Juventus 5-3, alla 4\u00aa giornata; da Giuseppe Baldini in Atalanta-Ambrosiana Inter 2-5 alla 18\u00aa giornata; da Amedeo Amadei in Roma-Liguria 5-1, alla 21\u00aa giornata e da Pietro Magni in Juventus-Triestina 6-1 alla 26\u00aa giornata. Di seguito, la classifica dei marcatori."}
{"id": "74156", "revid": "599", "url": "https://it.wikipedia.org/wiki?curid=74156", "title": "ERCOM", "text": ""}
{"id": "74161", "revid": "1534511", "url": "https://it.wikipedia.org/wiki?curid=74161", "title": "Andr\u00e9 Weil", "text": "Biografia.\nNasce da una famiglia ebraica, fratello di Simone Weil, filosofa e mistica.\nSi appassiona alla matematica a soli 10 anni. Dopo i primi studi a Parigi, viaggia soprattutto per cercare un'istruzione matematica migliore di quella che la Francia gli poteva offrire negli anni seguenti la prima guerra mondiale. Frequenta cos\u00ec diverse universit\u00e0 straniere e rimane fortemente influenzato dalle novit\u00e0 che pu\u00f2 osservare ed apprendere soprattutto a Roma e a Gottinga. Nel 1928 ottiene il dottorato dall'Universit\u00e0 di Parigi, avendo come supervisori Jacques Hadamard ed \u00c9mile Picard, con una dissertazione sulle equazioni diofantee con la quale risolve un problema dibattuto da tempo. Dal 1930 al 1933 \u00e8 in India all'Aligarh Muslim University, poi torna in Francia.\nLui per primo ha l'idea di costituire un gruppo che operi per rinnovare la cultura matematica nella Francia di quegli anni e per riscrivere i testi adottati nei corsi universitari, giudicati pesantemente inadeguati. Nel 1935 \u00e8 tra i fondatori dell'Association des collaborateurs de Nicolas Bourbaki.\nDopo la seconda guerra mondiale, Weil si trasferisce negli USA; prima insegna presso l'Universit\u00e0 di Chicago, poi all'Institute for Advanced Study presso la Princeton University.\nIl suo personale contributo agli sviluppi della matematica risulta fondamentale per gli sviluppi che molte aree di questa disciplina hanno avuto nella seconda met\u00e0 del Novecento. I suoi contributi vanno dalla geometria differenziale ai gruppi di Lie. I due principali argomenti a cui Weil si dedica sono la Congettura di Riemann e il Programma di Langlands; inoltre contribuisce indirettamente alla dimostrazione dell'ultimo teorema di Fermat. Infatti nel 1993-1994 Andrew Wiles riesce ad ottenere tale dimostrazione lavorando dal 1985 al 1994 dopo essere stato ispirato dalle idee di Weil a proposito della cosiddetta congettura di Shimura-Taniyama-Weil.\nGli interessi di Weil non erano legati solo alla matematica; le sue diverse passioni andavano infatti dalla storia all'antropologia e ovviamente erano collegate ai suoi viaggi ed alle lingue: tra queste conosceva anche il latino, il greco e il sanscrito.\nGli \u00e8 stato dedicato l'asteroide 289085 Andreweil."}
{"id": "74164", "revid": "198277", "url": "https://it.wikipedia.org/wiki?curid=74164", "title": "Divisione Nazionale 1945-1946", "text": "Il Campionato Alta Italia 1945-1946, il Campionato Serie A-B Centro-Sud 1945-1946 e il girone finale nazionale, furono i tornei che costituirono la complessa organizzazione della 44\u00aa edizione del campionato italiano di calcio: per la prima e unica volta dal 1929 non si tenne a girone unico. I tornei si disputarono tra il 14 ottobre 1945 e il 28 luglio 1946 e si conclusero con la vittoria nel girone finale nazionale del , al suo terzo titolo, il secondo consecutivo (se non si considera il periodo di pausa dovuto al secondo conflitto mondiale).\nCapocannoniere del torneo \u00e8 stato Guglielmo Gabetto (Torino) con 22 reti.\nUn'Italia spezzata.\nDopo la fine della seconda guerra mondiale l'Italia si ritrov\u00f2 in macerie e spezzata in due. Gli accaniti combattimenti lungo la Linea Gotica dell'inverno 1945 avevano gravemente compromesso, se non distrutto, le linee di comunicazione sugli Appennini, rendendo assai difficoltosi gli spostamenti fra la Pianura padana e la Penisola italiana.\nIn queste condizioni, stante anche l'occupazione americana del Nord Italia, la Federazione decise di far ripartire il campionato di calcio con una formula \"particolare\". Invero, la stessa FIGC che per motivi contingenti non poteva ritornare al girone unico dell'anteguerra, dovette creare due distinti organismi che furono eletti in due diverse assemblee: una diretta da Ottorino Barassi a Roma il 10 luglio, e una presieduta da Giovanni Mauro a Novara il 31 luglio. Nel Nord del paese fu costituita la \"Lega Nazionale Alta Italia\" che avrebbe gest\u00ecto il campionato dellAlta Italia che si poneva in continuit\u00e0 con quello prebellico di Serie A, essendovi ammesse tutte le societ\u00e0 che avrebbero avuto titolo a partecipare alla massima serie della soppressa stagione 1943-44. L'Ambrosiana-Inter, il Milano e il Genova 1893 tornarono alle originarie denominazioni di Inter, e Genoa. Una citazione a parte va per\u00f2 fatta per la e l'Andrea Doria, che tornavano a disputare separatamente la massima serie dopo la forzata fusione del 1927 voluta dai fascisti: appena conclusa la guerra e caduto il regime, una speciale Commissione voluta dalla FIGC prese a riesaminare tutte le imposizioni volute nei vent'anni della dittatura, ed individu\u00f2 un'ingiustizia nella nascita dell'allora , poi \"Liguria\", poich\u00e9 si tratt\u00f2 null'altro che della soppressione della quotata Andrea Doria a tutto vantaggio di una Sampierdarenese il cui unico privilegio era quello di rappresentare la localit\u00e0 dove si era formato il secondo Fascio pi\u00f9 antico d'Italia dopo quello di Milano. Fu cos\u00ec che la Federazione accolse il reclamo degli ormai invecchiati ex dirigenti della Doria\u00a0\u2013 alcuni dei quali nel corso degli Anni Trenta avevano tentato di ricostruire, senza molto successo, la societ\u00e0 in Serie C\u00a0\u2013 riammettendoli d'ufficio nella massima serie, come peraltro fece per i residui soci del Liguria, che ripresero il nome di Sampierdarenese.\nNel Meridione la situazione era ancora pi\u00f9 complessa, non essendoci ivi sufficienti societ\u00e0\u00a0\u2013 solo quattro pi\u00f9 il formalmente retrocesso\u00a0\u2013 aventi titolo alla disputa della massima serie. La soluzione fu trovata costituendo la \"Lega Nazionale Centro-Sud\" che gest\u00ec il campionato Misto di Serie A e B del Centro-Sud fra le squadre di Serie A e quelle di Serie B: accettarono l'invito l', il , il , il , la e il , per un totale di undici formazioni, un numero dispari poich\u00e9 il ritiro del per mancanza di fondi ed indisponibilit\u00e0 dello stadio bombardato, e la radiazione per scioglimento della , lasciarono il torneo zoppo.\nAlla conclusione dei due raggruppamenti, solo le prime quattro classificate di ogni campionato si sarebbero qualificate al girone finale nazionale che avrebbe determinato la vincitrice dello scudetto, con una formula che ricordava un poco quella dei campionati precedenti il 1926. Per questo complesso meccanismo il campionato 1945-46, pur comparendo regolarmente negli albi d'oro, non \u00e8 assimilato a quelli di Serie A e non compare nelle relative statistiche.\nA parit\u00e0 di punteggio le squadre furono normalmente classificate a pari merito, mentre i regolamenti dei campionati redatti dalla F.I.G.C. per questa e per le successive stagioni prevedevano che, trovandosi necessit\u00e0 di attribuire qualsiasi titolo sportivo di promozione o retrocessione, si procedesse a disputare uno o pi\u00f9 spareggi in campo neutro.\nSerie A Alta Italia.\nIl girone settentrionale fu vinto dal , giunto davanti all'. Le altre due posizioni valide per l'accesso al girone finale furono conquistate da e , quest'ultimo prevalse sul dopo un doppio spareggio.\nClassifica finale.\nLegenda:\nRegolamento:\nNote:\nIndividuali.\nClassifica marcatori.\nNel corso del torneo furono segnati complessivamente 455 gol (di cui 11 su autorete) da 111 diversi giocatori, per una media di 2,50 gol a partita. Di seguito, la classifica dei marcatori.&lt;br&gt;Da segnalare una cinquina messa a segno da Romano Penzo in Inter-Genoa 9-1 della 10\u00aa giornata e una quaterna messa a segno da Vittorio Sentimenti in Juventus-Venezia 5-0 della 22\u00aa giornata..\nSerie mista A-B Centro-Sud.\nIl campionato misto del Centro-Sud venne vinto a sorpresa da una squadra di Serie B e da una ripescata, il e il , le quali ottennero l'accesso al girone finale e, per i partenopei, anche la promozione in Serie A. Superarono il turno anche la e la (coi toscani che gi\u00e0 nell'ultimo campionato nazionale avevano sfiorato lo scudetto). Le pi\u00f9 attrezzate e , invece, non riuscirono a qualificarsi.\nClassifica finale.\nLegenda:\nRegolamento:\nNote:\nStatistiche.\nIndividuali.\nClassifica marcatori.\nNel corso del torneo furono segnati complessivamente 256 gol (di cui 4 su autorete) da 91 diversi giocatori, per una media di 2,33 gol a partita. Di seguito, la classifica dei marcatori.\nGirone finale Divisione Nazionale.\nIl girone finale si gioc\u00f2 tra aprile e luglio: alla fine a vincere lo scudetto fu il Torino che, giunto all'ultima giornata primo a pari merito con la Juventus, approfitt\u00f2 del passo falso dei bianconeri, che pareggiarono a Napoli, mentre i Granata, travolgendo il Pro Livorno, li staccarono in classifica.\nClassifica finale.\nLegenda:\nRegolamento:\nStatistiche.\nIndividuali.\nClassifica marcatori.\nNel corso del torneo furono segnati complessivamente 171 gol (di cui 6 su autorete) da 55 diversi giocatori, per una media di 3,11 gol a partita. Un match, Bari-Milan, fu dato vinto agli ospiti (0-2) in seguito a giudizio sportivo.&lt;br&gt;Da segnalare le due quadriplette messe a segno da Eusebio Castigliano (in Torino-Napoli 7-1 della 10\u00aa giornata) e da Enrico Candiani (in Inter-Torino 6-2 della 12\u00aa giornata).&lt;br&gt;Di seguito, la classifica dei marcatori."}
{"id": "74166", "revid": "125991446", "url": "https://it.wikipedia.org/wiki?curid=74166", "title": "Gialappa's Band", "text": "La Gialappa's Band \u00e8 un trio comico composto da Marco Santin (Milano, 11 febbraio 1962), Carlo Taranto (Milano, 16 dicembre 1961) e Giorgio Gherarducci (Milano, 1\u00ba novembre 1963), autori, comici e commentatori televisivi e radiofonici.\nIl nome del gruppo deriva dalla gialappa (\"Ipomoea purga\"), una pianta floreale messicana dal cui tubero si estrae un lassativo per cavalli. In occasione dei Mondiali di calcio messicani del 1986, i primi che commentarono in radio, furono infatti frequenti i casi di calciatori colpiti da problemi intestinali.\nBiografia.\nGli inizi.\nL'incontro fra i tre ragazzi della \"Gialappa's\" avviene nel 1985 sulle frequenze dell'emittente Radio Popolare, all'interno di \"Bar Sport\", trasmissione in onda dopo le 22 che commentava in maniera ironica e scanzonata la giornata calcistica con la determinante collaborazione degli ascoltatori che, chiamando da casa, contribuivano alla riuscita di una trasmissione volutamente caotica, prototipo anche dei pi\u00f9 recenti exploit radiofonici dei tre. I futuri componenti del trio, da fan della trasmissione (condotta e ideata da Sergio Ferrentino a partire dalla finale della Coppa dei Campioni 1982-1983 tra e Juventus) ne diventarono in breve collaboratori e co-conduttori.\nCarlo Taranto fu il primo: dopo alcune telefonate in diretta, entr\u00f2 in breve a far parte del cast, coinvolgendo poco dopo (secondo Gherarducci, \"perch\u00e9 non c'erano pi\u00f9 interisti tra i conduttori\") anche Marco Santin, che aveva conosciuto poco prima quando, in un momento di festa, entr\u00f2 in casa sua con in testa una scatola di pandoro al posto di un cappello. Giorgio Gherarducci in quel periodo lavorava, seppur milanista, nell'ufficio stampa dell'Inter: il racconto al telefono di alcuni \"dietro le quinte\", misto alla curiosit\u00e0 dettata dal fatto di essere il figlio di uno dei pi\u00f9 famosi giornalisti sportivi del tempo (Mario Gherarducci, allora ospite fisso de \"Il Processo del Luned\u00ec\"), gli valsero l'arrivo in pianta stabile nella redazione del programma.\nNel 1986 l'intero gruppo del programma comment\u00f2 i Mondiali di calcio del Messico, con uno stile improvvisato e disincantato che intendeva demitizzare e ridicolizzare la retorica sportiva che abbondava nelle ingessate e istituzionali telecronache Rai, spingendo gli ascoltatori a seguire le immagini delle partite trasmesse dalla Tv di Stato con il loro audio. Sentiti da un dirigente Fininvest, Taranto, Santin, Gherarducci e Ferrentino vengono, di l\u00ec a poco, assunti in televisione. Il loro debutto avviene su Rete4 in \"Un fantastico tragico venerd\u00ec\", variet\u00e0 di prima serata all'interno del quale, in un segmento della durata di pochi minuti, raccontano e commentano, con lo stile gi\u00e0 proposto in radio, spezzoni di alcune telenovelas sudamericane all'epoca molto seguite, saltando da una all'altra come fossero match calcistici, nello stile di Tutto il calcio minuto per minuto (il titolo dello sketch \u00e8 infatti \"Tutte le Telenovelas Minuto per Minuto\").\nAlla richiesta di ridurre i loro nomi, per questioni di spazio sui titoli di coda, in uno pseudonimo, i quattro propongono, facendo ricorso all'esperienza dei mondiali messicani, quello di Gialappa's Brothers prima e di Gialappa's Band in seguito. Terminata questa prima esperienza, Ferrentino, che stava proseguendo, parallelamente alla tv, la sua carriera radiofonica, lasci\u00f2 il gruppo che continu\u00f2 quindi coi suoi tre attuali membri.\nLe radiocronache.\nIl successo delle loro radiocronache si trasforma in un vero fenomeno mediatico, attirando un notevole seguito di ascoltatori, e ci\u00f2 li porta a proporle su network di diffusione sempre maggiore, prima sul circuito Radio Sper (per i mondiali del 1990), e poi su Radio Deejay, dove presentano anche una trasmissione a cadenza settimanale, co-condotta da Roberto Ferrari, dal titolo \"Quasi Gol\". Nel frattempo collaborano come autori a numerosi programmi televisivi di successo delle reti Fininvest, come \"Smile\", con Gerry Scotti, \"Candid Camera Show\", \"Il gioco dei 9\", \"Telemeno\", \"Emilio\", \"Vicini di casa\", \"L'araba fenice\".\n\"Mai dire Banzai\".\nNel 1989 nasce il primo programma televisivo totalmente presentato da loro. Si tratta di \"Mai dire Banzai\", durante il quale le voci fuori campo dei tre commentano, amplificandone i contenuti balzani, immagini provenienti da due programmi televisivi giapponesi: \"Takeshi's Castle\" (in giapponese \"F\u016bun! Takeshi J\u014d\", ideato e condotto dal noto regista Takeshi Kitano per TBS), e \"The Gaman\" di Fuji TV, entrambi varianti di \"Giochi senza frontiere\" in cui una serie di concorrenti, circondati da personaggi oltre il limite del grottesco (i cui nomi vengono \"italianizzati\" dalla Gialappa's per aumentarne l'effetto comico), sono alle prese con prove fisiche nel primo caso assurde e demenziali, nel secondo pi\u00f9 atletiche e cruente ma non meno comiche.\nLa trasmissione, seppur non particolarmente sostenuta da Italia Uno, che la propone inizialmente fra le pieghe del palinsesto estivo, si rivela un successo che permette al programma di guadagnare collocazioni pi\u00f9 prestigiose proseguendo per altre due edizioni e ai tre ragazzi di farsi conoscere da un pubblico pi\u00f9 vasto, pur rimanendo ancora un fenomeno di nicchia. \u00c8 da questa fortunata esperienza che nasce il fortunato marchio Mai dire... (ispirato, per assonanza col termine \"Banzai\", al titolo del film Mai dire mai), in seguito diventato la matrice del titolo di ogni successivo programma della Gialappa's nonch\u00e9 un trademark di Mediaset. Il solo Takeshi's Castle \u00e8 stato riproposto, in Italia, da vari canali televisivi, commentato con modalit\u00e0 analoghe da altri personaggi del mondo radio-televisivo.\n\"Mai dire Mundial\".\n\"Mai dire Mundial\" \u00e8 stato trasmesso su Italia1 prima dell'inizio dei campionati mondiali del 1990. La Gialappa's Band commenta a posteriori le fasi salienti di alcune partite dei campionati mondiali precedenti, come Italia - Germania Ovest del 1982; Argentina - Olanda del 1978; Germania Ovest - Olanda del 1974.\nIl successo con \"Mai dire Gol\".\nIl fortunato esito del primo programma permette ai tre di proseguire anche in televisione, parallelamente alla radio, la loro opera dissacrante nei confronti del calcio. Dopo aver commentato i Mondiali di Italia '90 per la radio e alcuni match storici dei Campionati del Mondo per la tv, nel settembre 1990 danno vita a \"Mai dire Gol\", trasmissione della durata di circa 25' in onda la domenica sera su Italia 1 intorno alla mezzanotte. Lo spirito \u00e8 lo stesso di \"Bar Sport\", ma con in pi\u00f9 il supporto delle immagini: strafalcioni, errori, interviste ai limiti dell'assurdo, \"papere\" della giornata calcistica appena conclusa, tutto quanto viene opportunamente \"catturato\", riproposto e commentato in maniera impietosa dai tre.\nDopo una prima stagione in sordina, il programma acquista un gradimento sempre maggiore e inizia col tempo a valersi degli interventi - dapprima in voce, e poi in video - di Teo Teocoli e di Gene Gnocchi. L'alchimia tra i due \"show-man\" e i tre ragazzi dietro le quinte trasforma gradualmente la trasmissione in un vero e proprio variet\u00e0, nel quale i due comici daranno vita a personaggi indimenticabili, alcuni dei quali divenuti col tempo dei cavalli di battaglia del loro repertorio: dall'inviato bergamasco Ermes Rubagotti (Gnocchi) a quello napoletano Felice Caccamo (Teocoli) fino al tifoso milanista Peo Pericoli (Teocoli). Ben presto \"Mai dire Gol\" raddoppia con un appuntamento anche al luned\u00ec in seconda serata della durata di 60' circa e vede il proprio cast arricchirsi sempre di pi\u00f9.\nNel corso degli anni all'interno del programma, in cui il calcio assume un ruolo gradualmente sempre pi\u00f9 marginale, transiteranno numerosi artisti che troveranno in \"Mai Dire Gol\" il loro ideale trampolino di lancio verso carriere spesso generose di successi: Aldo, Giovanni e Giacomo, Raul Cremona, Antonio Albanese, Daniele Luttazzi, Claudio Bisio, Corrado Guzzanti, Luciana Littizzetto, Paola Cortellesi, Gioele Dix, Fabio De Luigi, Francesco Paolantoni, Bebo Storti, Ugo Dighero, Maurizio Crozza, Neri Marcor\u00e8, Luca &amp; Paolo, Lucia Ocone, Natalino Balasso, Ale e Franz, Maccio Capatonda, e altri.\nOltre a questi vanno ricordate le conduzioni di Simona Ventura e Claudio Lippi: per la prima, gi\u00e0 nota al pubblico televisivo come giornalista sportiva, avverr\u00e0 il lancio definitivo come conduttrice e showgirl, mentre per il navigato presentatore, gi\u00e0 storico protagonista delle reti Fininvest ma ai tempi relegato ai margini dell'industria televisiva nazionale, si tratt\u00f2 di un ritorno alla ribalta avvenuto per un caso fortuito: la sua inizialmente imprevista presenza fu dovuta all'abbandono improvviso, poco prima dell'inizio della registrazione di una puntata (a causa di un litigio intercorso coi ragazzi della Gialappa's), dell'allora conduttore Teo Teocoli, che Lippi fu velocemente chiamato a sostituire mentre transitava casualmente nei corridoi degli stabilimenti di Cologno Monzese.\nL'atteggiamento auto-ironico di Lippi gli permise di rientrare egregiamente negli schemi comici del programma, tant'\u00e8 che dopo quella prima, improvvisata, partecipazione venne confermato alla conduzione della trasmissione fino al termine della stagione allora in corso e per altre due edizioni, nelle quali interpret\u00f2 il ruolo del conduttore affettato e impettito, sempre vestito in giacca e papillon, perfetta vittima degli sberleffi della Gialappa's.\nI lavori successivi.\nParallelamente ai trionfi di \"Mai dire Gol\", i tre continuano a sperimentare, e se da un lato non rinunciano al loro \"primo amore\", ossia la radio, dall'altro si dedicano alla creazione di nuove trasmissioni televisive. In \"Mai dire Tv\" scoprono e mettono alla berlina gli aspetti pi\u00f9 na\u00eff e \"trash\" della tv italiana (soprattutto locale) ed internazionale; nel maggio del 1993 in seconda serata su Italia 1, in concomitanza del passaggio dei diritti televisivi del 76\u00ba Giro d'Italia dalla Rai alle allora reti Fininvest, commentano la gara in \"Mai dire giro\".\nContemporaneamente alla carriera sulle reti Fininvest, nella stagione 1993-1994, commentano su un canale audio alternativo alla classica telecronaca della paytv Telepi\u00f9, tutti i posticipi del campionato di Serie A (novit\u00e0 di quella stagione, visto che mai prima di allora si erano trasmesse partite del campionato italiano in diretta).\nIn \"Mai dire Mondiali\" adattano lo schema di \"Mai dire Gol\" al commento dei Campionati del Mondo di Calcio; in \"Mai dire Maik\" un improbabile quanto sconclusionato quiz, che rappresenta la prima di molte collaborazioni con Michele Foresta alias Mago Forest, \u00e8 il pretesto per riproporre alcuni vecchi sketch delle loro precedenti trasmissioni; in \"Mai dire Grande Fratello\", commentano con cinismo e perfidia le vicende dei protagonisti del famoso \"reality show\" \"Grande Fratello\" trasmesso da Canale 5: il programma, pur se trasmesso dopo la mezzanotte, raggiunge ascolti tali da diventare a sua volta un fenomeno di costume, ed essere sporadicamente proposto in prima serata, inizialmente col solo supporto dei filmati commentati dal trio, in seguito con alcuni sketch comici in un pi\u00f9 composito contenitore dal titolo \"Mai dire Reality\", che, per l'appunto, inizi\u00f2 a occuparsi pi\u00f9 diffusamente dei molti \"reality\" nati sull'onda del successo della prima edizione del Grande Fratello, come \"L'isola dei famosi\" o \"La Fattoria\".\nDal 2001, propongono su Radio Due Rai la trasmissione \"Rai dire Sanremo\", nel corso della quale commentano in diretta il Festival di Sanremo, spingendo gli ascoltatori a seguirli con lo stesso schema adottato per le partite di calcio. Il programma si riaffaccer\u00e0 sulle frequenze di Radio Due Rai in occasione di ogni edizione del Festival, sino a quella del 2009. Nel 2010 non andr\u00e0 in onda; nel 2011 verr\u00e0 trasmesso da RTL 102.5 col titolo \"Noi dire Sanremo\"; nel 2012 viene commentata solo la serata finale, su R101, col titolo \"Mai dire Sanremo, \"mentre l'anno successivo vengono commentate tre serate su cinque del festival dagli studi di R101 nella trasmissione \"Stile Libero\" con Flavia Cercato al loro fianco. Il commento al Festival prosegue, nuovamente su RTL 102.5, col titolo \"Noi dire Sanremo \"per l'edizione 2014, per poi interrompersi nel 2015, per motivi non meglio precisati.\nNel 2002 nasce \"Mai dire Domenica\", \"show\" che abbina ai filmati di commento al Grande Fratello un variet\u00e0 completo, nel quale sono presenti, per la prima volta in una trasmissione della Gialappa's, una serie di autentiche ballerine ribattezzate \"Letteronze\" (in riferimento alle allora celebri \"Letterine\" del programma \"Passaparola\"). Condotto in studio dal Mago Forest, il programma conter\u00e0 5 edizioni, in cui si alterneranno comici come Ale &amp; Franz, Fabio De Luigi, Antonio Albanese, Neri Marcor\u00e8, Paola Cortellesi, Lucia Ocone, Giobbe Covatta, Luciana Littizzetto, Gabriella Germani, Natalino Balasso, Marcello Cesena e, nel 2004, Aldo Giovanni e Giacomo, al ritorno in un programma della Gialappa's. Nell'allora palinsesto domenicale di Italia 1, \"Mai dire Domenica\" precede la trasmissione di un altro storico programma Mediaset, \"Le Iene\". I due \"brand\" arriveranno nel 2004 a fondersi in \"Mai dire Iene\", nel corso del quale la Gialappa's si ritrover\u00e0 a commentare alcuni servizi realizzati dalla redazione de Le Iene.\nNell'aprile 2005 il fortunato format, ancora presentato dal Mago Forest, cambia serata di programmazione, trasformandosi anche nel titolo in \"Mai dire Luned\u00ec\", senza per\u00f2 apportare ulteriori sostanziali modifiche alla struttura dello show. Sempre in quello stesso anno, a seguito del passaggio a Mediaset dei diritti in chiaro del campionato di calcio di Serie A, sono accanto a Paolo Bonolis e Monica Vanali nella trasmissione di Canale 5 \"Serie A - Il grande calcio\". Dopo i problemi sorti tra Bonolis e la redazione sportiva Mediaset, culminati con l'abbandono del programma da parte del conduttore, le redini di \"Serie A - Il grande calcio\" passano nelle mani di Enrico Mentana, che modifica l'impostazione del programma; alla Gialappa's viene dato spazio solamente nell'ultimo quarto d'ora della trasmissione, in un segmento autonomo dal titolo \"Mai dire Serie A\", che torna a rinverdire di fatto gli schemi e le rubriche del primissimo Mai dire Gol.\nLa breve appendice sar\u00e0 dopo poche settimane ricollocata nel palinsesto di Italia Uno, e inserita in un mini-contenitore della durata di un'ora circa, dal titolo \"Mai dire G\", in cui vengono riproposti anche alcuni filmati di vecchie edizioni di Mai dire Grande Fratello. Dal 30 gennaio 2006, in concomitanza con la partenza della nuova edizione del reality Mediaset, viene riproposto, nella seconda serata di Italia Uno, \"Mai dire Grande Fratello &amp; Figli\", stavolta condotto dal Mago Forest (la prima edizione fu trasmessa nel 2004 e constava di soli filmati commentati dal trio); \u00e8 questa la prima trasmissione televisiva condotta dalla Gialappa's ad andare in onda in diretta. Nel cast, tra gli altri, Caterina Guzzanti e Ubaldo Pantani. Il programma ottiene subito un grande successo: le aspettative d'ascolto della rete si aggiravano sull'11% di \"share\", la media di Italia 1, ma la prima puntata arriva a sfiorare punte del 39%.\nPer questo motivo, dopo circa 5-6 puntate altrettanto positive, il programma viene trasferito sulla rete ammiraglia Canale 5, sempre in seconda serata, mantenendo l'eccellente media del 20-25% di \"share\". Nell'estate di quell'anno commentano tutte le partite dei Mondiali 2006 su un canale a loro dedicato della piattaforma a pagamento Sky. La trasmissione, in cui loro rimangono come da tradizione fuori scena ma sono visibili i loro ospiti tifosi, si chiama \"Sky dire Mondiali\". L'audio del programma \u00e8 comunque reso disponibile free agli ascoltatori di Rai Radio Due. Nell'ottobre-novembre 2006 vanno in onda in terza serata su Italia 1 col programma \"Mai dire Reality\".\nIl 23 gennaio 2007 parte il nuovo programma in 10 puntate \"Mai dire Marted\u00ec\", un variet\u00e0 molto simile ai precedenti in cui ritorna, dopo due anni di assenza, Fabio De Luigi. Nell'autunno 2007 nasce, su Italia 1, \"Mai dire Candid\", trasmissione nella quale commentano alcune \"candid camera\" realizzate dallo staff de \"Le Iene\". Seguono, nei primi mesi del 2008, una nuova edizione di \"Mai dire Grande Fratello\" e, dalla primavera dello stesso anno, una nuova edizione di \"Mai dire Marted\u00ec\". Nel 2011 \u00e8 la volta di \"Mai dire Amici\" condotto dalla Gialappa's, con la partecipazione di Diana Del Bufalo. Il 26 maggio 2012 su Rai 2 avrebbero dovuto commentare in diretta la finale dell'Eurovision Song Contest, ma l'accordo con la RAI \u00e8 saltato per divergenze legate al commento dell'evento (il trio voleva delle deroghe vietate dall'EBU). Dal 4 gennaio 2013 su Italia 1 conducono insieme a Ilary Blasi e Teo Mammucari la trasmissione Le Iene.\n2015-2017: il passaggio da Mediaset alla RAI con Quelli che.., Dopo Festival e Rai dire Ni\u00f9s.\nDalla stagione 2015/2016, dopo 30 anni passati in Mediaset, lasciano Cologno Monzese e si accasano in RAI, dove conducono insieme a Nicola Savino \"Quelli che il calcio\" su Rai 2, dopo essere stati ospiti della trasmissione nella sua penultima puntata della stagione precedente, in occasione del 30\u00ba anniversario della loro carriera.\nDal 9 al 13 febbraio 2016 hanno condotto assieme a Nicola Savino e a Max Giusti il \"DopoFestival 2016\" su Rai 1. Dal 10 giugno al 10 luglio 2016 commentano le 27 partite di Euro 2016 su Rai 4, sotto il nome \"Rai dire Europei\" con il loro sarcastico stile; il successo di tale esperimento lo porta alla conferma per le successive partite dell'Italia, sotto il titolo \"Rai dire Nazionale\". Inoltre da novembre commentano la quinta edizione di Milano-Roma.\nIl 2017 si apre con il ritorno a un programma tutto loro. Il programma andato in onda su Rai 2, nell'access prime time dopo il Tg2 delle 20.30 si chiamava Rai dire Ni\u00f9s, e vedeva a fianco del trio il mago Forest e Mia Ceran. Iniziato il 13 febbraio, si concluder\u00e0 nel giugno dello stesso anno con oltre 50 puntate realizzate. Continuer\u00e0 in parallelo la collaborazione domenicale a Quelli che il calcio fino ad inizio estate. Partecipano infine alla seconda edizione del Dopo Festival del Festival di Sanremo dello stesso anno.\nEstate 2017: il ritorno a Mediaset.\nNel luglio 2017, Pier Silvio Berlusconi comunica il ritorno della Gialappa's Band a Mediaset, annunciando tra l'altro anche la realizzazione di un nuovo programma previsto per i primi mesi del 2018 e il ritorno a Le Iene.\nNel 2017 partecipano alla seconda edizione del Grande Fratello VIP.\nDal 27 settembre al 5 dicembre 2017 conducono, in seconda serata, su Italia 1, Mai Dire Grande Fratello VIP, mentre dal 14 febbraio al 18 aprile dell'anno successivo conducono, il mercoled\u00ec dopo \"Le iene\" un nuovo programma dove commentano la tredicesima edizione de L'isola dei famosi, chiamato Mai dire Isola.\nEsperienze cinematografiche.\nSi dedicano anche al cinema, collaborando al soggetto ed alla sceneggiatura dei primi due film diretti e interpretati da Aldo, Giovanni e Giacomo, \"Tre uomini e una gamba\" (1997) e \"Cos\u00ec \u00e8 la vita\" (1998), nonch\u00e9 scrivendo e supervisionando l'opera prima da regista di Paolo Costella, il \"comico-demenziale\" \"Tutti gli uomini del deficiente\", dove riescono a riunire un numero impressionante di \"guest-star\", tra le quali vi \u00e8 un divertito Arnoldo Fo\u00e0, commentando tutto il film con le loro voci fuori campo.\nIl film ruota intorno alla ricerca dell'erede di Leone Stella (Arnoldo Fo\u00e0), presidente della Totem Arts, casa produttrice di videogiochi. Unico requisito richiesto: chiamarsi come lui, anche nella variante al femminile Stella Leone. Cos\u00ec scatta una vera e propria gara ad eliminazione tra i vari omonimi. La gara \u00e8 strutturata prendendo spunto dal videogioco \"Doctor Leo Star\". Cos\u00ec nascono i personaggi della maestrina Stella (Claudia Gerini), Don Leone (Giovanni Esposito), il killer Leon (Gigio Alberti) e mister Sacro Wok (Fabio De Luigi), complice di tre mafiosi giapponesi (interpretati magistralmente da Aldo, Giovanni e Giacomo).\nLa gara \u00e8 ovviamente commentata fuori campo dalle tre voci. Inoltre partecipano al film Maurizio Crozza, Ugo Dighero, Bebo Storti, Luciana Littizzetto, Zuzzurro. La presenza di guest star in alcuni cameo vede la partecipazione di: Lamberto Sposini, Enrico Mentana, Barbara D'Urso (nei panni della dottoressa Gi\u00f2), Dino Meneghin, Cristina Parodi e Alessia Marcuzzi. Le musiche sono di Elio e le Storie Tese, tra cui fa spicco il duetto con Raffaella Carr\u00e0, intitolato \"Presidance\" (che a sua volta rimanda al titolo \"Tutti gli uomini del Presidente\" che aveva ispirato il titolo della pellicola).\nAlla radio.\nNonostante il successo televisivo li abbia resi popolari, la Gialappa's non ha comunque mai del tutto abbandonato la presenza radiofonica, in particolare costituendo una sorta di controcronaca ai grandi eventi calcistici (Europei e Mondiali) con il programma \"Rai dire Gol\" e al Festival di Sanremo, con il programma \"Rai dire Sanremo\". Entrambe le trasmissioni si tengono in concomitanza agli eventi succitati, su Radio Due. Nel 2010 a causa di divergenze con il direttore Flavio Mucciante (corredate da interviste e dichiarazioni tutt'altro che amichevoli) il programma Rai Dire Sanremo non \u00e8 andato in onda. La notizia ha scatenato una serie di proteste partite dal sito del \"Gialappa's Forum\".\nIl 2 giugno 2010 Linus, direttore artistico di radio Deejay, ha annunciato durante il suo programma del mattino che la Gialappa's avrebbe commentato le partite dei Mondiali 2010 proprio sulla sua emittente. Non c'\u00e8 stata per\u00f2 una vera radiocronaca ma una trasmissione, intitolata \"Mai Deejay Gol\", in onda tutti i giorni dalle 13.00 alle 14.00, dove con la presenza di diversi ospiti sono stati commentati, ovviamente con l'inconfondibile stile Gialappa's, i fatti principali del Mondiale. Il 9 giugno 2010 \u00e8 stato invece comunicato sul sito di radio RTL 102.5 che la Gialappa's Band avrebbe eseguito la radiocronaca in diretta di tutte le partite che si sarebbero tenute alle ore 16.00 ed alle 20.30 nel programma intitolato \"Noi dire gol\". Le partite della nazionale italiana sono state invece affidate al giornalista Paolo Pacchioni.\nSempre per RTL 102.5 a febbraio 2011 hanno commentato con il loro stile le serate della 61\u00aa edizione del Festival di Sanremo. Dal 16 gennaio 2012, dopo un'accurata scelta d'emittente, che permettesse loro di lavorare con la storica inviata al Festival di Sanremo, Flavia Cercato, conducono Stile libero che va in onda dal luned\u00ec al venerd\u00ec dalle 13 alle 15 su R101, inoltre, il sabato, dalle 14 alle 15, va in onda il Best. Per\u00f2, per questo programma, accettano solo 2/3 del gruppo, infatti, il \"Signor Carlo\", non \u00e8 presente nella trasmissione in quanto, a detta loro, \"\u00c8 alle prese a coltivare germogli\". Nel 2013, il trio, commenta la terza, la quarta e la quinta serata del Festival di Sanremo su R101 con Flavia Cercato nel programma Stile Libero Speciale Sanremo.\nA fine 2017 Mediaset annuncia che la Gialappa's commenter\u00e0 ogni giorno una partita dei Mondiali di Calcio 2018 su Radio 105.\nSpot.\nDal 2006 al 2012 le tre voci sono state presenti negli spot Sanpaolo IMI, poi fusasi nel 2007 Banca Intesa per creare Intesa Sanpaolo. In tali spot i tre ironizzano sulle opportunit\u00e0 che offre l'istituto creditizio. Nel 2020 Marco e Giorgio sono stati chiamati da Granarolo per gli spot del rinnovato marchio Yomo.\nTwitch.\nNel 2021 inaugurano il loro canale sulla piattaforma Twitch con la trasmissione Twitch dire Europei nella quale propongono le telecronache delle partite di Euro 2020. Nel 2022 durante la diretta della prima serata del festival della canzone di SanRemo, danno lustro ad attori dimenticati, tra cui Simone Montedoro."}
{"id": "74168", "revid": "3535", "url": "https://it.wikipedia.org/wiki?curid=74168", "title": "Serpenti", "text": ""}
{"id": "74173", "revid": "57342", "url": "https://it.wikipedia.org/wiki?curid=74173", "title": "Sci nordico", "text": "Negli sport invernali lo sci nordico \u00e8 un insieme di discipline dello sci, contrapposte a quelle dello sci alpino, in cui non \u00e8 possibile fissare il tallone dello scarpone da sci allo sci stesso; comprende quindi una moltitudine di specialit\u00e0 quali sci di fondo, biathlon, salto con gli sci, combinata nordica, sci escursionismo, sci orientamento, ski archery e telemark.\nStoria.\nLa nascita di tali discipline \u00e8 storicamente legata ai Paesi scandinavi nei secoli precedenti, dall'Ottocento in poi.\nDescrizione.\nLo sci nordico fa parte del programma olimpico invernale sin dai I Giochi olimpici invernali di , con lo sci di fondo, il salto con gli sci, la pattuglia militare e la combinata nordica, che combina una prova di sci di fondo con una prova di salto con gli sci.\nL'attivit\u00e0 agonistica internazionale dello sci nordico \u00e8 regolata dalla Federazione Internazionale Sci (FIS). I Mondiali di sci nordico, la cui prima edizione coincise con i I Giochi olimpici invernali, si disputano a cadenza biennale, negli anni dispari. Tuttavia il biathlon, lo sci orientamento (sci di fondo combinato con l'orientamento) e lo ski archery (sci di fondo combinato con il tiro con l'arco) fanno capo a federazioni diverse dalla FIS."}
{"id": "74175", "revid": "2225", "url": "https://it.wikipedia.org/wiki?curid=74175", "title": "Gialappa's band", "text": ""}
{"id": "74178", "revid": "2225", "url": "https://it.wikipedia.org/wiki?curid=74178", "title": "Alphonse Mucha", "text": ""}
{"id": "74181", "revid": "1543377", "url": "https://it.wikipedia.org/wiki?curid=74181", "title": "Killala", "text": "Killala (gaelico irlandese: \"Cill Ala\") \u00e8 un piccolo centro del Mayo, nella Repubblica d'Irlanda.\n\u00c8 situato sulla parte occidentale della foce del fiume Moy, poco pi\u00f9 a nord di Ballina, e a ridosso della omonima baia (\"Killala bay\"). All'interno di Killala di notevole interesse \u00e8 la \"Round Tower\" (torre circolare) con tetto a spiovente situata vicino alla cattedrale.\nLa baia vicina e le zone circostanti ospitano molte razze di uccelli che attirano molti naturalisti.\nKillala \u00e8 probabilmente la citt\u00e0 pi\u00f9 permeata di vicende storiche all'interno della propria contea: oltre alla torre circolare, testimonianza del mondo medioevale, \u00e8 stata anche scenario di un episodio storico importante: qui infatti sbarc\u00f2, il 22 agosto 1798 il generale francese Humbert prima di arrivare a Castlebar dove avrebbe affrontato, alleato con ribelli irlandesi, le truppe britanniche.\nNel 1998 ha celebrato il bicentenario dell'evento con il gemellaggio con Chaveau, una cittadina francese."}
{"id": "74184", "revid": "92689", "url": "https://it.wikipedia.org/wiki?curid=74184", "title": "Vita Sackville-West", "text": "Biografia.\nNacque nella Knole House, nel Kent, figlia di Lionel Sackville-West, III barone Sackville e di Victoria Sackville-West (quest'ultima era una cugina del marito, nata da una relazione extraconiugale del padre con una ballerina spagnola). Nel 1913 spos\u00f2 Harold Nicolson, diplomatico, giornalista, membro del Parlamento e autore di biografie e racconti.\nIl suo poema \"The Land\" vinse l'Hawthornden Prize nel 1927. Sia Vita che il marito ebbero varie e consecutive relazioni omosessuali extra matrimoniali. La relazione che ebbe gli effetti pi\u00f9 profondi e duraturi nella storia personale di Vita fu quella con Violet Trefusis.\nAppena i figli crebbero, Vita e Violet ebbero spesso occasione di realizzare piccole \"fughe\" (a partire dal 1918, in particolare in Francia, dove Vita usava vestirsi in abiti maschili in pubblico). Vita raccont\u00f2 di questo periodo in un resoconto autobiografico che fu in seguito pubblicato dal figlio Nigel col titolo \"Portrait of a Marriage\" (il titolo fu deciso da Nigel, in quanto era sua intenzione distrarre l'attenzione dal fatto che si trattava del ritratto di una relazione extraconiugale). Il racconto \"Challenge\", da lei pubblicato, fornisce un'ulteriore testimonianza della relazione: Vita e Violet avevano cominciato a scrivere il testo come opera a quattro mani.\nUn'altra storia importante, l'ebbe con Virginia Woolf alla fine degli anni venti. Anche di questa relazione rimangono echi in un libro scritto dalla Woolf, \"Orlando\".\nLa frequenza di tali relazioni (diverse altre si potrebbero menzionare) non imped\u00ec comunque una stretta relazione con il marito, come si pu\u00f2 verificare da uno scambio di lettere quotidiano (il carteggio fu pubblicato anch'esso dal figlio Nigel), e da un'intervista che la coppia rilasci\u00f2 alla BBC poco dopo la fine della seconda guerra mondiale.\n\u00c8 stata insignita della Veitch Memorial Medal dalla Royal Horticultural Society.\nLa passione per i giardini.\nLa passione di Vita Sackville-West per le piante e l'architettura dei giardini la rese molto pi\u00f9 famosa delle sue opere letterarie.\nNel 1946 divenne collaboratrice per il giornale \"Observer\" per cui cur\u00f2 una rubrica di giardinaggio che, oltre a renderla famosa al suo tempo, ha influenzato la pratica dell'arte inglese nella cura dei giardini in maniera profonda.\nDopo aver sviluppato e messo in pratica le sue idee nel giardino della prima casa con cui visse assieme al marito (suo collaboratore nella progettazione e nella cura), Long Barn, assieme crearono da zero il Giardino del Castello di Sissinghurst.\nIl Castello di Sissinghurst \u00e8 oggi propriet\u00e0 del National Trust. \u00c8 il giardino pi\u00f9 visitato d'Inghilterra, con circa 200.000 visitatori all'anno nonostante la chiusura invernale."}
{"id": "74187", "revid": "1934238", "url": "https://it.wikipedia.org/wiki?curid=74187", "title": "Hannah Arendt", "text": " \nDopo aver lasciato la Germania nazista nel 1933, a causa delle persecuzioni dovute alle sue origini ebraiche, rimase apolide dal 1937 al 1951, anno in cui ottenne la cittadinanza statunitense.\nLavor\u00f2 come giornalista e docente universitaria e pubblic\u00f2 opere importanti di filosofia politica. Rifiut\u00f2 sempre di essere categorizzata come filosofa, preferendo che la sua opera fosse descritta come teoria politica invece che come filosofia politica.\nBiografia.\nNata da una famiglia ebraica a Linden, localit\u00e0 oggi parte del comune di Hannover, e cresciuta a K\u00f6nigsberg prima (citt\u00e0 natale del suo ammirato precursore Immanuel Kant) e Berlino poi, la Arendt fu studentessa di filosofia di Martin Heidegger all'Universit\u00e0 di Marburgo. Ebbe una relazione sentimentale segreta con quest'ultimo, scoprendone tardi i rapporti col nazismo, da cui si dissoci\u00f2, non riuscendo tuttavia mai del tutto a cancellare l'amore e la devozione verso il suo primo maestro (v. anche Hannah Arendt e Martin Heidegger). Dopo aver chiuso questa relazione, Hannah Arendt si trasfer\u00ec a Heidelberg dove si laure\u00f2 con una tesi sul concetto di amore in Sant'Agostino, sotto la tutela del filosofo e psichiatra Karl Jaspers.\nLa tesi fu pubblicata nel 1929, ma, per via delle sue origini ebraiche, nel 1933 le fu negata la possibilit\u00e0 di ottenere l'abilitazione all'insegnamento nelle universit\u00e0 tedesche.\nNel 1929 spos\u00f2 il filosofo G\u00fcnther Anders, da cui si separ\u00f2 nel 1937. Lasci\u00f2 la Germania nel 1933 per Parigi, dove conobbe il critico letterario marxista Walter Benjamin. Durante la sua permanenza in Francia, Hannah Arendt si prodig\u00f2 per aiutare gli esuli ebrei fuggiti dalla Germania nazista. Dopo l'invasione e occupazione tedesca della Francia durante la seconda guerra mondiale e il conseguente inizio delle deportazioni di ebrei ed ebree verso i campi di concentramento tedeschi, Hannah Arendt dovette nuovamente emigrare. Nel 1940 spos\u00f2 il poeta e filosofo tedesco Heinrich Bl\u00fccher, con cui nel 1941 emigr\u00f2 (assieme alla di lui madre) negli Stati Uniti d'America, via Portogallo, con l'aiuto del giornalista statunitense Varian Fry. Divenne attivista nella comunit\u00e0 ebraica tedesca di New York e scrisse per il periodico in lingua tedesca \"Aufbau\".\nDopo la seconda guerra mondiale si riconcili\u00f2 con Heidegger. Durante un processo in cui era accusato di aver favorito il regime nazista testimoni\u00f2 in suo favore.\nTra il 1960 e il 1962 segu\u00ec il processo di Adolf Eichmann, un criminale nazista, dal quale prese spunto per scrivere \"La banalit\u00e0 del male\".\nMor\u00ec il 4 dicembre 1975 in seguito ad un attacco cardiaco e, dopo la cremazione al Ferncliff Cemetery di Hartsdale, le sue ceneri furono sepolte accanto a quelle del marito Heinrich Bl\u00fccher al cimitero del Bard College, ad Annandale-on-Hudson, New York.\nNel 1985 a Parigi si tenne un convegno sulle opere della Arendt organizzato da Fran\u00e7oise Collin, filosofa e saggista belga nonch\u00e9 illustre esponente del Movimento femminista francese; questo ciclo di conferenze apr\u00ec la strada ad una innovativa interpretazione del pensiero arendtiano.\nFilosofia politica.\nHannah Arendt difese il concetto di \"pluralismo\" in ambito politico. Grazie al pluralismo, il potenziale per la libert\u00e0 politica e l'uguaglianza tra le persone si sviluppano. Importante \u00e8 la prospettiva di inclusione dell'altro, ovvero di ci\u00f2 che ci \u00e8 estraneo. Politicamente, le convenzioni e le leggi dovrebbero funzionare per modalit\u00e0 pratiche e livelli appropriati, quindi tra persone ben disposte. Come risultato dei suoi assunti, la Arendt si trov\u00f2 contro la democrazia rappresentativa, che critic\u00f2 fortemente, preferendole un sistema basato sui consigli o forme di democrazia diretta.\nSpesso tuttavia viene studiata come filosofa, a causa delle sue analisi critiche su filosofi come Socrate, Platone, Aristotele, Immanuel Kant, Martin Heidegger e Karl Jaspers, insieme ai maggiori rappresentanti della filosofia politica moderna come Machiavelli e Montesquieu. Principalmente grazie al suo pensiero indipendente, alla teoria del totalitarismo (\"Theorie der totalen Herrschaft\"), ai suoi lavori sulla filosofia esistenziale e alla sua rivendicazione della discussione politica libera, la Arendt detiene un posto centrale nei dibattiti contemporanei.\nCome fonti delle sue disquisizioni utilizza, oltre che documenti filosofici, politici e storici, anche biografie e opere letterarie. Questi testi vengono interpretati letteralmente e in rapporto con il suo pensiero personale. Il suo sistema di analisi - influenzato da Heidegger - contribuisce a renderla una pensatrice originale, trasversale ai diversi campi del sapere e specialit\u00e0 accademiche.\nMolto importante per la filosofa \u00e8 il concetto greco di \"phronesis\", ovvero la capacit\u00e0 di giudicare identificata anche con l'intuizione. Per la cultura greca questo concetto era virt\u00f9 principale dello statista, a differenza della saggezza, tipica del filosofo. Hannah Arendt ritiene che questa capacit\u00e0 rifletta quello che viene definito il senso comune, il buon senso, poich\u00e9 si basa sulla natura del mondo in quanto realt\u00e0 comune. Ovvero l'oggettivit\u00e0 del mondo viene letta dalla soggettivit\u00e0 dell'uomo attraverso i cinque sensi. Il giudizio per la Arendt deve essere affiancato al \"peithein\" ovvero alla capacit\u00e0 del persuadere, che lo statista o il politico devono possedere per entrare in empatia con la comunit\u00e0. Questi concetti sono esplicitati in \"Tra passato e futuro\" (\"Between Past and Future\", 1961), opera in cui viene espressa la concezione dell'uomo come essere politico.\nOpere.\nI lavori di Hannah Arendt riguardano la natura del potere, la politica, l'autorit\u00e0 e il totalitarismo.\nNel suo resoconto del processo ad Eichmann per il \"New Yorker\" (che divenne poi il libro \"La banalit\u00e0 del male \u2013 Eichmann a Gerusalemme\", 1963) Arendt ha sollevato la questione che il male possa non essere radicale: anzi \u00e8 proprio l'assenza di radici, di memoria, del non ritornare sui propri pensieri e sulle proprie azioni mediante un dialogo con se stessi (dialogo che Arendt definisce \"due in uno\" e da cui secondo lei scaturisce e si giustifica l'azione morale) che trasforma personaggi spesso banali in autentici agenti del male. \u00c8 questa stessa banalit\u00e0 a rendere, com'\u00e8 accaduto nella Germania nazista, un popolo acquiescente quando non complice con i pi\u00f9 terribili misfatti della storia ed a far sentire l'individuo non responsabile dei propri crimini, senza il bench\u00e9 minimo senso critico.\nScrisse anche \"Le origini del totalitarismo\" (1951), in cui tracci\u00f2 le radici dello stalinismo e del nazismo, e le loro connessioni con l'antisemitismo. Questo libro fu al centro di molte controversie, perch\u00e9 comparava due sistemi che alla maggior parte degli studiosi europei - e anche a molti statunitensi - sembravano diametralmente opposti.\nL'opera per\u00f2 che delinea in maniera esemplare la sua teoria politica venne pubblicata nel 1958 con il titolo \"Vita activa\" in cui intende recuperare tutta la portata del \"politico\" nella dimensione umana nel tentativo di restituire \"una teoria libertaria dell'azione nell'epoca del conformismo sociale\", come rileva Alessandro Dal Lago nella sua \"Introduzione\" per l'edizione italiana."}
{"id": "74191", "revid": "14", "url": "https://it.wikipedia.org/wiki?curid=74191", "title": "Miguel Cervantes", "text": ""}
{"id": "74193", "revid": "287204", "url": "https://it.wikipedia.org/wiki?curid=74193", "title": "Rodano (disambigua)", "text": ""}
{"id": "74194", "revid": "767487", "url": "https://it.wikipedia.org/wiki?curid=74194", "title": "Pagine dal libro di Satana", "text": "Pagine dal libro di Satana (\"Blade af Satans Bog\") \u00e8 un film del 1920 diretto da Carl Theodor Dreyer.\nIl film \u00e8 tratto dal racconto \"Satans Sorger\" di Marie Corelli, riadattato per lo schermo da Edgar H\u00f8yer e dal regista stesso. Invece secondo Casper Tybjerg, storico del cinema e studioso dell'opera di Dreyer, \"si tratta di un\u2019opera originale e non deve nulla al bestseller di Marie Corelli \"The Sorrows of Satan\" (1895), portato sullo schermo da D.W. Griffith nel 1926\" .\nTrama.\nDio maledice Satana: dovr\u00e0 vivere con gli uomini e tentarli ad infrangere i Suoi insegnamenti. Per ogni anima dannata, la pena di Satana verr\u00e0 allungata; verr\u00e0 diminuita, invece, per ogni anima che resiste alle tentazioni.\nVengono narrati quattro eventi storici in cui Satana ha agito:\nDistribuzione.\nLa pellicola usc\u00ec in Danimarca il 24 gennaio 1921."}
{"id": "74197", "revid": "487039", "url": "https://it.wikipedia.org/wiki?curid=74197", "title": "Mediawiki", "text": ""}
{"id": "74198", "revid": "88740", "url": "https://it.wikipedia.org/wiki?curid=74198", "title": "Weil", "text": ""}
{"id": "74199", "revid": "124626644", "url": "https://it.wikipedia.org/wiki?curid=74199", "title": "Statua della Sirenetta", "text": "La statua della Sirenetta \u00e8 una scultura bronzea alta e dal peso di , situata all'ingresso del porto di Copenaghen ed \u00e8 uno dei simboli della capitale danese. Raffigura la protagonista, Sirenetta, di una delle pi\u00f9 celebri fiabe di Hans Christian Andersen, \"La sirenetta\".\nStoria.\nLa statua fu commissionata nel 1909 da Carl Jacobsen, figlio del fondatore di Carlsberg, il quale era rimasto affascinato da un adattamento della fiaba come balletto. Fu realizzata dallo scultore Edvard Eriksen (1876-1959) e mostrata per la prima volta al pubblico il 23 agosto 1913. Eriksen us\u00f2 sua moglie Eline come modello.\nIl 24 aprile 1964, alcuni del movimento situazionista, tra cui J\u00f8rgen Nash, segarono e sottrassero la testa della statua; non venne mai ritrovata, e dovette essere sostituita con una copia. Il 22 luglio del 1984 fu la volta del braccio destro, che per\u00f2 fu riconsegnato due giorni dopo da due giovani e imbarazzati vandali. Nel 1990, un nuovo tentativo di segare la testa della statua provoc\u00f2 un taglio profondo 18 centimetri nel collo della Sirenetta. Cos\u00ec decisero, quindi, di rimpiazzarla con una nuova sirenetta identica costituita da un unico blocco metallico lavorato.\nIl 6 gennaio 1998 la testa fu nuovamente rimossa, ma questa volta fu riconsegnata (in forma anonima) e rimessa al suo posto il 4 febbraio. La statua \u00e8 stata pi\u00f9 volte imbrattata di vernice, e l'11 settembre 2003 \u00e8 stata addirittura sradicata dalla roccia che le fa da piedistallo, forse per mezzo di una piccola carica di dinamite.\nCopie della statua.\nUna copia della statua si trova a Solvang, in California. Ci sono alcune somiglianze anche fra la Sirenetta e la statua di Pania a Napier, in Nuova Zelanda. Anche Pania \u00e8 protagonista di una storia, tra l'altro con qualche analogia con la fiaba della Sirenetta.\nUn'altra statua bronzea raffigurante una sirena si trova nella citt\u00e0 di Songkhla ad Hat Samila, nella Provincia di Songkhla, nel Sud della Thailandia. Rappresenta la divinit\u00e0 Hindo-buddista Mae Thorani. Una statua di Sirenetta si trova a Lacco Ameno (Isola d'Ischia - NA). \u00c8 una scultura in bronzo ad altezza naturale, posta su un'aiuola del lungomare che pudicamente nasconde le sue grazie con le mani.\nIn Sicilia si trovano due statue rappresentanti una Sirenetta. \nA Helsing\u00f8r, nel porto vicino al castello \u00e8 stata messa una statua chiamata \"Little Mermaid Brother\" raffigurante un sirenetto. La posizione della statua \u00e8 stata calcolata in modo da fissare la sirenetta di Copehaghen."}
{"id": "74200", "revid": "1442080", "url": "https://it.wikipedia.org/wiki?curid=74200", "title": "Cartan", "text": ""}
{"id": "74206", "revid": "1381093", "url": "https://it.wikipedia.org/wiki?curid=74206", "title": "Narain Karthikeyan", "text": " Suo padre G.R. Karthikeyan \u00e8 stato campione indiano di rally.\nLa carriera.\nGli esordi.\nNel 1996 \u00e8 stato campione di Formula Asia e successivamente ha gareggiato in Formula 3 e nelle World Series by Renault.\nFormula 1.\n2005: Jordan.\nNel 2005 ha esordito con la scuderia Jordan in Formula 1, primo pilota indiano della storia, ottenendo un 4\u00ba posto al controverso Gran Premio degli Stati Uniti, disputato da sole sei vetture gommate Bridgestone. Grazie a questo piazzamento, risulta essere l'unico pilota indiano ad aver marcato punti in un Gran Premio. Nelle altre gare del campionato per\u00f2 l'indiano non fu pi\u00f9 in grado di raggiungere la zona punti, anche a causa della scarsa competitivit\u00e0 della vettura, e concluse il campionato 18\u00ba con 5 punti.\n2006-2007: Williams.\nNel 2006 e nel 2007 \u00e8 stato uno dei piloti collaudatori della Williams grazie alla sponsorizzazione del costruttore indiano Tata. Dal 2007 al 2010 il pilota indiano ha anche corso per la sua nazione nell'A1 Grand Prix, dove ha ottenuto 2 vittorie.\n2011-2012: HRT.\nIl 7 gennaio 2011 il pilota indiano \u00e8 stato ingaggiato dalla HRT per il campionato 2011; al Gran Premio d'Europa diventa il primo pilota nella storia della Formula 1 ad arrivare 24\u00b0. Dal Gran Premio di Gran Bretagna il suo posto da pilota titolare alla HRT viene preso da Daniel Ricciardo, tranne che per il Gran Premio d'India. Nel Gran Premio di Germania, e in quelli di Giappone e Corea, sostituisce Vitantonio Liuzzi nelle prove libere; nel Gran Premio di Singapore torna al volante della HRT sempre per le prove libere.\nIl 3 febbraio 2012 viene confermato dalla HRT anche per il campionato 2012 accanto allo spagnolo Pedro de la Rosa; la stagione \u00e8 molto deludente, con la mancata qualifica al primo gran premio. Al Gran Premio d'Italia riesce per la prima volta in stagione a precedere in qualifica il suo compagno di squadra, risultato che ripeter\u00e0 anche a Singapore. Tuttavia in gara il pilota indiano non riuscir\u00e0 mai a precedere il compagno, con tempi di oltre un secondo al giro pi\u00f9 lento sul ritmo di gara rispetto allo spagnolo; in Corea Narain finisce la sua qualifica dopo sei minuti a causa di un testacoda, mentre ad Abu Dhabi rimane coinvolto in uno spettacolare ma pericoloso incidente con Nico Rosberg, che nel tentativo di sorpassarlo gli piomba addosso sfiorandogli la testa, ma per fortuna i piloti escono illesi dalle rispettive vetture. Narain termina la sua seconda stagione in HRT al 24\u00ba posto con 0 punti, precedendo il compagno di squadra solo grazie al 15\u00ba posto ottenuto a Monte Carlo. Rimasto senza volante, a fine stagione decide di ritirarsi dalla Formula 1.\nDopo la Formula 1.\nConclusa la carriera in Formula 1, nel 2013 passa al campionato Auto GP; corre le prime tre gare con il team Zele Racing per poi passare al team Super Nova Racing. Dal 2014 al 2018 corre nella Super Formula giapponese, mentre nella stagione successiva passa nel Super GT con il team Modulo Nakajima Racing."}
{"id": "74207", "revid": "1543377", "url": "https://it.wikipedia.org/wiki?curid=74207", "title": "Henri Cartan", "text": "Considerato uno dei pi\u00f9 eminenti matematici del Novecento, ha contribuito al progresso di molte aree della matematica come la teoria delle funzioni analitiche, l'analisi complessa, la topologia algebrica e l'algebra omologica. \u00c8 stato uno dei fondatori del Gruppo Bourbaki.\nBiografia.\nStudi.\nHenri Cartan si interess\u00f2 molto giovane alla matematica. Quando Henri aveva cinque anni, suo padre fu nominato docente alla Sorbona, per cui la famiglia si spost\u00f2 da Nancy a Parigi. Henri Cartan studi\u00f2 al Lyc\u00e9e Hoche di Versailles e al Lyc\u00e9e Buffon nel XV \"arrondissement\" di Parigi. \nNel 1923, diciannovenne, entr\u00f2 all'\u00c9cole normale sup\u00e9rieure di Parigi dove conobbe Andr\u00e9 Weil, a sua volta entratovi nel 1922 all'et\u00e0 di 16 anni. Henri Cartan ottenne il dottorato nel 1928 sotto la supervisione di Paul Montel: la sua tesi riguardava l'analisi complessa.\nCarriera.\nDal 1928 al 1929 insegn\u00f2 all'universit\u00e0 di Caen, e dal 1929 al 1931 all'universit\u00e0 di Lilla, ma Cartan rest\u00f2 molto legato all'\u00c9cole normale sup\u00e9rieure. Una delle sale del secondo piano del dipartimento di matematica dell'ENS porta ancora oggi il suo nome.\nNel 1931 divent\u00f2 professore a Strasburgo. Dopo la pubblicazione dei suoi risultati sulle trasformazioni analitiche sui domini circolari, Henri Cartan fu invitato in Germania a M\u00fcnster nel maggio 1931. Qui incontr\u00f2 e divenne amico di Heinrich Behnke. Fu nuovamente invitato in Germania nel 1937.\nIl 14 gennaio 1935 si svolse la prima riunione dei futuri membri del gruppo Bourbaki. Il loro primo convegno si tenne a Besse-en-Chandesse a luglio. In particolare, furono presenti Claude Chevalley, Ren\u00e9 de Possel, Jean Delsarte, Jean Dieudonn\u00e9, Szolem Mandelbrojt e Andr\u00e9 Weil:\n\"Dopo la Prima Guerra Mondiale, non c'erano pi\u00f9 molti scienziati, intendo bravi scienziati, poich\u00e9 la maggior parte era rimasta uccisa. Noi eravamo la prima generazione del dopoguerra. Prima di noi c'era un vuoto, ed era necessario ripartire da zero. Alcuni miei amici andarono all'estero, in particolare in Germania, per vedere che cosa si era fatto in questo paese. Questo \u00e8 stato l'inizio di un rinnovamento della matematica. [...] Tutto ci\u00f2 che conosco della matematica l'ho imparato da e con il gruppo Bourbaki.\"\nIl 14 settembre 1935 spos\u00f2 Nicole Antoinette Weiss da cui ebbe due figli e tre figlie: Jean, Fran\u00e7oise, \u00c9tienne, Mireille e Suzanne.\nNel settembre 1939 scoppi\u00f2 la Seconda guerra mondiale. Gli abitanti di Strasburgo furono evacuati e l'universit\u00e0 fu spostata a Clermont-Ferrand. Henri Cartan vi insegn\u00f2 per un anno prima di essere nominato, nel novembre 1940, professore alla Sorbona. Suo fratello, il fisico Louis Cartan, fu un membro della resistenza francese contro le forze naziste. Fu arrestato e deportato nel febbraio 1943; condannato a morte in agosto, fu giustiziato nel dicembre dello stesso anno. Henri ebbe la notizia della sua morte nel maggio 1945, alla fine del conflitto.\nNel 1945, terminata la guerra, Cartan ritorn\u00f2 ad insegnare all'Universit\u00e0 di Strasburgo, e si adoper\u00f2 per ristabilire i contatti con i suoi colleghi tedeschi e francesi.\nNel novembre 1946 Henri Cartan visit\u00f2 il Mathematisches Forschungsinstitut di Oberwolfach, il centro che si avviava a diventare uno dei maggiori punti di incontro dei matematici di tutto il mondo nel quale ritorn\u00f2 successivamente pi\u00f9 volte. Nel gennaio 1948, fu invitato all'Universit\u00e0 di Chicago da Andr\u00e9 Weil. In quell'occasione incontr\u00f2 all'aeroporto di New York Samuel Eilenberg. Visit\u00f2 l'Universit\u00e0 Harvard da febbraio a maggio. Questo non fu il primo invito che ricevette per recarsi negli Stati Uniti; nel 1942 aveva rifiutato per rimanere in Francia vicino alla sua famiglia, specialmente per suo padre che era all'epoca molto anziano.\nNel 1950 divent\u00f2 presidente della Soci\u00e9t\u00e9 math\u00e9matique de France. Rimase docente alla Sorbona fino al 1969.\nDal 1969 al 1975 \u00e8 stato professore ad Orsay. All'\u00c9cole normale tenne i famosi seminari Cartan tra il 1948 e il 1964.\nAnd\u00f2 in pensione nel 1975.\nImpegno politico.\nNel 1974, Cartan si impegn\u00f2 per la liberazione del matematico russo Leonid Plyushch, internato dalle autorit\u00e0 sovietiche in un ospedale psichiatrico. Durante un convegno internazionale di matematici tenuto quell'anno a Vancouver organizz\u00f2 una petizione di mille firme per il suo rilascio. Fond\u00f2 in quell'occasione il comitato dei matematici. Leonid Plyushch fu liberato nel gennaio 1976. Da allora il comitato difese vari matematici nel mondo, le cui posizioni politiche li mettevano in pericolo. Oggi esiste il Comitato di difesa degli uomini di scienza.\nSul piano politico, Henri Cartan difese l'idea di un federalismo europeo; dal 1974 al 1985, \u00e8 stato Presidente del Movimento Federalista Europeo. Nel 1984, si present\u00f2 come candidato per il Parlamento Europeo e port\u00f2 la \"Lista per gli Stati Uniti d'Europa\" alle elezioni europee, raccogliendo lo 0,4% dei suffragi espressi.\nRiconoscimenti scientifici.\nDal 1967 al 1970, fu presidente dell'Unione Matematica Internazionale. Il 28 gennaio 1974 \u00e8 stato eletto membro dell'Accademia delle scienze francese. Inoltre \u00e8 stato membro di diverse accademie in Europa, Stati Uniti e Giappone, tra le quali: Accademia Reale danese delle scienze (1962), Royal Society di Londra (1971), American Academy (1950), National Academy delle scienze a Washington (1972), Accademia Reale del Belgio (1978), Accademia delle scienze di Gottinga (1971), Accademia Reale delle scienze di Madrid (1971), Accademia bavarese delle scienze 1974), l'Accademia del Giappone (1979), l'Accademia della Finlandia (1979), Accademia Reale Svedese delle Scienze (1981), Accademia Polacca delle Scienze (1985) e Accademia russa delle scienze (1999). \nNel 1979 divenne uno dei membri onorari della London Mathematical Society. Ha ricevuto lauree all'onore da molte universit\u00e0 tra cui l'ETH di Zurigo (1955) e le universit\u00e0 di M\u00fcnster (1952), Oslo (1961), Sussex (1969), Cambridge (1969), Stoccolma (1978), Oxford (1980), Saragozza (1985) ed Atene (1992). \nNel 1992 organizz\u00f2 il primo Congresso dei matematici europei che si tenne a Parigi.\nTra i premi da lui ricevuti i sono:\nRisultati scientifici.\nHenri Cartan \u00e8 conosciuto per i suoi studi sulla topologia algebrica, in particolare sulla coomologia e sui gruppi di omotopia.\nI suoi seminari, tenuti a Parigi dal 1945 in poi, hanno riguardato le funzioni di variabili complesse, la teoria dei fasci, le sequenze spettrali e l'algebra omologica. I suoi studi hanno profondamente influenzato il pensiero di Jean-Pierre Serre, Armand Borel, Alexander Grothendieck e Frank Adams. I suoi allievi non sono stati numerosi. Tra essi vi sono Adrien Douady, Roger Godement, Max Karoubi, Jean-Pierre Serre e Ren\u00e9 Thom.\nNel 1937 introdusse il concetto di filtro e di ultrafiltro.\nNel 1956 ha pubblicato il libro \"Homological Algebra\", con Samuel Eilenberg."}
{"id": "74208", "revid": "819374", "url": "https://it.wikipedia.org/wiki?curid=74208", "title": "Gruppo Bourbaki", "text": ""}
{"id": "74209", "revid": "599", "url": "https://it.wikipedia.org/wiki?curid=74209", "title": "Henri Paul Cartan", "text": ""}
{"id": "74210", "revid": "1718925", "url": "https://it.wikipedia.org/wiki?curid=74210", "title": "Pro Vercelli", "text": ""}
{"id": "74211", "revid": "342429", "url": "https://it.wikipedia.org/wiki?curid=74211", "title": "Pro Patria", "text": ""}
{"id": "74212", "revid": "339392", "url": "https://it.wikipedia.org/wiki?curid=74212", "title": "Triestina", "text": ""}
{"id": "74214", "revid": "1359186", "url": "https://it.wikipedia.org/wiki?curid=74214", "title": "Tiago Monteiro", "text": "Carriera.\nGli esordi.\nEsordisce agonisticamente in Francia nella Porsche Carrera Cup nel 1996, e nella Formula 3 francese nel 1998 dove resta per quattro stagioni arrivando due volte secondo nel campionato. Nel 2002 corre in Formula 3000 con la Super Nova Racing (un solo piazzamento, un quinto posto), e poi si sposta negli Stati Uniti per correre la stagione 2003 della Champ Car, anche questa avara di successi (un sesto posto). Torna in Europa nel 2004 per prendere il ruolo di collaudatore della Minardi in Formula 1 e per gareggiare nelle World Series by Renault dove coglie quattro vittorie e il secondo posto finale nel campionato, dietro al finlandese Heikki Kovalainen.\nFormula 1.\nNel 2005 corre per la Jordan in Formula 1. Ottiene un inaspettato terzo posto nel Gran Premio degli Stati Uniti, passato alla storia per essere stato disputato dalle sei sole vetture montanti pneumatici Bridgestone. Va a punti anche nel Gran Premio del Belgio, che conclude all'ottavo posto. Termina 18 delle 19 gare in programma nella stagione 2005, tra cui tutte le prime 16, a dimostrazione quantomeno dell'affidabilit\u00e0 della sua vettura. Nella stagione 2006 \u00e8 confermato alla Midland, erede della Jordan. Non riesce per\u00f2 a ripetere le buone prestazioni dell'annata precedente e viene spesso battuto da Christijan Albers: conclude la stagione senza punti al ventunesimo posto, collezionando nel corso della stessa sei ritiri ed una squalifica.\nDopo la Formula 1.\nWTCC.\nTerminata l'esperienza in Formula 1, nel 2007 corre il WTCC al volante della SEAT Le\u00f3n; in questa serie si dimostra competitivo, ottenendo diversi podi e dieci vittorie. Nel 2010 finisce la stagione al quinto posto, mentre nel 2013 lascia la casa spagnola per correre con la Honda Civic a fianco di Gabriele Tarquini. Chiude al terzo posto la stagione 2016. La stagione dopo, durante un test in Spagna a settembre, ha un serio incidente che lo costringe a saltare il resto della stagione mentre era in lotta per il titolo, e a rimandare il debutto nel nuovo WTCR.\nAttivit\u00e0 imprenditoriale.\nMonteiro \u00e8 stato proprietario del team Ocean Racing Technology, erede del team BCN Competici\u00f3n, che ha corso in GP2. Il team ha ottenuto due vittorie in GP2, ed ha chiuso i battenti.\nVita privata.\n\u00c8 sposato con la modella connazionale Diana Pereira, da cui ha avuto due figli, una femmina e un maschio."}
{"id": "74216", "revid": "126257", "url": "https://it.wikipedia.org/wiki?curid=74216", "title": "Lapponia", "text": "La Lapponia (\"S\u00e1pmi\" in sami) \u00e8 la regione geografico-culturale abitata dalla popolazione Sami. Si trova nell'Europa del Nord, distribuita nelle regioni settentrionali di Norvegia, Svezia, Finlandia e della penisola di Kola, in Russia. Confina a nord con il Mare di Barents, ad ovest con il Mare di Norvegia e a est con il Mar Bianco.\nEtimologia.\nIl termine S\u00e1pmi deriva dalla parola \"*\u017e\u0113m\u0113\" ossia \"terra\" in lingua baltica. Dalla stessa radice, si pensa provenga l'origine del nome Suomi, la parola finlandese per indicare la Finlandia.In norvegese e svedese moderno, S\u00e1pmi \u00e8 conosciuta come \"Sameland\".\nGeografia.\nIn Norvegia comprende le seguenti contee:\nIn Svezia comprende le seguenti contee, parte della regione storica del Norrland che viene chiamata Lapponia svedese:\nIn Finlandia comprende una provincia, corrispondente anche all'omonima regione:\nIn Russia comprende un Oblast':\nStoria.\nNel XIX secolo fu oggetto di spedizioni scientifiche come quella di J\u00f6ns Svanberg, professore universitario svedese.\nBench\u00e9 la Lapponia possieda una connotazione \"semi-nazionale\", che trascende i confini esistenti tra i quattro stati su cui \u00e8 ripartita, non vi \u00e8 mai stata e non vi \u00e8 nessuna spinta per una completa autonomia.\nI \"parlamenti Sami\", fondati in Norvegia (1989), Svezia (1993) e Finlandia (1996), hanno un peso politico debole il cui compito principale \u00e8 lavorare per la preservazione della cultura sami. Nondimeno, anche le questioni ancora aperte sul possesso della terra e del diritto al pascolo per gli allevamenti delle renne entrano nell'agenda di questi organi.\nLa minoranza sami in Russia non gode di alcun particolare riconoscimento politico.\nCaratteristiche.\nTipica della popolazione sami \u00e8 la forma di canto popolare detta \"joik\". Artisti originari della Lapponia sono Mari Boine, Wimme Saari e le Angelit.\nPatrimonio dell'Umanit\u00e0.\nNel 1996 un'area di 9.600 chilometri quadrati chiamata \"Lapponia\", \"regione di Lapponia\" o \"Area lappone\" e situata nella parte svedese della Lapponia \u00e8 stata inserita fra i Patrimoni dell'umanit\u00e0 dell'UNESCO. Il 95% di questa regione \u00e8 protetta come parco nazionale o riserva naturale."}
{"id": "74217", "revid": "2207", "url": "https://it.wikipedia.org/wiki?curid=74217", "title": "Henry Cartan", "text": ""}
{"id": "74218", "revid": "155634", "url": "https://it.wikipedia.org/wiki?curid=74218", "title": "Janne Ahonen", "text": "Biografia.\nCarriera sciistica.\nStagioni 1992-1996.\n. Il salto \u00e8 uno degli sport pi\u00f9 popolari in Finlandia, e in particolare Lahti, la citt\u00e0 natale di Ahonen, \u00e8 famosa per il suo trampolino Salpausselk\u00e4, che ospita ogni anno competizioni internazionali.\nAhonen esord\u00ec in Coppe del Mondo quindicenne, il 13 dicembre 1992 a Ruhpolding (56\u00b0), e dopo appena un anno ottenne la sua prima vittoria, nonch\u00e9 primo podio: il 19 dicembre 1993 a Engelberg. Nel frattempo aveva gi\u00e0 vinto sia il titolo individuale dal trampolino corto sia la gara a squadre ai Mondiali juniores del 1993, riconfermandoli entrambi nell'edizione dell'anno dopo. fu la sua prima partecipazione ai Giochi olimpici invernali; fu 37\u00b0 nel trampolino normale, 25\u00b0 nel trampolino lungo e 5\u00b0 nella gara a squadre.\nNel 1995 Ahonen partecip\u00f2 per la prima volta ai Mondiali di sci nordico e fu uno dei componenti del quartetto finlandese che a Thunder Bay 1995 vinse l'oro nella gara a squadre; nel 1996 vinse l'argento ai Mondiali di volo di Tauplitz.\nStagioni 1997-2003.\nNon ancora ventenne, ai Mondiali di Trondheim 1997 divenne campione del mondo dal trampolino corto e nella stessa edizione vinse anche la gara a squadre. Ai XVIII Giochi olimpici invernali di fu 4\u00b0 nel trampolino normale, 37\u00b0 nel trampolino lungo e 5\u00b0 nella gara a squadre Nel 1999 vinse per la prima volta il prestigioso Torneo dei quattro trampolini e chiuse al secondo posto nella classifica generale di Coppa del Mondo, aggiudicandosi la Coppa di specialit\u00e0 nel salto; ai Mondiali di Ramsau am Dachstein chiuse quarto in tutte e tre le prove previste.\nNel 2000, ai Mondiali di volo di Vikersund, ottenne una medaglia di bronzo e ai Mondiali del 2001, sui trampolini \"di casa\" a Lahti, colse due argenti nelle due gare a squadre e il bronzo individuale dal trampolino grande. Ai XIX Giochi olimpici invernali di vinse la sua prima medaglia olimpica, l'argento nella gara a squadre; dal tramplino normale fu quarto e dal lungo nono. Nella gara a squadre vinse di nuovo l'oro ai Mondiali del 2003, anno un cui arriv\u00f2 anche la seconda vittoria nel Torneo dei quattro trampolini-\nStagioni 2004-2005.\nNella stagione 2003-2004 Ahonen si aggiudic\u00f2 per la prima volta la Coppa del Mondo e, ai mondiali di volo di Planica, vinse due argenti (individuale e a squadre).\nA partire dalla stagione 2004-2005, la Federazione Internazionale Sci ha imposto nuove regole che vincolano la lunghezza degli sci all'altezza e al peso del saltatore; dopo la vasta eco suscitata dall'anoressia di Sven Hannawald, uno dei saltatori pi\u00f9 celebri; dopo la vasta eco suscitata dall'anoressia di Sven Hannawald, uno dei saltatori pi\u00f9 celebri, si \u00e8 cercato di scoraggiare l'eccessiva magrezza penalizzando gli atleti troppo esili, costringendoli ad usare sci pi\u00f9 corti. La maggior parte dei saltatori fatic\u00f2 ad adattarsi in poco tempo ad attrezzi diversi mentre Ahonen pot\u00e9 mantenere la stessa lunghezza di sci usata negli anni passati; la velocit\u00e0 nell'adeguarsi alle nuove regole fu la chiave del suo schiacciante predominio nella prima parte della stagione 2004-2005, quando batt\u00e9 una serie di record.\nIl 3 gennaio 2005, con il successo conquistato nella terza tappa del Torneo dei quattro trampolini di quell'anno, Ahonen \u00e8 diventato il primo saltatore con gli sci a vincere sei gare consecutive di Coppa del Mondo. Con il secondo posto dell'ultima tappa, il 6 gennaio si aggiudic\u00f2 nuovamente il Torneo, per la terza volta; eguagli\u00f2 cos\u00ec il tedesco orientale Helmut Recknagel (1958, 1959, 1961) e il norvegese Bj\u00f8rn Wirkola (1967, 1968, 1969). Il 22 gennaio a Titisee-Neustadt ottenne la dodicesima vittoria della stagione sulle sedici gare disputate fio a quella data, stabilendo il nuovo record di gare vinte in una sola stagione. Ai Mondiali di quell'anno, svoltisi ad Oberstdorf, vinse tre medaglie su quattro gare disputate: oro nell'individuale dal trampolino lungo HS137, argento nella gara a squadre HS137 e bronzo nella gara individuale dal trampolino corto HS100. Divenne cos\u00ec il saltatore con il maggior numero di titoli mondiali vinti, cinque, e il maggior numero di medaglie mondiali, dieci.\nGrazie al vantaggio accumulato nella prima parte della stagione si aggiudic\u00f2 la sua seconda coppa di cristallo con tre gare di anticipo rispetto alla conclusione del calendario di gare. Nel corso della stagione batt\u00e9 il record del connazionale Matti Nyk\u00e4nen di 76 podi di Coppa. Nell'ultima gara della stagione stabil\u00ec la misura di 233,5 metri sul trampolino di volo Letalnica a Planica, superato poco dopo dal connazionale Matti Hautam\u00e4ki che raggiunse 235,5 metri. Nella stessa gara, Ahonen arriv\u00f2 al secondo salto fino a 240 metri: sarebbe stato nuovamente record del mondo, ma essendo caduto all'arrivo la sua misura non fu omologabile come primato, che and\u00f2 invece al norvegese Bj\u00f8rn Einar Rom\u00f8ren (239\u00a0m).\nStagioni 2006-2008.\nNella stagione 2005-2006 il saltatore finlandese raggiunse un altro record: vincendo \"ex aequo\" con il ceco Jakub Janda la 54\u00aa edizione del Torneo dei quattro trampolini, eguagli\u00f2 il primato di Jens Wei\u00dfflog, che fino ad allora era stato l'unico ad aver vinto il Torneo quattro volte (1984, 1985, 1991 e 1996). Ai Mondiali di volo del 2006, disputati sul trampolino Kulm) a Tauplitz, vinse l'argento nella gara a squadre, portando a quattordici il primato, gi\u00e0 suo, di medaglie mondiali vinte da un saltatore con gli sci. Ai XX Giochi olimpici invernali di , nonostante fosse uno dei favoriti della vigilia, non riusc\u00ec a conquistare quella medaglia olimpica individuale che ancora mancava nella sua ricchissima bacheca personale. Sesto nella gara dal trampolino normale, nono in quella dal trampolino grande, la medaglia arriv\u00f2 nuovamente nella gara a squadre, dove la Finlandia giunse seconda dietro all'Austria e davanti alla Norvegia.\nDopo un 2007 privo di risultati significativi tanto in Coppa quanto ai Mondiali di Sapporo, nel 2007-2008, grazie a due vittorie (entrambe a Bischofshofen), un secondo (Garmisch-Partenkirchen e un terzo posto (Oberstdorf), conquist\u00f2 per la quinta volta il Torneo dei quattro trampolini, stabilendo il nuovo primato. Ai Mondiali di volo del 2008 ottenne il bronzo nella gara individuale e l'argento nella competizione a squadre. Annunci\u00f2 l'addio alle competizioni il 26 marzo dello stesso anno.\nStagioni 2010-2011.\nIl 9 marzo 2009 annunci\u00f2 di voler tornare alle competizioni nella stagione 2009-2010, concentrandosi sul Toreo dei quattro trampolini, sui Giochi olimpici e sui Mondiali di volo. Nella prima competizione ottenne due secondi e un terzo posto di tappa; ai XXI Giochi olimpici invernali di fu 4\u00b0 nel trampolino normale e 31\u00b0 nel tramplino lungo; ai Mondiali di volo di Planica chiuse 27\u00b0.\nGareggi\u00f2 ancora una stagione, la 2010-2011, senza conseguire risultati di rilievo n\u00e9 in Coppa n\u00e9 ai Mondiali di Oslo; e quella del 13 marzo 2011 nella natia Lahti fu annunciata come la sua ultima gara in carriera.\nStagioni 2014-2018.\nNella stagione 2013-2014 \u00e8 per\u00f2 tornato alle competizioni, prima in gare minori e poi, dal 23 novembre 2013, in Coppa del Mondo, a pi\u00f9 di vent'anni dall'esordio. Ai XXII Giochi olimpici invernali di si \u00e8 classificato 29\u00ba nel trampolino normale, 22\u00ba nel trampolino lungo e 8\u00ba nella gara a squadre, mentre l'anno dopo ai Mondiali di Falun 2015 si \u00e8 classificato 15\u00ba nel trampolino normale, 19\u00ba nel trampolino lungo, 10\u00ba nella gara a squadre mista dal trampolino normale e 9\u00ba nella gara a squadre dal trampolino lungo.\nAi Mondiali di Lahti 2017 si \u00e8 classificato 25\u00ba nel trampolino normale, 23\u00ba nel trampolino lungo, 6\u00ba nella gara a squadre dal trampolino lungo e 11\u00ba nella gara a squadre mista dal trampolino normale. Ai Mondiali di volo di Oberstdorf 2018 \u00e8 stato 22\u00ba nella gara individuale e 8\u00ba in quella a squadre e ai successivi XXIII Giochi olimpici invernali di si \u00e8 classificato 40\u00ba nel trampolino normale, 27\u00ba nel trampolino lungo e 8\u00ba nella gara a squadre. La sua ultima gara in carriera \u00e8 stata quella disputata il 4 marzo dello stesso anno a Lahti, valida per la Coppa del Mondo, chiusa da Ahonen al 37\u00ba posto.\nAltre attivit\u00e0.\nAhonen gode di vasta popolarit\u00e0 in Finlandia, nonostante un'estrema freddezza che ha portato la stampa a coniare definizioni come \u00abl'uomo che non sorride mai\u00bb o \u00abl'uomo di cristallo\u00bb; interrogato sul suo atteggiamento in occasione della vittoria al Torneo dei quattro trampolini del 2005, dichiar\u00f2 laconicamente: \u00abSono qui per saltare e vincere, non per sorridere\u00bb.\nOltre al salto con gli sci, Ahonen si dedica anche alle corse automobilistiche sui \"dragster\". . Si diletta anche con la pittura e il disegno; , il trofeo di salto con gli sci dei Paesi nordici."}
{"id": "74220", "revid": "163662", "url": "https://it.wikipedia.org/wiki?curid=74220", "title": "Giovanni I di Castiglia", "text": "Origine.\nEra il figlio primogenito del re di Castiglia e Le\u00f3n Enrico II di Trast\u00e1mara, detto \"el Fratricida\" (il Fratricida), e della moglie Giovanna Manuele di Castiglia\nBiografia.\nGiovanni nacque in Aragona quando suo padre era in esilio, durante la guerra civile di Castiglia, che fu combattuta tra i rivoltosi, guidati dalla famiglia di Trastamara, contro il re di Castiglia Pietro I il Crudele, che era il fratellastro di Enrico, conte di Trast\u00e1mara, e quindi zio di Giovanni.\nNel 1369, a seguito dell'omicidio dello zio Pietro I, suo padre, che da quel giorno venne detto \"il fratricida\", sal\u00ec al trono come Enrico II.L'anno dopo, per concessione paterna, Giovanni ottenne la signoria di Biscaglia e di Lara.Nel 1371, suo padre lo nomin\u00f2 alfiere maggiore di Castiglia.\nNel 1374, dopo che suo padre, Enrico II, si era rivoltato contro il re della corona di Aragona, Pietro IV il Cerimonioso, e lo aveva sconfitto e costretto alla firma della pace di Almaz\u00e1n, poi riconfermata, nel 1375, a Lerida, fu combinato il matrimonio tra Giovanni e la figlia di Pietro IV, per consolidare la propria dinastia, ancora in odore di illegittimit\u00e0.\nNel 1375, il 18 giugno, Giovanni spos\u00f2, nella cattedrale di Soria, Eleonora (1358 \u2013 1382), figlia terzogenita e unica femmina del re di Aragona, di Valencia, di Maiorca, di Sardegna e di Corsica e conte di Barcellona e delle altre contee catalane Pietro IV il Cerimonioso (1319-1387) e della sua terza moglie, Eleonora di Sicilia (1325 \u2013 1375).\nNel 1379, alla morte del padre, Giovanni gli subentr\u00f2 sul trono di Castiglia come Giovanni I e fu incoronato a Burgos, nel monastero di Santa Mar\u00eda la Real de Las Huelgas, il 25 luglio 1379.\nIn quel periodo Giovanni doveva pronunciarsi sul grande scisma, aperto dalla doppia elezione del papa Urbano IV e dell'antipapa Clemente VII, entrambi eletti nel corso del 1378. Bench\u00e9 la Francia si fosse pronunciata per Clemente nel novembre del 1378, la Castiglia, sua alleata, era ancora neutrale. Nel maggio del 1380 Giovanni invi\u00f2 un'ambasceria ad Avignone, Roma e Napoli per ascoltare tutte le testimonianze dei cardinali presenti all'elezione di Urbano IV; i risultati dell'inchiesta furono noti in novembre in un'assemblea ecclesiastica a Medina del Campo.Il 19 maggio del 1381 fu annunciato il sostegno a Clemente VII.\nNello stesso periodo Giovanni venne attaccato dal re del Portogallo, Ferdinando I, che, alleatosi con il regno d'Inghilterra, aveva ricevuto l'aiuto delle truppe inglesi comandate da Edmondo di Langley, conte di Cambridge e zio del re d'Inghilterra Riccardo II; Giovanni invi\u00f2 la flotta castigliana alla foce del Tago e, nel marzo del 1382, pose l'assedio a Lisbona. La citt\u00e0 resistette e, nell'agosto dello stesso anno, a Elvas, fu siglata la pace all'insaputa di Edmondo (che poi, in settembre, sarebbe rientrato in Inghilterra). A garanzia dell'accordo, l'erede al trono del Portogallo, Beatrice, veniva promessa in sposa a Ferdinando, il pi\u00f9 giovane dei figli di Giovanni I; essendo per\u00f2, il 13 agosto, morta di parto la moglie di Giovanni I, Eleonora d'Aragona, Giovanni I si sostitu\u00ec al figlio nel contratto di matrimonio.Il contratto di matrimonio conteneva la clausola che, finch\u00e9 un figlio di Beatrice non avesse raggiunto l'et\u00e0 di 14 anni, in caso di morte di Ferdinando la reggenza sarebbe stata della regina, Eleonora Telles de Menezes.Giovanni I di Trastamara, nell'aprile del 1383, nella cattedrale di Badajoz spos\u00f2 la futura regina del Portogallo, Beatrice del Portogallo, figlia terzogenita del re del Portogallo e dell'Algarve, Ferdinando I e della moglie, Eleonora Telles de Menezes, figlia di Martino Alfonso Telles de Menezes e di Aldonza Anes de Vasconcelos, discendente dalla regina consorte del Le\u00f3n Teresa del Portogallo, figlia illegittima del re del Portogallo Sancho I.\nNell'ottobre del 1383, alla morte di Ferdinando del Portogallo, Giovanni, in nome della moglie, si autoproclam\u00f2 Giovanni I del Portogallo e, come da accordi prematrimoniali, la regina Eleonora assume la reggenza del regno del Portogallo per conto della figlia Beatrice. Ma in Portogallo non tutti accettarono la situazione, in quanto la reggente aveva fama di adultera (con il conte di Our\u00e9m, Giovanni Fernandez Andeiro) ed inoltre, se Beatrice fosse premorta a Giovanni di Castiglia, si sarebbero trovati un re straniero.Un gruppo di nobili, tra cui Nuno \u00c1lvares Pereira, nel dicembre del 1383 proclam\u00f2 Giovanni di Aviz, un figlio illegittimo del re Pietro il Giustiziere e quindi fratellastro di Ferdinando, \"difensore del regno\". Questi, decretatane l'esecuzione, assassin\u00f2 il filocastigliano Andeiro, anche per la sua scandalosa condotta con la reggente.\nGiovanni di Castiglia, chiamato da Eleonora, invase il Portogallo nel dicembre 1383 e, nel gennaio del 1384, a Santar\u00e9m, subentr\u00f2 ad Eleonora Telles de Menezes nel governo del Portogallo. Nel mese di marzo mise l'assedio a Lisbona, che era autonomista come Oporto che sconfitti i galiziani dell'arcivescovo di Compostela, corse in aiuto di Lisbona, rompendo l'assedio. Tra gli assedianti si era diffusa la peste e, quando la moglie Beatrice si ammal\u00f2, Giovanni, dopo aver subito una sconfitta a Los Atoleiros il 6 aprile 1384, rientr\u00f2 in Castiglia, mentre la guerra civile in Portogallo (conosciuta come \"Crisi del 1383-1385\" o come \"Interregnum\") proseguiva.\nNell'aprile del 1385 le \"Cortes\" portoghesi furono convocate a Coimbra, per decidere della successione alla corona: gli autonomisti erano divisi tra il \"difensore del regno\", Giovanni di Aviz, Gran Maestro dell'Ordine d'Aviz, che era figlio del re del Portogallo Pietro I \"il Giustiziere\" e della sua amante, Teresa Gille Louren\u00e7o, figlia di un mercante di Lisbona, Louren\u00e7o Martins, ed il duca di Valencia de Campos (un feudo leonese), suo fratellastro, Giovanni, figlio anche lui del re del Portogallo Pietro I \"il Giustiziere\" e della sua terza moglie, In\u00e9s de Castro.Il 6 aprile 1385 fu scelto Giovanni di Aviz, che aveva l'appoggio di Nuno \u00c1lvares Pereira, con il nome di Giovanni I del Portogallo.\nNella primavera del 1385 Giovanni I di Castiglia invi\u00f2 alla foce del Tago una flotta che pose il blocco a Lisbona, mentre lui, dopo aver subito una sconfitta a Trancoso nel maggio 1385, a giugno invase il Portogallo con un esercito di 32.000 uomini, tra castigliani e francesi. Il re del Portogallo poteva opporre solo 6500 uomini (inclusi 200 arcieri inglesi), tutti appiedati, condotti da Nuno \u00c1lvares Pereira; lo scontro avvenne il 14 agosto del 1385 ad Aljubarrota, Alcoba\u00e7a (Portogallo) e la vittoria fu cos\u00ec netta che i portoghesi entrarono in Castiglia e, il 15 ottobre, sconfissero i castigliani anche a Valverde.\nGiovanni di Gand, duca di Lancaster, figlio di Edoardo III d'Inghilterra e zio del re d'Inghilterra, Riccardo II, aspirante al trono di Castiglia, perch\u00e9 marito della figlia di Pietro I di Castiglia, Costanza, alla notizia della battaglia di Aljubarrota decise di difendere con le armi le sue rivendicazioni al trono di Castiglia; dopo che, il 9 maggio 1386, fu firmato il Trattato di Windsor tra Giovanni I del Portogallo e Riccardo II d'Inghilterra, il duca di Lancaster sbarc\u00f2 a luglio a La Coru\u00f1a, invase la Galizia, e si incontr\u00f2 con il re del Portogallo.\nLa campagna anglo-portoghese fu poco proficua e, dopo un secondo tentativo di invasione nel 1387, fu accettata la proposta di pace dei castigliani: il trattato di pace, siglato a Bayonne nel luglio 1388, stabiliva, oltre ad una tregua con il Portogallo della durata di tre anni, un cospicuo indennizzo al duca di Lancaster per le spese sostenute ed il matrimonio tra sua figlia Caterina (nipote di Pietro I di Castiglia) e l'erede al trono di Castiglia, Enrico, ristabilendo cos\u00ec la legittimit\u00e0 della dinastia dei Trast\u00e1mara, sul trono di Castiglia.\nGiovanni I dovette mediare sia con i nobili, per guadagnarsene il consenso, sia con le citt\u00e0, per essere finanziato nella difficile guerra contro i portoghesi, e dovette cedere parte delle proprie prerogative al loro organo rappresentativo, le \"Cortes de Castilla\". Comunque Giovanni riusc\u00ec a centralizzare il potere della monarchia ed a ristabilire il \"Consiglio Reale\".\nGiovanni I fond\u00f2 la \"prioria di San Benito (Benedetto) el Real\" a Valladolid, che fu la prima della congregazione benedettina in Castiglia; circa un secolo dopo, la congregazione fu riconosciuta da papa Innocenzo VIII e il priore di Valladolid fu nominato abate da papa Alessandro VI.\nGiovanno mor\u00ec improvvisamente il 9 ottobre 1390 a causa di una caduta da cavallo, lasciando il regno nelle mani del figlio, appena undicenne, Enrico III di Castiglia.Giovanni I fu inumato nella cattedrale di Toledo.\nDiscendenza.\nGiovanni ebbe tre figli da Eleonora e un figlio da Beatrice.\nDa Eleonora ebbe:\nDa Beatrice ebbe:"}
{"id": "74227", "revid": "124488424", "url": "https://it.wikipedia.org/wiki?curid=74227", "title": "Margotta", "text": "La margotta \u00e8 una tecnica di moltiplicazione agamica delle piante utilizzata in alternativa alla talea ma non solo, e consiste nel far radicare un ramo ancora collegato alla pianta madre. Questa tecnica sfrutta la capacit\u00e0 che hanno i giovani rami di emettere radici avventizie se ricoperti di terra e consiste nello scortecciare parte di un ramo o di un tralcio e nel circondarlo di terra racchiudendolo in un apposito recipiente di metallo o plastica; quando il ramo ha emesso le radici, si taglia la nuova pianticella al di sotto del punto margottato.\nTipologie.\nMargotta aerea.\nImpiegata su piante tropicali e ornamentali. Si ottiene avvolgendo con una tela contenente terra un ramo e legando il sacco alle due estremit\u00e0. La parte di ramo a contatto con la terra emette radici avventizie, quando le radici sono ben sviluppate il ramo viene tagliato al di sotto del legaccio inferiore, terra e telo vengono rimossi e viene trapiantata.\nMargotta di ceppaia.\nUsata per produrre portainnesti di fruttiferi, \u00e8 la tecnica pi\u00f9 efficiente dal punto di vista del rapporto tra la quantit\u00e0 materiale prodotto e i costi di produzione (spazio e manodopera). Le piante madri vengono disposte a file (40\u201350\u00a0cm sulla fila) e dopo un anno, prima della ripresa vegetativa, vengono capitozzate all'altezza del colletto: questo stimola l'emissione di numerosi germogli che, raggiunti i 15\u201320\u00a0cm di lunghezza, vengono ricoperti alla base con terra in modo da stimolare l'emissione di radici avventizie. A fine stagione si ottengono cos\u00ec delle barbatelle pronte da espiantare. L'operazione si pu\u00f2 ripetere pi\u00f9 volte nel tempo: una margotta di ceppaia ben tenuta pu\u00f2 durare anche 15-20 anni.\nMargotta ad archetto.\nChiamata anche propaggine semplice, \u00e8 usata per piante ornamentali (es. vite americana) e per alcuni fruttiferi. Si origina piegando un giovane ramo di una pianta fino ad interrarlo per poi rivolgerlo verso l'alto sorretto da un paletto. La parte sotterranea emette radici avventizie e quella aerea nuovi germogli formando una nuova piantina. A radicazione avvenuta il ramo di collegamento viene tagliato.\nProcedimento.\nLa metodologia operativa classica \u00e8 quella di incidere con un coltello ben affilato e pulito la corteccia asportando un anello di altezza pi\u00f9 o meno uguale al diametro del ramo; tolta la corteccia, si sparge sulla parte scortecciata ormone radicante e lo si circonda con terriccio, sfagno, torba, o miscele tipo torba e perlite o torba e pomice. Il tutto va ricoperto da materiale plastico scuro, preferibilmente nero, per la conservazione dell'umidit\u00e0 necessaria e per far s\u00ec che avvenga la formazione delle radici (di tanto in tanto sar\u00e0 bene idratare il terriccio con l'ausilio di una siringa). Dopo un tempo variabile (secondo le essenze), il cartoccio sar\u00e0 pieno di radici, allora si potr\u00e0 separare il ramo dalla pianta madre e porlo a dimora in vaso con terriccio adeguato.\nIl periodo ideale per eseguire una margotta \u00e8 maggio-giugno, periodo in cui le temperature sono sensibilmente aumentate; la temperatura, infatti, insieme all'umidit\u00e0 costante e l'entrata in vegetazione della pianta sono i fattori principali per la buona riuscita di una margotta.\nPiante utilizzabili.\nLe varie specie rispondono in modo molto diverso alla tecnica. Tra le piante che radicano rapidamente e in una percentuale vicino al 100% abbiamo il melograno, i ficus, l'olivo. Al contrario, la maggior parte delle conifere non radicano con questa tecnica se non in rari casi. La margotta si utilizza per avere piante di maggiori dimensioni di quelle riprodotte per talea, o piante da serra particolarmente rare e preziose. \u00c8 una tecnica molto utilizzata in campo bonsaistico."}
{"id": "74229", "revid": "399", "url": "https://it.wikipedia.org/wiki?curid=74229", "title": "Propaggine", "text": "In agraria, il termine propaggine indica il ramo che viene piegato e interrato per la \"moltiplicazione per propagazione\", detta anche \"propagginazione\", di una pianta. Viene anche utilizzato come sinonimo di tale attivit\u00e0, ad esempio, in frasi come: \"fare la propaggine\", \"moltiplicare per propaggine\".\n\u00c8 una tecnica simile alla talea e, per tale motivo, \u00e8 anche detta \"talea assistita\". Si opera incurvando verso il terreno il ramo prescelto e sotterrandolo per un buon tratto con terriccio fresco e leggero, asportando un anello di corteccia sotto un nodo per facilitare la formazione di un callo cicatriziale da cui si svilupperanno le radici. Dopo un po' di tempo, si potr\u00e0 separare il ramo dalla pianta madre che, fino a quel momento, lo aveva assistito nella nutrizione e poi anche trapiantarlo.\n\u00c8 una tecnica piuttosto scomoda e che richiede tempo, per cui si utilizza solo in caso di piante per le quali non risultano efficaci le moltiplicazioni per talea e margotta, e per le piante da serra particolarmente rare e preziose.\nLa propaggine apicale (o \"propaggine di punta,\" o \"capogatto)\" sfrutta la capacit\u00e0 di alcune piante di emettere radici dall'apice dei rami quando toccano terra. Si opera su un ramo dell'anno precedente e si effettua piegando i rami flessibili ed interrandone appunto la parte apicale sino ad una profondit\u00e0 di circa 10 cm. Tale tecnica viene effettuata principalmente in autunno e, nella primavera successiva, a radicamento avvenuto, la nuova pianticella viene staccata dalla pianta madre. \u00c8 usata raramente e solo per quelle piante dove la polarit\u00e0 del ramo pu\u00f2 non essere rispettata (ad esempio rovo o lampone)."}
{"id": "74230", "revid": "1934607", "url": "https://it.wikipedia.org/wiki?curid=74230", "title": "Castello di Haut-K\u0153nigsbourg", "text": "Il castello di Haut-Koenigsbourg (in francese: \"ch\u00e2teau du Haut-Koenigsbourg\"; in tedesco: \"Hohk\u00f6nigsburg\") \u00e8 un castello imperiale situato sulla cima del monte \"Stophanberch\" (755 m), in Alsazia, nel comune di Orschwiller presso S\u00e9lestat e Saint-Hippolyte. Nel 1936 il castello di Haut-Koenigsbourg \u00e8 uno dei luoghi in cui si svolgono le riprese del film \"La grande illusione\" di Jean Renoir.\nStoria.\nLo \"Stophanberch\" o \"Staufenberg\" si trova all'incrocio di importanti vie commerciali: del grano e del vino (la \"route des vins\", in direzione N-S) e dell'argento e del sale (in direzione O-E) e nel 1114 Federico I di Svevia ne inizi\u00f2 la costruzione ben comprendendone l'importanza strategica.\nDi propriet\u00e0 degli Asburgo, passa ai Tierstein (come feudo) nel 1479. Questi lo ricostruirono e lo munirono di artiglieria per un adeguato sistema difensivo. Durante la Guerra dei Trent'anni il castello resistette per oltre un mese all'assedio degli svedesi ma, alla fine, cadde, venendo saccheggiato ed incendiato.Dopo oltre due secoli di abbandono, nel 1865 divenne di propriet\u00e0 della non lontana citt\u00e0 di S\u00e9lestat, la quale nel 1899 fece dono di queste rovine (peraltro conservatesi molto bene) all'imperatore tedesco Guglielmo II di Hohenzollern (dal 1871 l'Alsazia era infatti parte dell'Impero tedesco). Il restauro venne affidato all'architetto Bodo Ebhart, un esperto di fortificazioni e studioso del medioevo, e i lavori durarono dal 1900 sino al 1908 mentre le rifiniture continuarono fino al 1918. L'aspetto finale del castello \u00e8 il risultato di un'opera di recupero architettonico, effettuata da Ebhart secondo le indicazioni dell'imperatore Guglielmo II il quale intendeva fare del castello un museo del medioevo oltre che un simbolo della potenza dell'impero. I lavori di restauro iniziarono da rilievi fotografici, partendo dalle tracce romaniche ancora presenti e studiando per la ricostruzione di parti fondamentali mancanti l'architettura di castelli analoghi dello stesso periodo storico. Il risultato della ristrutturazione fu controverso.Un anno dopo, nel 1919 col trattato di Versailles i beni della corona tedesca passarono alla Francia che divenne cos\u00ec proprietaria di Haut-Koenigsbourg."}
{"id": "74231", "revid": "2", "url": "https://it.wikipedia.org/wiki?curid=74231", "title": "San Mauro di Romagna", "text": ""}
{"id": "74233", "revid": "1745361", "url": "https://it.wikipedia.org/wiki?curid=74233", "title": "Ambrosia", "text": ""}
{"id": "74234", "revid": "125186904", "url": "https://it.wikipedia.org/wiki?curid=74234", "title": "Semina", "text": "La semina \u00e8 la tecnica che pi\u00f9 si avvicina al fenomeno in cui naturalmente le piante si moltiplicano con la diffusione dei semi, prodotti generalmente dalla fecondazione del fiore con il polline proveniente da altri fiori.\nProcedimento.\nLa fecondazione avviene grazie al vento, agli insetti pronubi, o in floricoltura per l'intervento dell'uomo, tra piante della stessa specie o in qualche caso dello stesso genere, mentre pi\u00f9 raro \u00e8 il caso di generi diversi, come gli incroci tra orchidee dei generi \"Cattleya\" e \"Laelia\". I semi prodotti da specie diverse, gli ibridi, raramente danno vita a piante molto fertili.\nIl successo della semina dipende innanzi tutto dalla qualit\u00e0 e germinabilit\u00e0 dei semi utilizzati, poi dalla corretta preparazione del terriccio destinato al semenzaio e dalla giusta profondit\u00e0 di semina, infine regolando l'umidit\u00e0 e la temperatura ai valori ottimali.\nLa semina pu\u00f2 avvenire nel campo, in precedenza preparato con la vangatura (lavorazione del terreno meccanica, o manuale effettuata con la vanga), in semenzaio nella serra, in contenitori vari. La germinazione avviene in un tempo pi\u00f9 o meno rapido a seconda della specie e dei fattori ambientali ed \u00e8 il momento che necessita delle maggiori cure e attenzioni.\nTipologie di semina possono esseresemina a spaglio\nsemina a righe\nsemina a file\nsemina a postarelle"}
{"id": "74236", "revid": "71433", "url": "https://it.wikipedia.org/wiki?curid=74236", "title": "Magellano (disambigua)", "text": "Il termine Magellano (o Magalh\u00e3es come la sua forma portoghese) pu\u00f2 riferirsi a:"}
{"id": "74241", "revid": "46291", "url": "https://it.wikipedia.org/wiki?curid=74241", "title": "Dracaena", "text": "Dracaena \u00e8 un genere di piante monocotiledoni della famiglia Asparagaceae (sottofamiglia Nolinoideae), originario delle zone tropicali dell'Africa, dell'Asia e dell'America.\nDescrizione.\nComprende piante arbustive e semiarbustive sempreverdi, con fusti eretti semplici o ramificati, grandi foglie lanceolate o lineate con sfumature e variegature di vari colori di consistenza coriacea.\nTassonomia.\nSecondo la classificazione tradizionale (sistema Cronquist) il genere \"Dracaena\" fa parte della famiglia Agavaceae, ordine Liliales.\nLa classificazione APG IV (2016), che si avvale delle recenti ricerche genetiche, colloca il genere \"Dracaena\" nella sottofamiglia Nolinoideae delle Asparagaceae (ordine Asparagales).\nAlcune specie.\nIl genere comprende 190 specie.\nLe specie pi\u00f9 utilizzate come piante ornamentali sono: "}
{"id": "74245", "revid": "5148", "url": "https://it.wikipedia.org/wiki?curid=74245", "title": "Secondo Tranquilli", "text": ""}
{"id": "74248", "revid": "36426", "url": "https://it.wikipedia.org/wiki?curid=74248", "title": "Bartolomeo di Giovanni d'Astore dei Sinibaldi", "text": ""}
{"id": "74254", "revid": "1272592", "url": "https://it.wikipedia.org/wiki?curid=74254", "title": "Baccio da Montelupo", "text": "Biografia.\nNato da famiglia di modeste condizioni sociali a Montelupo Fiorentino, frequent\u00f2 forse le botteghe ceramiche del suo paese natale, per poi trasferirsi a diciotto anni a Firenze per intraprendere la carriera di scultore, dove frequent\u00f2 la scuola d'arte del giardino di San Marco, diretta da Bertoldo di Giovanni su incarico di Lorenzo il Magnifico.\nNella stessa prestigiosa scuola studiava per esempio un giovanissimo Michelangelo, che divenne suo stretto amico. Nel 1492, con la morte del Magnifico, la scuola chiuse e Baccio trov\u00f2 ospitalit\u00e0 presso alcuni parenti.\nRicevette la prima commissione importante per un \"Compianto\", una serie di statue in terracotta, dai frati di San Domenico a Bologna, dove si era rifugiato nel 1495 in fuga da Firenze per l'arrivo delle truppe di Carlo VIII di Francia. Di ritorno a Firenze pochi mesi dopo, realizz\u00f2 alcuni \"Crocifissi\" che gli diedero molta notoriet\u00e0, primo fra i quali \u00e8 forse quello della basilica di San Lorenzo, poi di San Marco, della Badia delle Sante Flora e Lucilla di Arezzo e della pieve di San Martino a Gangalandi nelle vicinanze di Lastra a Signa.\nFu un \"piagnone\", cio\u00e8 un seguace convinto di Savonarola, dopo la terribile morte del quale decise di rifugiarsi di nuovo a Bologna, dove realizz\u00f2 dodici busti di apostoli in terracotta, ora nella Cattedrale di Ferrara.\nNel 1506, artista ormai affermato, ricevette la commissione per alcune sculture lignee per l'abbazia benedettina di San Godenzo, delle quali resta oggi solo un \"San Sebastiano\", particolarmente significativo perch\u00e9 viene generalmente considerato come anello di congiunzione fra la scultura quattrocentesca, legata a Donatello, e l'espressionismo di matrice pi\u00f9 michelangiolesca.\nLa consacrazione della sua carriera si ebbe con la commissione da parte dell'Arte della Seta nel 1514 della statua di \"San Giovanni Evangelista\" per una delle nicchie di Orsammichele a Firenze, opera che venne realizzata nel costoso bronzo, suo capolavoro della maturit\u00e0 per la potente espressione del volto e dei gesti.\nNel 1515 realizz\u00f2 l'edicola in marmo che circonda un affresco miracoloso della Vergine nella chiesa di Sant'Agostino a Colle di Val d'Elsa. Sul finire del decennio lavor\u00f2 a Lucca, a partire dalla \"Piet\u00e0\" in marmo per la pieve di Segromigno (1518), opera alla quale seguirono una serie di monumenti funebri (\"Tomba del vescovo Silvestro Gigli\", chiesa di San Michele in Foro, con il figlio Raffaello; \"Monumento di San Silao\" Museo nazionale di Villa Guinigi; \"Monumento a Giano Grillo\" Chiesa di Santa Maria dei Servi).\nProgett\u00f2 anche la chiesa di San Paolino, sempre a Lucca.\nGli ultimi anni sono avvolti da mistero, si presume che si sia ritirato dall'attivit\u00e0 intorno al 1523, morendo forse a Lucca."}
{"id": "74256", "revid": "30610", "url": "https://it.wikipedia.org/wiki?curid=74256", "title": "Wong Kay Ying", "text": "Nato a Xiqiao nella provincia di Nanhai, da giovane si esibiva come acrobata sui cigli delle strade. Durante un'esibizione nei pressi della residenza di un ufficiale, venne notato da Luk Ah-choi che lo prese come allievo.\nStudi\u00f2 presso Luk per dieci anni, al termine dei quali divenne istruttore di arti marziali presso la fanteria del Guangdong. Grazie ai soldi guadagnati nel corso di quegli anni, pot\u00e9 aprire un negozio di erboristeria dove insegnava anche il suo kung fu. Questo locale si chiamava Bao Chi-lam.\nInsegn\u00f2 le arti marziali a suo figlio Wong Fei-hung."}
{"id": "74257", "revid": "1543377", "url": "https://it.wikipedia.org/wiki?curid=74257", "title": "Luk Ah Choi", "text": "Nato a Guangdong, figlio di un Manchu, rimase orfano in tenera et\u00e0. Crebbe con uno zio che lo maltrattava e a 12 anni fugg\u00ec di casa.\nLa sua vita ebbe una svolta quando incontr\u00f2 il monaco Li Baifu (o Lei Baak-fu) con cui studi\u00f2 arti marziali. Trascorsi sette anni, il monaco lo invi\u00f2 a studiare da Zhi Shan (o Gee Sim Sim Si), monaco presso il tempio Shaolin Julianshan (o Siu lum Temple) nella provincia di Fujian.\nNel 1920 il tempio fu distrutto e Luk Ah-choi fece ritorno a Guangdong, dove prese Huang Qijing (padre di Wong Fei-hung) come suo allievo. In seguito abbandon\u00f2 le arti marziali e si diede allo studio della medicina.\nMor\u00ec a 68 anni."}
{"id": "74259", "revid": "5148", "url": "https://it.wikipedia.org/wiki?curid=74259", "title": "Giuseppe Fenoglio", "text": ""}
{"id": "74260", "revid": "121227500", "url": "https://it.wikipedia.org/wiki?curid=74260", "title": "Ciclo di vita del software", "text": "Il ciclo di vita del software, in informatica, e in particolare nell'ingegneria del software, si riferisce al modo in cui una metodologia di sviluppo scompone l'attivit\u00e0 di realizzazione di prodotti software in sottoattivit\u00e0 fra loro coordinate, il cui risultato finale \u00e8 la realizzazione del prodotto stesso e tutta la documentazione ad esso associata: fasi tipiche includono lo studio o analisi, la progettazione, la realizzazione, il collaudo, la messa a punto, l'installazione, la manutenzione e l'estensione, il tutto ad opera di uno o pi\u00f9 sviluppatori software. \nLo sviluppo software \u00e8 una cosa assai complessa e vasta in tutte le sue fasi tali da richiedere a volte molti sviluppatori software per il completamento in tempi ragionevoli o prefissati; talvolta un progetto software \u00e8 portato avanti da una comunit\u00e0 di utenti distribuita in una rete attiva attraverso un gruppo di discussione, come accade ad esempio per diverse distribuzioni Linux; quando poi da un progetto software se ne sviluppa un altro a partire dallo stesso tipo di programma, ma portato avanti da un'altra community, si parla di \"fork\".\nStoria.\nLa comparsa in letteratura e nella pratica dello sviluppo del software del concetto di \"ciclo di vita\" si pu\u00f2 far coincidere con la nascita dell'ingegneria del software, in quanto rappresenta un passaggio storico dallo sviluppo del software inteso come attivit\u00e0 \"artigianale\" (ovvero affidata alla libera creativit\u00e0 dei singoli individui) a un approccio pi\u00f9 industriale, in cui la creazione di programmi e sistemi software viene considerata come un processo complesso che richiede pianificazione, controllo, e documentazione appropriati (cos\u00ec come avviene tradizionalmente nei settori pi\u00f9 maturi dell'ingegneria).\nQuesta transizione si pu\u00f2 ricondurre, in ultima analisi, all'aumentata complessit\u00e0 dei sistemi, all'avvento di un vero e proprio mercato del software, nonch\u00e9 a nuovi e pi\u00f9 stringenti requisiti di qualit\u00e0, legati per esempio all'uso di sistemi informatici in contesti critici (centrali energetiche, sistemi aerospaziali, armamenti e cos\u00ec via). Questo mutamento di prospettiva inizi\u00f2 a verificarsi, storicamente, fra la fine degli anni sessanta e l'inizio della decade successiva. Da allora, la ricerca su questi temi \u00e8 stata estremamente prolifica sia in ambito industriale che accademico. Spesso la complessit\u00e0 di un progetto software richiede la supervisione o gestione da parte di uno o pi\u00f9 project manager da parte del back office aziendale.\nDescrizione.\nQuasi tutti i modelli di ciclo di vita del software prevedono una scomposizione del processo di sviluppo in insiemi di attivit\u00e0 simili (quando non addirittura identici). Le distinzioni fra diversi cicli di vita si evidenziano su altri aspetti, quali:\nIn tutti i cicli di vita del software svolge inoltre un ruolo essenziale la documentazione dei prodotti delle varie sottoattivit\u00e0; la stesura della documentazione viene quindi regolamentata nello stesso modo delle attivit\u00e0 menzionate. Le fasi di progettazione del software sono:\nAnalisi.\nL'analisi \u00e8 l'indagine preliminare del contesto in cui il prodotto software deve inserirsi, sulle caratteristiche o requisiti che deve esibire ed eventualmente su costi e aspetti logistici della sua realizzazione; questa fase pu\u00f2 essere scomposta in sottoattivit\u00e0 quali analisi di fattibilit\u00e0, analisi e modellazione del dominio applicativo, analisi dei requisiti e cos\u00ec via. In senso pi\u00f9 ampio si pu\u00f2 dire che l'analisi ha lo scopo di definire (il pi\u00f9 precisamente possibile) il problema da risolvere. Questa fase \u00e8 costituita anche da raccolta dei dati tramite colloqui tra cliente/committente e relativi sviluppatori. Al termine della fase verr\u00e0 creato un documento che descrive le caratteristiche del sistema, tale documento viene definito \"documento di specifiche funzionali\".\nProgettazione.\nNell'attivit\u00e0 di progettazione si definiscono le linee essenziali della struttura del prodotto software in funzione dei requisiti evidenziati dall'analisi, tipicamente appannaggio di un \"analista programmatore\". Anche la progettazione pu\u00f2 essere scomposta in sottoattivit\u00e0, dal progetto architetturale al progetto dettagliato. Si pu\u00f2 dire che la progettazione ha lo scopo di definire (a un certo livello di dettaglio) la soluzione del problema. In questa fase sar\u00e0 sviluppato un documento che permetter\u00e0 di avere una definizione della struttura di massima (architettura di alto livello) e una definizione delle caratteristiche dei singoli componenti (moduli).\nImplementazione.\nL'implementazione, detta anche \"sviluppo\" o \"codifica\" del prodotto software, \u00e8 la fase di realizzazione del software, che concretizza la soluzione software attraverso la programmazione, ovvero la stesura di programmi da parte di programmatori o sviluppatori.\nOrganizzazione.\nNella maggior parte dei casi, i programmatori che curano l'implementazione distinguono almeno due attivit\u00e0 afferenti all'implementazione: l'implementazione dei singoli moduli che costituiscono il sistema, e l'integrazione di tali moduli a formare il sistema complessivo.\nPer esempio, un'applicazione desktop potrebbe essere ripartita in tre componenti fondamentali: l'interfaccia utente (GUI), la logica di elaborazione e la gestione dei dati. Tipicamente lo sviluppo del codice di un'applicazione avviene in locale sul PC dello sviluppatore che potr\u00e0 operare una prima fase di test verificando la bont\u00e0 o meno dell'output del programma svolto.\nIl prodotto finale di questa fase \u00e8 solitamente chiamato versione alfa del software, mentre la successiva versione beta \u00e8 quella che include le correzioni e miglioramenti suggeriti dai riscontri dei collaudatori (o \"tester\") nella successiva fase detta, appunto, di collaudo, fino alla distribuzione della versione ultima che soddisfa le specifiche funzionali richieste.\nTecnologia.\nLa fase di implementazione coinvolge spesso numerose tecnologie relative non solo al prodotto, ma anche al processo che lo realizza. Per quanto riguarda il prodotto, la stesura dei programmi necessita di almeno un linguaggio di programmazione, di alcune sue librerie, ma spesso coinvolge altri linguaggi, per esempio di scripting, ed altre tecnologie come le basi di dati o la stessa Internet.\nIl processo di implementazione, invece, non pu\u00f2 prescindere da un editor per la scrittura del codice sorgente, e di un compilatore o un interprete per collaudare l'esecuzione del codice; non di rado sono utilizzati strumenti di building automatico o di debugging.\nLa scrittura della documentazione sul prodotto, invece, pu\u00f2 essere generata in maniera automatica a partire dai commenti scritti all'interno del codice sorgente attraverso tool opportuni, grazie a strumenti come Doxygen o Javadoc.\nSe l'implementazione \u00e8 condotta da una squadra di sviluppatori, la loro coordinazione \u00e8 tipicamente assistita da sistemi di controllo delle revisioni (p.es. Subversion o GIT), che identificano ogni versione intermedia del prodotto.\nTalvolta alcune, o molte, delle tecnologie necessarie alla produzione sono disponibili in un ambiente di sviluppo integrato, un'applicazione che unifica gli strumenti necessari al programmatore, o in kit di sviluppo (SDK), una distribuzione di documentazione e implementazione di un linguaggio di programmazione o piattaforma.\nCollaudo.\nIl collaudo o \"testing\", appannaggio di uno o pi\u00f9 \"tester\", consiste nella verifica e validazione di quanto (misurabilit\u00e0) il prodotto software implementato soddisfi i requisiti individuati dall'analisi.\nLa relativa infrastruttura di supporto utilizzata in tale fase \u00e8 detta \"ambiente di testing\"; il collaudo, in altre parole, valuta la correttezza rispetto alle specifiche.\nAnche per il collaudo possono essere individuate le due sottoattivit\u00e0 di collaudo dei singoli moduli e collaudo del sistema integrato; inoltre possono essere individuate ulteriori sottoattivit\u00e0 per ogni \"aspetto\" del prodotto software che interessa collaudare: collaudo funzionale, collaudo di performance, collaudo di rottura, collaudo di regressione, collaudo di sicurezza, collaudo di accessibilit\u00e0, collaudo di accettazione, ecc. .\nIn caso di mancato rispetto delle specifiche il software, assieme al documento delle anomalie o bug, torna indietro agli sviluppatori con il compito di risolvere i problemi riscontrati attraverso anche il debugging del software.\nIn genere le anomalie di funzionamento sono gestite tramite appositi software gestori di segnalazione anomalie, detti anche sistemi di \"ticketing\" o di \"bug tracking\", che registrano i problemi segnalati al team di sviluppo e ne facilitano la relativa organizzazione, classificazione e gestione (p. es. Bugzilla, Mantis, Atlassian Jira, ecc.).\nRilascio e messa in esercizio.\nUna volta che il software ha superato con successo le verifiche della fase di collaudo, esso viene pubblicato in una versione definitiva e messo a disposizione, secondo le regole della specifica licenza d'uso prescelta, di chiunque o dei soli acquirenti. La fase di installazione e messa in esercizio del software prodotto sulle piattaforme operative di utilizzo \u00e8 detta deployment.\nTalvolta si provvede anche alla messa in esercizio del software, cio\u00e8 all'installazione e configurazione del prodotto software nell'infrastruttura di esecuzione utilizzabile dagli utenti, detta l'ambiente operativo o di produzione o di esercizio.\nA seconda della complessit\u00e0 di tale infrastruttura la messa in opera pu\u00f2 essere scomposta in varie sottoattivit\u00e0; esso, infatti, pu\u00f2 variare dalla semplice copia di un file, alla \"copia opportuna\" di molti file organizzati in una complessa gerarchia di directory e componenti software, eventualmente distribuiti su hardware differenti.\nManutenzione.\nLa manutenzione comprende quelle sottoattivit\u00e0 necessarie a modifiche del prodotto software successive alla distribuzione, al fine di correggere ulteriori errori attraverso patch (\"manutenzione correttiva\"), adattarlo a nuovi ambienti operativi (\"manutenzione adattativa\" o migrazione di ambiente), estenderne le funzionalit\u00e0 (\"manutenzione evolutiva\") o convertirne l'implementazione in un'altra struttura (es. migrazione di framework o piattaforma). La manutenzione incide sui costi per una stima che si aggira intorno al 60% dei costi totali. Ogni modifica al software comporta necessariamente la necessit\u00e0 di nuovi collaudi, sia relativi alle nuove funzionalit\u00e0 eventualmente introdotte, sia mirati a verificare che le modifiche apportate non abbiano compromesso funzionalit\u00e0 preesistenti (collaudo di regressione).\nDocumentazione.\nParallelamente alle fasi di sviluppo di cui sopra \u00e8 abitudine e buona norma da parte del team di progettazione, sviluppo e testing provvedere alla redazione della corrispondente documentazione del software che sar\u00e0 corredata al software in fase finale o durante le singole fasi stesse a supporto della fase successiva.\nIspezione del software.\nCiascuna fase di sviluppo del software descritta pu\u00f2 ricadere nella cosiddetta ispezione del software.\nFasi di sviluppo.\nPre-alpha.\nLa versione Pre-alpha si riferisce a tutte le attivit\u00e0 svolte durante il progetto software prima dei test formali. Queste attivit\u00e0 possono includere analisi dei requisiti, progettazione del software, sviluppo del software e test delle unit\u00e0. Nel tipico sviluppo open source, esistono diversi tipi di versioni pre-alfa.\nAlpha.\nLa versione alpha individua il software in fase di sviluppo, le cui funzionalit\u00e0 non sono ancora state completamente implementate e che presenta sicuramente una lunga serie di bug che dovranno essere risolti.\nSolitamente durante lo sviluppo di un software vengono realizzate diverse versioni alpha, in alcuni casi (soprattutto nel caso di software open-source) pubbliche, per introdurre nuove caratteristiche del software delle quali \u00e8 necessario controllare il funzionamento a fondo. Le versioni alpha sono quindi da considerare incomplete e mancanti di alcune funzionalit\u00e0 e, spesso, instabili e perci\u00f2 non adatte all'utente finale.\nBeta.\nLa versione beta \u00e8 il software non definitivo, ma gi\u00e0 testato dagli esperti e messo a disposizione di un numero maggiore di utenti (solitamente gli utenti finali), confidando proprio nelle loro azioni imprevedibili che potrebbero portare alla luce nuovi bug o incompatibilit\u00e0 del software stesso.\nPubblicazione.\nUna volta pubblicato, il software \u00e8 generalmente noto come \"versione stabile\". Il termine formale spesso dipende dal metodo: media fisici, versione online o un'applicazione web.\nRelease to manufacturing (RTM).\nIl termine \"release to manufacturing\" (RTM), (GA) viene utilizzato quando il prodotto viene distribuito al pubblico.\nViene tipicamente utilizzato in determinati contesti per la produzione di massa al dettaglio - al contrario di una produzione o progetto di software specializzato in una produzione o distribuzione commerciale o governativa - in cui il software viene venduto come parte di un pacchetto in una vendita di hardware e in genere il software e l'hardware correlato saranno in ultima analisi disponibili e venduti su larga scala/al pubblico nei punti vendita al dettaglio per indicare che il software ha raggiunto un livello di qualit\u00e0 definito ed \u00e8 pronto per la distribuzione di massa al dettaglio. La RTM potrebbe anche significare in altri contesti che il software \u00e8 stato consegnato a un cliente per l'installazione o la distribuzione ai computer o ai computer degli utenti finali correlati. Il termine non definisce il meccanismo o il volume di consegna; afferma solo che la qualit\u00e0 \u00e8 sufficiente per la distribuzione di massa.\nDisponibilit\u00e0 generale (GA).\nLa General availability o Disponibilit\u00e0 generale, (GA) \u00e8 la fase di marketing in cui tutte le attivit\u00e0 di commercializzazione necessarie sono state completate e un prodotto software \u00e8 disponibile per l'acquisto, a seconda, tuttavia, della lingua, della regione, della disponibilit\u00e0 elettronica rispetto ai media. Le attivit\u00e0 di commercializzazione potrebbero includere test di sicurezza e conformit\u00e0, cos\u00ec come la localizzazione e la disponibilit\u00e0 mondiale. Il tempo tra la RTM e la GA pu\u00f2 passare da una settimana a mesi, in alcuni casi, prima che possa essere dichiarata una release generalmente disponibile a causa del tempo necessario per completare tutte le attivit\u00e0 di commercializzazione richieste dalla GA.\nRelease to web (RTW).\nRelease to the web (RTW) \u00e8 un mezzo di spedizione del software che utilizza Internet per la distribuzione. Il produttore non produce alcun supporto fisico in questo tipo di meccanismo di distribuzione. Le versioni Web stanno diventando pi\u00f9 comuni con l'aumentare dell'utilizzo di Internet.\nProcessi di sviluppo software.\nLa maggior parte delle metodologie di sviluppo del software consiste, almeno in linea di principio, in un linguaggio di modellazione e un processo.\nL'UML (\"Unified Modeling Language\"), ad esempio, \u00e8 un linguaggio di modellazione, utilizzato dai processi per realizzare, organizzare, documentare i prodotti realizzati dalle fasi di cui il processo si compone.\nColoro che, individualmente o in gruppo, lavorano allo sviluppo o alla modifica di un software, adottano necessariamente un certo approccio nel modo di relazionarsi con i propri clienti/utenti, nell'organizzare il proprio lavoro, nella scelta delle tecniche da utilizzare, adottano un processo.\nIn modo consapevole o meno, ogni sviluppatore (o gruppo di sviluppatori) software ha un proprio processo di sviluppo, cio\u00e8 un proprio modo di lavorare, basato sulla propria esperienza, sulla propria cultura, e sul contesto culturale ed organizzativo in cui si trova ad operare.\nLa storia dei successi (e soprattutto degli insuccessi) dei progetti di sviluppo software ha insegnato che ogni processo di sviluppo ha i propri pregi ed i propri limiti e che un processo di sviluppo inadeguato alle concrete esigenze dello specifico progetto pu\u00f2 condurre al fallimento del progetto stesso, o comunque all'insoddisfazione dei clienti/utenti e degli stessi sviluppatori.\nIl ciclo di sviluppo del software, nella maggior parte dei casi, \u00e8 iterativo, e ogni iterazione produce una sua release. Elenchiamo di seguito le fasi principali che possono far parte di ogni singola iterazione:\nSe originariamente i modelli di ciclo di vita del software erano strumenti di natura esclusivamente concettuale, i moderni ambienti di sviluppo CASE (\"Computer aided software engineering\") spesso automatizzano l'applicazione di un particolare ciclo di vita cos\u00ec come di altri aspetti dello sviluppo del software.\nAlcuni esempi di metodologia di sviluppo del software.\nModello a cascata.\nStoricamente, il modello a cascata fu il primo modello di ciclo di vita del software. Prevede l'esecuzione sequenziale delle fasi di \"analisi\", \"progetto\", \"sviluppo\", \"collaudo\" e \"manutenzione\".\nModelli iterativi.\nNella categoria dei modelli iterativi rientrano tutti i processi di sviluppo che permettono di ritornare ad una\nfase del procedimento gi\u00e0 affrontata in precedenza. Per ogni fase \"iterabile\" si tende a partire con un abbozzo della soluzione che verr\u00e0 successivamente raffinata al prossimo passaggio.\nI modelli incrementali ed evolutivi sono una specificazione dei modelli iterativi.\nModelli evolutivi.\nSecondo la visione pi\u00f9 comune nella moderna ingegneria del software, il modello a cascata non \u00e8 pi\u00f9 adatto ad essere applicato, almeno per la maggior parte delle applicazioni. Fra gli elementi che hanno contribuito al tramonto di questo modello ci sono l'aumento di complessit\u00e0 delle applicazioni, l'introduzione delle GUI (che hanno portato all'attenzione dei progettisti questioni di usabilit\u00e0 precedentemente di scarso rilievo), e l'avvento di nuovi paradigmi di programmazione e metodologie di analisi e progetto, in particolare quelle legate al paradigma \"object-oriented\".\nIn particolare, si sono affermati una vasta classe di cosiddetti modelli evolutivi, tutti basati sull'idea centrale di coinvolgere maggiormente il committente (o l'utente), sottoponendogli periodicamente versioni parziali o prototipi del prodotto finale. Una tecnica tradizionale in questo senso \u00e8, per esempio, quella della prototipazione rapida. In questa linea di pensiero una delle ultime generazioni \u00e8 quella delle cosiddette metodologie agili."}
{"id": "74261", "revid": "297059", "url": "https://it.wikipedia.org/wiki?curid=74261", "title": "Universit\u00e0 nel Medioevo", "text": "Le universit\u00e0 nel Medioevo iniziarono a formarsi nei primi decenni del XII secolo per continuare nel XIII secolo (tranne quella di Bologna fondata nel 1088), furono l'evoluzione di un modello di insegnamento impartito soprattutto nelle scuole delle chiese cattedrali e dei monasteri. La loro fioritura fu un rilevante fenomeno culturale e sociale, iscritto nella pi\u00f9 generale temperie che \u00e8 stata definita, da Charles Homer Haskins, come Rinascimento del XII secolo.\nLe scuole formate presso le sedi monastiche o vescovili vedevano crescere la domanda di istruzione. In alcuni luoghi, tra i primi Bologna e Parigi, studenti e professori si associarono e crearono quelle scuole, che chiamarono universit\u00e0, per la presenza di studenti provenienti anche da altre nazioni.\nInsegnamento.\nA partire dal XII secolo le universit\u00e0 si diffusero in Europa e le maggiori universit\u00e0 si distinsero per qualche particolare disciplina.\nIn genere queste universit\u00e0 erano strutturate con una differente articolazione interna degli studi ma ciascuna ospitava, di solito, alcune di queste quattro facolt\u00e0: facolt\u00e0 delle arti, medicina, diritto, teologia. Solo ad Oxford furono istituite due facolt\u00e0 di diritto: una per il diritto civile e l'altra per il diritto canonico. La facolt\u00e0 delle arti forniva un insegnamento di base centrato sulle sette arti liberali con maggiore interesse per la dialettica.\nIl clima che venne a diffondersi in queste universit\u00e0 fu completamente differente da quello che si respirava nelle vecchie scuole vescovili. I programmi di insegnamento vengono ideati liberamente dai professori che, con l'aiuto degli studenti, preparano anche libri di testo concepiti per una didattica pratica.\nViene in queste sedi codificato il \"metodo scolastico\" degli studi superiori con il quale lo studente viene avviato a percorrere un cammino intellettuale preciso attraverso la \"lectio\" (lettura), la \"quaestio\" (individuazione di problemi), la \"disputatio\" (disputa interpretativa) per arrivare alla \"determinatio\" che rappresentava la sintesi finale.\nNel clima di stimolante impegno culturale veniva riscoperta la cultura classica e nelle universit\u00e0 si leggevano e commentavano le opere degli scrittori greci e latini. Nel periodo che va dalla fine del XII secolo alla fine del XIII, il movimento culturale delle universit\u00e0 si diffuse in una parte consistente dell'Europa. Nel 1300 vi erano gi\u00e0 in Europa almeno 20 universit\u00e0: dieci in Italia (Bologna, Parma, Modena, Vicenza, Arezzo, Padova, Napoli, Vercelli, Siena, universit\u00e0 di Salerno e lo \"Studium\" della curia romana), cinque in Francia (Parigi, Montpellier, Tolosa, e Angers), due in Inghilterra (Oxford e Cambridge), due in Spagna (Salamanca e Valladolid) e l'Universit\u00e0 di Lisbona in Portogallo (che sar\u00e0 poi trasferita a Coimbra). Non si trattava per\u00f2 di istituzioni tra loro equivalenti: fino alla fine del medioevo, anche quando il numero delle universit\u00e0 crebbe notevolmente, quelle che non avevano solo una funzione locale, ma attiravano docenti e studenti da altri paesi europei erano poche; se ne possono individuare con una certa sicurezza sette: Bologna, Parigi, Montpellier, Oxford, Padova, Salamanca e Cambridge.\nRapporti con i poteri universali e le autorit\u00e0 civili.\nNel XIII secolo per\u00f2 le autorit\u00e0 civili, i sovrani in Francia e Inghilterra, i magistrati comunali in Italia, cominciarono ad imporre il loro controllo sulle universit\u00e0 che erano ormai divenute corporazioni potenti e malgrado la violenta reazione degli universitari, che ricorsero anche all'arma dello sciopero abbandonando le loro sedi, alla fine esse si videro sottrarre le loro autonomie.\nIl papato mise le universit\u00e0 sotto la propria protezione e giurisdizione assicurando i privilegi giuridici ed economici degli universitari, ma la grande fase di discussione e di scontro intellettuale era ormai finita e l'intellettualit\u00e0 universitaria si indirizzava sempre pi\u00f9 verso le carriere ecclesiastiche.\nIn un suo saggio, il medievalista francese Jacques Le Goff, uno dei pi\u00f9 grandi storici del Novecento, dice \"gli intellettuali dell'Occidente divengono, in una certa misura, ma senza alcun dubbio, degli agenti pontifici\".\nNell'Impero bizantino, l'Universit\u00e0 di Costantinopoli, detta anche l'universit\u00e0 degli studi della sala del palazzo di Magnaura, fu riconosciuta come universit\u00e0 nell'848, anche se gli stati dell'Europa occidentale non la riconobbero mai come universit\u00e0. Come la maggior parte delle universit\u00e0 medievali, era stata un'istituzione accademica per molti anni, prima che fosse riconosciuta come universit\u00e0. La nascita della scuola di Costantinopoli fu sotto il regno di Teodosio II (408-450) il 27 febbraio 426."}
{"id": "74263", "revid": "5148", "url": "https://it.wikipedia.org/wiki?curid=74263", "title": "Giacomo Marchi", "text": ""}
{"id": "74265", "revid": "125179665", "url": "https://it.wikipedia.org/wiki?curid=74265", "title": "Linea internazionale del cambio di data", "text": "La linea internazionale del cambio di data \u00e8 una linea immaginaria sulla superficie terrestre, istituita nel 1884, che segue in gran parte il 180\u00ba meridiano. Ogni nuova data comincia a essere contata a partire dal versante occidentale di essa, attraversando poi i diversi fusi orari da est verso ovest.\nNel momento in cui, per esempio, nel fuso orario centrata sulla linea di cambio scatta l'ora 00:00, a ovest della linea sar\u00e0 il 1\u00ba agosto, a est di essa il 31 luglio.\nChi viaggia dall'Asia verso l'America deve contare la stessa data due volte, mentre in direzione opposta bisogna saltare un giorno.\nLe navi in viaggio nell'oceano Pacifico eseguono il cambio di data tradizionalmente a mezzanotte. Si ponga questo esempio: sono le 09:00 UTC del 1\u00ba agosto e due navi in alto mare si stanno per incrociare sulla linea del cambio di data, una nave A diretta dall'Asia verso l'America che dunque sta sul fuso UTC+12 e il cui orologio segna le 21:00 del 1\u00ba agosto e una nave B diretta dall'America verso l'Asia che dunque sta sul fuso UTC-12 e il cui orologio segna le 21:00 del 31 luglio.\n5 minuti dopo attraversano la linea ma continuano entrambe a seguire sul diario di bordo la data che gi\u00e0 segnavano; semplicemente allo scattare della mezzanotte (per semplicit\u00e0 si consideri che le navi non entrino in un ulteriore fuso orario) la nave A segner\u00e0 una sorta di 1\u00ba agosto \"bis\" e la nave B salta dal 31 luglio direttamente al 2 agosto: in quel momento infatti sono le 12:00 UTC del 1\u00ba agosto, le 00:00 del 1\u00ba agosto a est della linea (nave A, entrata in UTC-12), le 00:00 del 2 agosto a ovest della linea (nave B, entrata in UTC+12)\nNecessit\u00e0 della linea del cambio di data.\nIn ciascun punto della Terra l'ora solare \u00e8 stabilita in relazione alla posizione del sole. Questo era ci\u00f2 che accadeva fino a quando le necessit\u00e0 di sincronizzare eventi legati alle comunicazioni (per esempio gli orari ferroviari) impose la necessit\u00e0 di adottare la stessa ora all'interno della stessa nazione o, in caso di nazioni molto estese, all'interno di una fascia longitudinale. Per poter poi sincronizzare le ore anche tra stati diversi nel corso dell'800 il mondo fu suddiviso in 24 fusi orari, ciascuno corrispondente ad una estensione longitudinale corrispondente ad 1/24 dell'angolo giro, cio\u00e8 15\u00b0. Cos\u00ec i fusi furono definiti ciascuno con riferimento ad un meridiano centrale spostato di + o - 15\u00b0 rispetto ai meridiani centrali del fuso ad ovest e ad est rispettivamente; essendo la scelta della posizione dei meridiani arbitraria, venne scelto come meridiano 0 convenzionale, il meridiano di Greenwich e i meridiani centrali ad ovest vennero numerati in sequenza -1, -2, ... -12 mentre quelli ad est vennero numerati in sequenza +1, +2, ... +12. Di conseguenza, viaggiando verso ovest bisogna rimettere all'indietro l'orologio di un'ora ogni volta che si passa al fuso orario precedente; viceversa viaggiando verso est, bisogna mettere in avanti l'orologio di un'ora ogni volta che si passa al fuso orario seguente. Il problema \u00e8 che agendo in questo modo compiendo un viaggio intorno al mondo, si accumulerebbero in questo modo 24 ore in pi\u00f9 o in meno a seconda che si viaggi verso est o verso ovest, ovvero un giorno intero.\nI primi a rendersi conto di questo fenomeno furono i sopravvissuti della spedizione di Ferdinando Magellano. Arrivati alle isole di Capo Verde dopo aver circumnavigato il globo in direzione da est verso ovest e aver tenuto conto dei giorni trascorsi secondo il sole, i marinai erano convinti che fosse il 9 luglio 1522, ma scoprirono che in realt\u00e0 era il 10 luglio.\nCon l'epoca del colonialismo e delle comunicazioni intercontinentali secondo orari prestabiliti il problema di fissare in modo uniforme le date si impose sempre di pi\u00f9.\nCos\u00ec, nel corso della Conferenza internazionale dei meridiani di Washington del 1884 venne istituita la linea del cambio di data lungo il 180\u00ba meridiano, ovvero quello opposto al meridiano di Greenwich.\nPercorso.\nLa denominazione \"linea internazionale del cambio di data\" pu\u00f2 trarre in inganno, perch\u00e9 nessun documento o trattato ufficiale fissa l'effettivo percorso odierno della linea: il 180\u00ba meridiano attraversa in larga parte l'oceano; dove invece passa sulla terraferma, o dove separa isole facenti parte della stessa nazione, pone problemi di natura amministrativa che hanno portato a numerose correzioni al percorso della linea di cambio data, in modo da garantire un'unica data in uso nello stesso Paese.\nQueste correzioni furono tutte stabilite unilateralmente dai paesi interessati. La linea oggi indicata nelle carte geografiche e negli atlanti si basa sostanzialmente sulle indicazioni della marina militare degli Stati Uniti, in quanto maggiore potenza dell'area del Pacifico.\nA nord la linea compie una deviazione verso est per attraversare lo Stretto di Bering tra Russia e Stati Uniti dividendo le Isole Diomede.\nLe Isole Aleutine, territorio degli Stati Uniti, vengono invece passate a ovest. A sud sono alcune isole appartenenti alla Nuova Zelanda a deviare la linea verso est.\nNel Pacifico centrale, la linea \u00e8 stata spostata nel 1995 in direzione orientale per evitare l'attraversamento delle acque di Kiribati, stato della Micronesia, le cui isole sperdute sono distribuite su milioni di chilometri quadrati. Fino a quel momento, uffici statali e aziende ai due lati della linea potevano comunicare solo nei quattro giorni della settimana che erano giorni feriali da entrambe le parti. Questa correzione, avvenuta unilateralmente da parte dello stato gilbertese, non \u00e8 stata per\u00f2 adottata da tutti i geografi e alcuni atlanti continuano a disegnare la linea come una retta. L'isolotto pi\u00f9 orientale di Kiribati divenne cos\u00ec la prima parte del mondo a entrare nell'anno nuovo (la sua isola pi\u00f9 spostata a est, l'isola Carolina, si trova alle coordinate ). Specie nel 2000, questo fatto \u00e8 stato ampiamente utilizzato ai fini del marketing turistico.\nUn'ulteriore correzione \u00e8 avvenuta alla fine del 2011 quando sono passati ad ovest della linea le isole Samoa e Tokelau, tre piccoli atolli dipendenti dalla Nuova Zelanda."}
{"id": "74266", "revid": "94902", "url": "https://it.wikipedia.org/wiki?curid=74266", "title": "Spira", "text": ""}
{"id": "74269", "revid": "125350186", "url": "https://it.wikipedia.org/wiki?curid=74269", "title": "Le origini del totalitarismo", "text": "Le origini del totalitarismo \u00e8 un saggio di Hannah Arendt, terminato nell'autunno del 1949 e pubblicato in prima edizione nel 1951, seguito da una seconda edizione nel 1966 che integra varie aggiunte e revisioni. Riconosciuto alla sua pubblicazione come la trattazione pi\u00f9 completa del totalitarismo - e in seguito definito un classico dal \"The Times Literary Supplement\" - quest'opera viene considerata da molti un testo definitivo di teoria politica dei regimi totalitari, specificamente riguardo alle loro incarnazioni storiche del XX secolo ovvero lo stalinismo e il nazismo. \nUna caratteristica che distingue questo saggio dagli altri principali trattati sull'argomento, \u00e8 la scelta della Arendt di limitare la definizione di totalitarismo soltanto alle due esperienze storiche dello stalinismo e del nazismo, proponendo pertanto una definizione circoscritta del termine \"totalitarismo\" che esclude altre forme di regimi autoritari, dispotici o terroristici esistenti in altre parti del mondo.\nLa tesi centrale \u00e8 che il totalitarismo \u00e8 una forma politica radicalmente nuova, e sostanzialmente diversa dalle forme storicamente note di potere autoritario, come il dispotismo, la tirannide e la dittatura. Laddove ha preso il potere, infatti, il totalitarismo - diversamente dalle altre forme autoritarie - ha distrutto le tradizioni politiche e l'ordine sociale precedente. Il totalitarismo, secondo la Arendt, porterebbe all'estremo le caratteristiche della societ\u00e0 di massa, tra cui l'isolamento e l'intercambiabilit\u00e0 degli individui. Il totalitarismo non pretende solo la subordinazione politica degli individui, ma invade e controlla anche la loro sfera privata. La missione del regime totalitario \u00e8 sostituire la societ\u00e0 esistente con una radicalmente nuova, e con una diversa forma di umanit\u00e0. I sistemi totalitari, inoltre, perseguono sempre una politica estera apertamente diretta al dominio mondiale. L'essenza politica di questa nuova forma di governo \u00e8 il \"terrore\", e il suo principio di azione \u00e8 il pensiero ideologico.\nContenuto.\n\u00c8 un'opera di grandi dimensioni (tra le 650 e le 750 pagine, a seconda delle edizioni) dalla struttura piuttosto complessa.\nSi compone di tre parti: la prima parte tratta dell'antisemitismo - tematica che la Arendt aveva studiato a fondo gi\u00e0 prima dell'avvento del nazismo - analizzando la storia europea del fenomeno nel primo e medio XIX secolo, e con una analisi, nel quarto capitolo, del caso Dreyfus; la seconda parte, comprendente i capitoli dal 5. al 9., tratta dell'imperialismo, analizzando varie tematiche tra cui l'espansione coloniale europea dal 1884 alla prima guerra mondiale, l'ascesa della borghesia, le forme di razzismo e varie \"teorie della razza\", diversi tipi di nazionalismo e altre caratteristiche degli stati, osservando in particolare una tensione tra le istanze economiche della borghesia e le forma istituzionale dello stato nazionale e dei diritti umani; la terza e ultima parte (capitoli 10-13) tratta delle istituzioni e delle azioni dei movimenti totalitari, focalizzandosi sulle esperienze storiche della Germania nazista e dell'Unione Sovietica nel periodo staliniano, esaminando il fenomeno totalitario nelle diverse fasi, prima e dopo la presa del potere. L'ultimo capitolo (il tredicesimo) osserva specificamente due caratteristiche salienti che definiscono il totalitarismo, il ruolo dell'ideologia e l'uso del terrore. \nL'autrice discute la trasformazione delle classi sociali in masse, il ruolo della propaganda nel mondo non totalitario (all'esterno della nazione come nella popolazione ancora non totalitarizzata) e l'uso del terrore, condizione necessaria a questa forma di governo.\nLa Arendt ritiene che l\"'atomizzazione\" sociale e l'alienazione degli individui, caratteristica tipica delle societ\u00e0 contemporanee, costituisca il presupposto che rende possibile e favorisce l'instaurazione della forma di governo totalitaria. Osserva anche come il suddito ideale del regime totalitario non sia tanto l'individuo fanatico e ideologizzato, quanto piuttosto l'individuo conformista e passivo, laddove il totalitarismo stesso ha come presupposto, e favorisce, la riduzione dell'uomo a una sorta di macchina adatta a essere parte di un sistema di dominio totale.\nAntefatti.\nLe prime due parti, per complessivi nove capitoli, analizzano processi storici e l'evolversi di circostanze antecedenti la nascita dei regimi totalitari. In essi, la Arendt ricerca quei meccanismi economici, sociali e culturali che sono alla base dell'instaurarsi dei totalitarismi.\nL'antisemitismo.\nNel primo capitolo, \"l'antisemitismo e il buon senso\", la Arendt motiva la scelta di approfondire questa tematica, notando come l'antisemitismo abbia svolto un ruolo di catalizzatore per l'ideologia nazista e sia in seguito stato adottato da Stalin, mutuandolo proprio dal nazismo.Si interroga su questa coincidenza, ritenendola non casuale.\nI capitoli successivi descrivono l'evoluzione storica dell'antisemitismo europeo, i meccanismi politici e le tematiche a esso sottostanti. \nI banchieri ebrei furono da sempre prestatori eccellenti per lo stato nazionale: paradossalmente, furono loro a fornirgli i capitali necessari a permettere l'istituzione di monopoli e lotterie, con cui lo stato si affranc\u00f2 dal bisogno di prestiti: nessun gruppo finanziario gentile aveva fiducia nelle capacit\u00e0 finanziarie degli stati. Verso la met\u00e0 del XVIII secolo praticamente ogni corte aveva un proprio finanziatore ebreo, la cui influenza veniva sfruttata dalle piccole comunit\u00e0 ebraiche: attraverso quest'ultimo avevano un canale privilegiato per esprimere i propri problemi a corte, e questo contribu\u00ec a far sorgere un diffuso sentimento antiebraico tra i contadini gentili. Prestavano inoltre la loro fama e le loro conoscenze internazionali; la loro fitta rete di relazioni internazionali li rendeva pertanto sospettati di poter manovrare i singoli stati mediante una societ\u00e0 segreta. Genericamente, poich\u00e9 gli ebrei erano il solo gruppo sociale a poter essere identificato come \u201camico dello stato\u201d, ogni classe o gruppo che fosse in tensione con quest'ultimo riversava il proprio odio verso l'ebreo.\nSe questi sono dunque motivi di odio antiebraico, l'antisemitismo vero e proprio sarebbe nato in Prussia nel 1807, cio\u00e8 subito dopo la sconfitta prussiana per mano dell'esercito di Napoleone Bonaparte con la battaglia di Austerlitz. La successiva abolizione generalizzata dei privilegi, imposta da Bonaparte, ebbe come effetto un conflitto fra l'aristocrazia e lo stato, in cui gli aristocratici presero gli ebrei come bersaglio identificandoli come un \"simbolo dello stato\" - sebbene gli ebrei in realt\u00e0 fossero stati i primi a essere danneggiati dall'abolizione dei privilegi. Ogni uomo politico (come del resto gli ebrei pi\u00f9 ricchi) aveva, poi, ottimi motivi per ritardare l'assimilazione ebraica: i ricchi ebrei continuavano a essere \u201cebrei speciali\u201d (e quindi potenti) per le loro comunit\u00e0, mentre i politici potevano vantarsi di proteggere l'apparente cristianit\u00e0 dello stato e allo stesso tempo non concedevano privilegi agli ebrei poveri delle regioni riannesse alla Prussia dopo il congresso di Vienna del 1816.\nLa forma di antisemitismo pi\u00f9 moderna del XIX secolo fu quella dei primi partiti e movimenti antisemiti in ambiente democratico. In particolare i movimenti, sfruttando la povert\u00e0 generale della piccola borghesia - prodotta da spregiudicate avventure come quella della compagnia di Panama (e la correlata sfiducia nel classico sistema dei partiti) - ottennero vasta popolarit\u00e0 proclamandosi \u201cal di sopra dei partiti, contro nobili e giudei\u201d per sostituirsi allo stato nazionale. Ci\u00f2 \u00e8 confermato dalla loro riluttanza a diffondere l'antisemitismo nei partiti esistenti: non si voleva cacciare gli ebrei dal sistema politico, quanto piuttosto usare la permanenza degli ebrei nel sistema dei parti, e invocare la cacciata degli ebrei come leva e come pretesto per sostituire tutti gli apparati dei partiti tradizionali e la struttura dello stato nazionale. \nQueste caratteristiche dell'antisemitismo politico ebbero la loro massima espressione in Austria, nel partito movimento liberale pangermanista \"Deutschnationale Bewegung,\" capeggiato da Georg von Sch\u00f6nerer. L'Impero austro-ungarico era stato sempre tormentato da differenze sociali tra le varie etnie, le quali avevano tutte buoni motivi per essere scontente del governo degli Asburgo. Utilizzando la consueta identificazione tra stato ed ebrei, Sch\u00f6nerer ebbe buon gioco nel raccogliere consenso invocando la cacciata degli ebrei e l'unificazione con la Germania (sebbene sopravanzato dai socialcristiani di Karl Lueger, che ottennero il consenso della destra tradizionale: Sch\u00f6nerer, infatti, fomentava anche pulsioni anticattoliche). Se in Austria l'apice dell'antisemitismo tradizionale si ebbe alla fine del XVIII secolo, in Francia fu invece prematuro: l'ebreo era perseguitato per retaggio dell'illuminismo, che in esso vedeva una figura chiave nell'appoggio all'aristocrazia; queste motivazioni arcaiche ne limitarono l'attrazione esercitata nel XX secolo.\nNei venti anni tra il declino dei partiti antisemiti e la prima guerra mondiale si ebbe l'et\u00e0 aurea della sicurezza: l'imperialismo e l'espansione economica divennero le sole materie di cui si occupassero i politici (e in grado di far presa sulle masse); nessuno sembrava accorgersi dell'imminente collasso delle strutture politiche tradizionali, e l'antisemitismo politico si sciolse come neve al sole; si tramut\u00f2 nell'astio che il medio borghese provava per l'ebreo banchiere, membro della ricca \u00e9lite a cui sognava di appartenere.\nIl mondo accetta difficilmente l'idea che l'uguaglianza non spetti a tutti gli uomini come ad esseri uguali tra loro, bens\u00ec a tutti gli uomini in quanto esseri diversi ma di pari dignit\u00e0. L'esempio pi\u00f9 clamoroso si ha con gli ebrei: quando fu loro accordata l'emancipazione, fu sempre nei confronti di persone fuori dall'ordinario, e sempre da parte di ristretti gruppi di intellettuali. Questi ultimi trattavano l'ebreo come proprio pari non perch\u00e9 ritenessero ogni uomo pari all'altro, ma perch\u00e9 ottima dimostrazione di come potessero esserci uomini normali e degni di stima anche all'interno della categoria dei diversi: l'ebreo si distingueva come essere sollevatosi dalla misera base. E, nel caso dei salotti parigini, si aggiungeva una morbosa attrazione verso lo sporco, l'indegno, che nell'ebreo trovava il suo apice; non cambiava pertanto l'idea che si aveva degli ebrei, quanto il modo di rapportarsi agli stessi. Durante tutto il XIX secolo, l'ebreo non cercher\u00e0 di prendere coscienza della figura di \"paria\" del suo popolo e modificarla, bens\u00ec di diventare egli stesso un \"parvenue\", ci\u00f2 che non si \u00e8, mediante l'accettazione nei salotti bene.\nAlla fine del 1894 Alfred Dreyfus, ufficiale dello stato maggiore francese, ebreo, viene accusato di aver venduto informazioni militari alla Germania. Il solo ufficiale dell'esercito convinto della sua innocenza, Piquart, viene trasferito a un incarico ad alto rischio in Tunisia (1896); da qui scoprir\u00e0 che Dreyfus \u00e8 stato incolpato per via di una maldestra falsificazione ad opera dell'ufficiale francese Walsin Esterhazy e lo comunicher\u00e0 al senato nel 1897. Nel teso clima di fine secolo questo processo divider\u00e0 la popolazione in una lotta tra conservatori e radicali (antidreyfusards e dreyfusards): ogni processo in quegli anni era guardato come la conferma o meno dell'avvenuta uguaglianza, e la situazione era complicata dall'antisemitismo seguente il fallimento della compagnia del Canale di Panama. Persa completamente la fiducia nello stato, la media borghesia colpita dalla crisi reclamava la \"mano forte\" ed antichi valori: esattamente le doti che esercito e clero (i gesuiti in special modo) proclamarono proprie, cavalcando l'ondata di sdegno e antisemitismo nella speranza di poter ripristinare la monarchia. Furono avversati e sconfitti, oltre che da Piquart, da illustri personaggi come \u00c9mile Zola e Georges Clemenceau: questi ultimi pubblicando articoli e guidando manifestazioni - sebbene fatti oggetto di agguati alle proprie abitazioni - costrinsero l'esercito quantomeno a congedare Esterhazy con disonore e si batterono per la revisione del processo, la quale avvenne in tutta furia nel 1899 (non discolpando Dreyfus ma concedendogli la grazia, per evitare ulteriori disordini durante l'esposizione universale di Parigi del 1900). \nDivenuto primo ministro, Clemenceau nel 1906 fece discolpare Dreyfus dalla corte di cassazione.\nL'imperialismo.\nL'imperialismo fu la naturale valvola di sfogo per capitali e uomini superflui: le aziende operanti sui mercati nazionali - ormai saturi \u2013 necessitavano di impiegare in qualche modo i capitali accumulati negli anni, mentre allo stesso tempo decine di migliaia di persone - rese superflue al mercato del lavoro dalle continue migliorie ai processi di produzione \u2013 necessitavano di impiego. Come nella rivoluzione francese il feudalesimo fu abbattuto prima nelle regioni in cui era meno forte (il popolo non tollera chi non contribuisce alla societ\u00e0; un signore feudale senza poteri ma ancora ricco diventa estremamente superfluo, esattamente come un capitalista che non offre un lavoro), era facile prevedere che si sarebbero potute verificare tensioni per via di queste due classi. L'apparente uovo di colombo fu l'espansione delle industrie sulle colonie: per la prima volta era la borghesia, il capitale, ad espandersi per proprio conto in terre straniere.\nPrima dell'imperialismo le teorie razziali avevano valenza di semplici opinioni, e come tali confutabili; \u00e8 solo con l'imperialismo che queste ultime diventano vere ideologie, cio\u00e8 singole ipotesi con cui si riesce a spiegare qualsiasi aspetto della vita.\nLa razza e la burocrazia divennero i pilastri dell'espansione imperialista. Solitamente si usava colonizzare una terra nel caso essa fosse stata ricca e scarsamente abitata, o impiantarvi una stazione marittima nel caso mancassero questi due requisiti. Nel Sudafrica gli olandesi attuarono la seconda opzione, usandolo come base per l'India per poi dimenticarsi dei propri uomini una volta aperto il canale di Suez; questi ultimi erano i Boeri, o Afrikaner, che si erano garantiti la sopravvivenza in terre cos\u00ec ostili sfruttando la propensione delle popolazioni autoctone a crederli esseri superiori per renderli schiavi. Quando in Sudafrica si scoprirono miniere di diamanti e folle di nobili avventurieri inglesi e scarti della societ\u00e0 vi si riversarono, a contatto con i boeri ne mutuarono il razzismo; la madrepatria scopr\u00ec cos\u00ec che era possibile usare la sola forza bruta per assicurarsi il controllo di una popolazione. Il controllo istituzionale era invece affidato alla burocrazia imperialista: il primo e pi\u00f9 fulgido esempio di questa fu l'inglese Lord Cromer.\nI \"panmovimenti\", attivi gi\u00e0 dal 1870 (vedasi il partito pangermanista di Schonerer) con l'avvento dell'imperialismo iniziano a farsi violenti: Se i paesi con sbocchi sul mare si arrogano il diritto di espandersi negli altri continenti, i panmovimenti reclamano il diritto di annettere le terre loro confinanti; a differenza dell'imperialismo d'oltremare, in questo imperialismo continentale non \u00e8 il capitale il motore ultimo delle azioni, quanto \u201cun'ampliata coscienza etnica\u201d e un nazionalismo tribale: l'idea che il proprio popolo fosse eletto da Dio al dominio, e che solo la divisione lo impedisse. Pangermanisti e panslavisti facevano affidamento sulle frustrazioni dei popoli che non avevano un proprio stato o non erano rappresentati; quando invece lo avevano \u2013 come i pangermanisti tedeschi \u2013 fidavano sulla frustrazione del popolo per non poter partecipare al banchetto dell'imperialismo d'oltremare. Crocevia di queste pulsioni fu l'Impero austro-ungarico, dilaniato da pangermanisti austriaci e panslavisti ungheresi. Come gi\u00e0 accennato prima, entrambi i movimenti erano intrisi di antisemitismo \u2013 come naturale, dato il loro odio nei confronti dello stato e l'identificazione dell'ebreo con questo \u2013 che sfogavano in violente azioni contro le comunit\u00e0 ebraiche: il loro assoluto disprezzo per la legalit\u00e0 era mutuato dall'arbitrariet\u00e0 propria dell'Impero austro-ungarico e dell'Impero russo, i quali non si facevano eccessivi scrupoli a disprezzare le proprie stesse leggi. I panmovimenti non riuscirono mai a sovvertire l'ordine nazionale, ma sfruttando bene la mancanza di fiducia del popolo nei confronti dei partiti tradizionali - corrotti o impossibilitati ad agire per il bene della popolazione - evidenziarono come lo stato nazionale non avesse mai risposto alle esigenze della popolazione.\nDopo la prima guerra mondiale quel che restava dell'Impero austro-ungarico fu diviso in stati, ovviamente a loro volta suddivisi in minoranze (date le peculiari caratteristiche dell'Europa dell'est). Senza l'oppressiva burocrazia dell'impero, cade il mito dell'unione tra Stato (organo di governo) e nazione (popolo): dalla rivoluzione francese in poi si era sempre dato per scontato che il primo fosse diretta espressione del secondo, e il conferire i diritti umani ai propri cittadini avrebbe significato conferirli a tutto il popolo. In un contesto in cui non si poteva neanche definire un popolo come numericamente prevalente sull'altro (Cecoslovacchia, ad es.) e gli apolidi si erano affacciati sulla scena, si presentava il problema di cosa farne: non era possibile naturalizzarli in blocco, n\u00e9 dare asilo politico alle masse; rimpatriarli era impossibile perch\u00e9 non desiderati.\nIl totalitarismo.\nIl regime totalitario, basato sul moto perpetuo, viene dimenticato in fretta quando quest'ultimo si arresta: basato sulle masse, deve fare i conti con la volubilit\u00e0 naturale di queste ultime, specie se private dell'influenza del regime. La massa, a differenza della plebe, non \u00e8 una caricatura della borghesia: \u00e8 il risultato del crollo di ogni classe sociale dovuto alla disoccupazione e alla miseria; \u00e8 lo specchio di ogni classe sociale che non esiste pi\u00f9. La massa \u00e8 amorfa nei confronti della vita e sfiduciata nei confronti del sistema dei partiti: in quest'ultimo ogni partito rappresentava una classe sociale, della quale i membri del partito si occupavano per difenderne gli interessi mediante la politica; cos\u00ec facendo, essi lasciavano agli altri appartenenti alla stessa classe la possibilit\u00e0 di condurre una vita apolitica. Alla caduta delle classi sociali i partiti tradizionali non rappresentarono pi\u00f9 nulla se non la volont\u00e0 di tenere in piedi il vecchio sistema; ma chi lo avrebbe voluto, in un sistema che fino ad allora aveva garantito solo miseria e alienazione? Cade quindi un altro mito della rivoluzione francese: che tutto il popolo si interessasse della politica, e chi non lo facesse fosse solo una minoranza (o se anche maggioranza, sarebbe stata irrilevante, semplice sfondo). Il totalitarismo necessita di masse senza la scintilla dell'individualit\u00e0 (ottimo motivo per cui si pu\u00f2 definire il primo movimento antiborghese).\nCome le masse, gli intellettuali appoggiavano i movimenti totalitari: essi avevano rifiutato il vecchio sistema basato sulle classi sociali prima che queste ultime sparissero, e avrebbero salutato con gioia qualsiasi cosa significasse un netto cambiamento rispetto al passato. Se le masse ammiravano Hitler come loro campione (un diseredato come loro), gli intellettuali lo ammiravano come estremo sovvertimento dell'ordine costituito: un plebeo gretto, meschino ma almeno schietto, posto al comando della nazione avrebbe messo in riga tutti i politicanti borghesi gretti e meschini quanto lui, ma fondamentalmente ipocriti. Al trionfo, Hitler li liquider\u00e0, come \u00e8 ovvio: un intellettuale \u00e8 pur sempre un'espressione di individualit\u00e0. La stessa cosa accadde nella Russia bolscevica, con maggiore ferocia se possibile. Una intera generazione di artisti, scrittori, registi, pensatori e poeti fu sterminata dal regime. Si salv\u00f2 solo chi ebbe modo di fuggire facendosi esule, o di diventare invisibile in patria.\nPlebe ed \u00e9lite, quindi, seguono naturalmente il movimento totalitario; la massa, invece, va prima convinta: a questo pensa la propaganda. Essa serve sia per le masse non totalitarizzate, che per il mondo esterno, che per i membri del partito non ancora totalitari. Con essa si propugna l'ideologia, per mezzo del terrore (che \u00e8 coadiuvante della propaganda, ma anche motore del movimento) e, in misura minore, della scienza. Una volta raggiunto il potere la propaganda viene sostituita dall'indottrinamento. L'abilit\u00e0 propagandistica dei nazisti non fu frutto di belle parole o dell'invenzione di nuovi concetti: essi scelsero tra le teorie gi\u00e0 esistenti quelle che facevano pi\u00f9 presa sulla massa (come l'antisemitismo). Il campo in cui invece furono realmente originali fu l'organizzazione: il nazismo era strutturato come un'organizzazione a strati. I frontisti erano i meno totalitari, poi venivano i membri del partito, poi le gerarchie pi\u00f9 alte del partito, eccetera. Questo \u00e8 dovuto all'ideologia: il nazismo proclama di avere contro (e dover combattere) tutto il mondo: agli occhi di chi sta pi\u00f9 in alto nella scala gerarchica, lo strato immediatamente precedente \u00e8 il mondo non totalitario. Questa organizzazione vale in due sensi: conforta i membri del partito, e fa vedere alle masse ancora non totalitarizzate il lato meno estremo dei nazisti. Altra peculiarit\u00e0 nazista fu il duplicare qualsiasi organizzazione statale: formazioni paraprofessionali di medici, avvocati e quant'altro. Questo gli permise di sostituire rapidamente tutto l'apparato statale con uomini di fiducia, oltre che far sentire ogni ramo della societ\u00e0 rappresentato nel nazismo. Al centro di tutto c'\u00e8 il capo, ultimo strato dell'organizzazione, che si assume ogni responsabilit\u00e0 per quello che fanno i suoi uomini. Cos\u00ec facendo difende il movimento dall'esterno e allo stesso tempo (prendendosi le responsabilit\u00e0 di tutti) fa in modo che la vittima del terrore nazista non sappia da chi venga l'ordine (se non dal capo, un'entit\u00e0 irraggiungibile). \u00c8 quindi una organizzazione simile a quella delle societ\u00e0 segrete: gerarchie secondo il grado di devozione e potere accentrato. Inoltre essa \u00e8 caratterizzata da un'iniziazione e un rituale: la prima fu messa in atto con l'esame della razza, il secondo con l'adunata oceanica.\nUna volta conquistato il potere, il regime consegna il potere ai suoi duplicati dell'autorit\u00e0; ogni organizzazione tradizionale, come lo stato stesso, perde di valore e vi vengono confinati i meno utili alla causa. Il potere non \u00e8 dello stato ma del partito: tanto pi\u00f9 un'istituzione \u00e8 in vista, tanto meno potere ha; chi conta \u00e8 colui che \u00e8 meno in vista, e questi a sua volta non fa che il volere del capo, essenziale al movimento. L'immensa macchina burocratica che si viene a creare ha ragion d'esistere solo perch\u00e9 il nazismo ragiona in termini non utilitaristici: lo spreco di denaro e le sovrapposizioni di ruoli sono giustificabili di fronte all'ideale razziale, specialmente se guardate come fastidi momentanei in una futura storia millenaria. La sicurezza del dominio futuro si nota anche dall'applicazione di leggi retroattive nei paesi conquistati: si punisce chi non si \u00e8 attenuto alla legge del Fuhrer quando \u00e8 stata proclamata; era gi\u00e0 in vigore anche nel proprio paese, mancavano solamente gli uomini (i soldati della Wehrmacht) incaricati di farla rispettare.\nIl duplicato pi\u00f9 importante \u00e8 la polizia segreta: conquistato il potere, il movimento devia i fondi della polizia segreta ufficiale a favore della propria; quest'ultima all'estero prepara il terreno per il futuro dominio, mentre all'interno si occupa del nemico oggettivo: poich\u00e9 un regime totalitario si basa sul moto perpetuo, una volta cessati i focolai di resistenza ha bisogno di un altro nemico contro cui scagliarsi, possibilmente un nemico che possa essere ritenuto tale dal mondo esterno, come gli ebrei, o la borghesia occidentale. Questi ultimi sono i nemici oggettivi, quelli la cui colpevolezza \u00e8 provata: sono colpevoli di non essere desiderati. Alla Gestapo, pertanto, sar\u00e0 accordata pi\u00f9 fiducia che a una qualsiasi polizia segreta ufficiale: non avr\u00e0 mai il compito di scoprire chi trama contro il regime, n\u00e9 avr\u00e0 potere di ignorarli o favorirli. Sar\u00e0 semplicemente la prima a sapere, dopo il capo, chi deve essere ucciso. Non esistendo pi\u00f9 la fase investigativa, il sospetto di reato viene sostituito dal delitto possibile: chiunque abbia la possibilit\u00e0 di fare qualcosa contro il regime \u00e8 riconosciuto colpevole; Josif Stalin utilizzer\u00e0 questo concetto facendo epurare tutte le cariche del partito con sufficiente autorit\u00e0 per preparare un colpo di Stato, ad esempio. Questi concetti vengono abbandonati solo al raggiungimento del completo totalitarismo: da qui, le vittime verranno scelte a caso, nella negazione suprema della libert\u00e0: il regime non consente di scegliere neppure se diventare colpevole o meno; non consente di scegliere il suicidio in quanto - dopo anni di condizionamento atto a cancellare l'individualit\u00e0 \u2013 il condannato non ha neppure pi\u00f9 la volont\u00e0 per farlo. Se avesse conservato parte della propria personalit\u00e0, quest'ultimo sa che sarebbe un gesto inutile: il proprio suicidio non ispirerebbe nessuno alla ribellione, perch\u00e9 nessuno saprebbe neppure del suo martirio. Nel regime nazista la gente non muore, sparisce dal mondo, mediante l'eliminazione delle condizioni necessarie al ricordo e di chi potrebbe ricordare. Nella Russia bolscevica era una pratica consolidata gi\u00e0 all'inizio degli anni trenta, quando erano stati creati i gulag (campi di lavoro forzati), e si daranno perfino casi di carestia di massa provocate dal partito al potere per piegare stati satelliti restii.\nPer i partiti totalitari il campo di concentramento \u00e8 un laboratorio per l'annientamento della personalit\u00e0, prima ancora che per lo sterminio. In questo ambiente completamente chiuso al mondo non totalitario, il prigioniero vede solo inumani esecutori. Non ha contatti con altre categorie di detenuti a parte la propria, n\u00e9 finisce mai nel lager per qualche motivo: chi compie un reato finisce in carcere, e solo quando avr\u00e0 scontato la pena prevista dalla legge sar\u00e0 deportato, di modo che sia chiaro che non finisce l\u00ec per propria scelta; non perch\u00e9 ha scelto di essere contro il regime e agire di conseguenza, ma perch\u00e9 il regime ha scelto di essere contro di lui. Non a caso il criminale \u00e8 praticamente il solo a poter diventare \"kap\u00f2\": proprio perch\u00e9 sa di essere quantomeno indesiderabile, trova un motivo per spiegare la propria deportazione. Compiuta la distruzione dell'uomo come soggetto di diritto, si passa ad annullare la personalit\u00e0 morale: si rende impossibile il martirio non permettendo a nessuno di venirne a conoscenza, n\u00e9 \u00e8 possibile morire per conto proprio piuttosto che aiutare il regime; ad esempio, si viene posti di fronte alla scelta se aiutare la rivoluzione tradendo amici che cospirano o non aiutarlo lasciandoli cospirare, ma facendo cos\u00ec condannare la propria famiglia. \nUna volta distrutta la personalit\u00e0 morale, dell'essere umano rimane solo l'individualit\u00e0, la consapevolezza di essere unico; ma venendo quest'ultima in larga parte dalle proprie scelte e convinzioni morali, quel che ne rimane \u00e8 solo la conoscenza del proprio nome e del proprio modo di reagire alle condizioni in cui ci si trova. Nulla che un numero di serie e un trattamento ugualmente umiliante (come la deportazione nudi nei carri bestiame) per tutti non possa cancellare. Il nazismo nel lager riduceva l'uomo a un fascio di nervi - n\u00e9 pi\u00f9 n\u00e9 meno che una bestia - per imparare e riprodurne il pi\u00f9 possibile i risultati sui propri cittadini. Si direbbe una menzogna affermando che il nazismo fosse pi\u00f9 avverso agli ebrei che al popolo tedesco: esso era ugualmente contro ogni forma dell'essere umano; non voleva far s\u00ec che il popolo tedesco conquistasse il mondo, quanto riorganizzare la natura umana. Come gi\u00e0 stava accadendo nella Russia comunista, dove si teorizzava e praticava la teoria della creazione del cosiddetto \"Uomo Nuovo\".\nPopolarit\u00e0 e citazioni successive.\nDopo la pubblicazione di \"Le origini del totalitarismo\" Hannah Arendt \"era diventata una celebrit\u00e0 negli Stati Uniti. Era considerata dall\u2019opinione pubblica ma anche negli ambienti di una certa \"intellighenzia\", una pensatrice che aveva contribuito in modo radicale a definire la specificit\u00e0 del fenomeno totalitario\". Di conseguenza, \"storici e politologi di tutto il mondo hanno negli ultimi decenni, soprattutto dopo la pubblicazione, nel 1951, della prima edizione delle \"Origins of Totalitarianism\" di Hannah Arendt, teorizzato, studiato e discusso ampiamente gli specifici caratteri e il significato pi\u00f9 generale del moderno \u00abtotalitarismo\u00bb, con particolare riferimento alle esperienze nazista, stalinista e fascista\".\nColpirono il grande pubblico le modalit\u00e0 con cui aveva illustrato \u00abil \u201cterrore\u201d totalitario che comincia col \u201cdisporre\u201d i corpi delle vittime promesse allo sterminio di massa attraverso un triplice annichilimento della loro umanit\u00e0: come persona giuridica, come persona morale e come individualit\u00e0 differenziata\u00bb. Una delle questioni pi\u00f9\nangoscianti sollevate dall\u2019olocausto apparve, dalla lettura del testo, \"l\u2019attribuzione della responsabilit\u00e0 per\ngli orrori avvenuti e non solo la responsabilit\u00e0 degli autori \u2013 cio\u00e8 di coloro\nche diedero gli ordini e di coloro che obbedirono agli ordini \u2013 ma anche di\ntutti i cosiddetti \u2018spettatori\u2019, che attivamente o passivamente sostennero i\nnazisti\".\nPi\u00f9 di recente, se ne \u00e8 richiamato \"il paradosso della tarda modernit\u00e0, rivelato da Hannah Arendt: il regime pi\u00f9 libero che produce il regime pi\u00f9 repressivo e criminale, ignoto alla storia passata. La democrazia, regime del rispetto e della moderazione, si mostra incapace di governare in quei momenti difficili nella vita di un popolo, che sono stati chiamati \u00abstati d'eccezione\u00bb\" da Carl Schmitt, per cui alla fine \"anche in Italia e in Germania il totalitarismo fu scelto dai cittadini con elezioni democratiche\". Il paradosso \u00e8 affrontato dai moderni opinionisti in due modi: c'\u00e8 chi sostiene che \"dalla nostra posizione, gi\u00e0 in pieno secolo XXI, osserviamo con la tranquillit\u00e0 della superiorit\u00e0 storica che ci assicura che nulla di tutto ci\u00f2 \u00e8 possibile che riaccada; ovvero, c'\u00e8 chi paventa che al crocevia tra la solitudine e la ribellione dei ceti medi (passaggio dalla plebe alla massa), sta \u00abaccampato il populismo, interessato ad entrambe. Tutti diversi tra loro, i \"leader\" radicali hanno un tratto in comune: propongono soluzioni semplici a problemi complessi (il \"puerilismo\", lo chiamava Huizinga) danno sempre la colpa ad un nemico esterno, attaccano un potere gigantesco e indefinito, berciano sulle \u00e9lite, si rinchiudono nell'ossessione territoriale, immaginano complotti perch\u00e9 investono su un indebolimento dello spirito critico a vantaggio di una visione mitologica dell'avventura presente\u00bb."}
{"id": "74270", "revid": "2175", "url": "https://it.wikipedia.org/wiki?curid=74270", "title": "Hell's Angels", "text": ""}
{"id": "74271", "revid": "614400", "url": "https://it.wikipedia.org/wiki?curid=74271", "title": "Marshall Stone", "text": "Si iscrive alla Harvard University nel 1919 e consegue il dottorato nel 1926, avendo come supervisore George Birkhoff e con una dissertazione dal titolo \"Ordinary Linear Homogeneous Differential Equations of Order n and the Related Expansion Problems\".\nSi interessa quindi di problemi concernenti gli sviluppi in serie di funzioni ortogonali. Dal 1931 al 1933 insegna alla Yale University;\npassa quindi alla Harvard University presso la quale diventa full professor nel 1937. Affronta poi problemi riguardanti la teoria spettrale posti dalla impostazione basata sulla teoria dei gruppi della meccanica quantistica. Nel 1934, nel corso di questi studi dimostra il teorema di rappresentazione noto con il suo nome. In seguito generalizza un risultato di Karl Weierstra\u00df sulla approssimazione uniforme mediante polinomi ottenendo quello che oggi viene comunemente chiamato teorema di Stone-Weierstrass. Durante la seconda guerra mondiale si occupa di ricerche militari segrete. Nel 1946 passa al dipartimento di matematica dell'Universit\u00e0 di Chicago; qui sviluppa un'attivit\u00e0 che gli consente di attrarre personalit\u00e0 quali Saunders Mac Lane, Shiing-shen Chern e Andr\u00e9 Weil e di far diventare il dipartimento un centro matematico di eccellenza. A Chicago rimane fino al pensionamento nel 1968."}
{"id": "74272", "revid": "599", "url": "https://it.wikipedia.org/wiki?curid=74272", "title": "Marshall Harvey Stone", "text": ""}
{"id": "74273", "revid": "1921867", "url": "https://it.wikipedia.org/wiki?curid=74273", "title": "Stone", "text": ""}
{"id": "74274", "revid": "287204", "url": "https://it.wikipedia.org/wiki?curid=74274", "title": "Birkhoff", "text": ""}
{"id": "74282", "revid": "4252", "url": "https://it.wikipedia.org/wiki?curid=74282", "title": "Mausoleo di Moulay Ismail", "text": "Contenente le spoglie del sultano Moulay Ismail, il Mausoleo di Moulay Ismail \u00e8 un tempio del Marocco accessibile anche a chi non \u00e8 di religione musulmana (fatta eccezione per il venerd\u00ec pomeriggio). Situato nella \u00e8 medina (citt\u00e0 vecchia) di Mekn\u00e8s, vi si accede dalla imponente porta Bab Mansour o dalla pi\u00f9 modesta Bab Djemaa en Nouar.\nIl mausoleo venne eretto quando il sultano era ancora in vita, e tuttora \u00e8 assidua la venerazione per Moulay Ismail il quale, bench\u00e9 fu un sultano assolutamente dispotico, viene ricordato per le sue conquiste, scacci\u00f2 gli spagnoli da Larache e gli inglesi da Tangeri e fu un custode dell'islamismo pi\u00f9 ortodosso, che form\u00f2 le basi delle leggi della dinastia alawide.\nL'interno del mausoleo, al quale si accede attraversando due cortili, \u00e8 decorato con ceramiche \"zellige\" e da stucchi elaborati, senza essere un'opera particolarmente fastosa, e solo i musulmani possono arrivare alla parte pi\u00f9 interna del santuario ove si trova il sarcofago."}
{"id": "74287", "revid": "1318658", "url": "https://it.wikipedia.org/wiki?curid=74287", "title": "Vita di Galileo", "text": "La Vita di Galileo (in tedesco: \"Leben des Galilei\") \u00e8 un'opera teatrale di Bertolt Brecht, di cui esistono numerose versioni e revisioni. Le principali (versione danese, versione statunitense e versione berlinese) risalgono rispettivamente agli anni 1938/39, 1943-45 e 1956. L'opera si concentra sulla vita di Galileo Galilei, con particolare attenzione al processo dell'inquisizione e all'abiura dello scienziato.\nTrama.\nLa vicenda si apre nel 1609 a Padova, dove il protagonista, Galileo Galilei, sta sottoponendo a verifica sperimentale il nuovo sistema copernicano, cercando di spiegarlo ad Andrea Sarti, il figlio di dieci anni della governante. Nei sogni di Galileo, infatti, in futuro tutti studieranno le nuove scoperte astronomiche poich\u00e9, dice, da quando l'uomo ha cominciato a solcare il mare e incontrare nuovi continenti, ha fame di nuove scoperte. Nonostante i discorsi e le spiegazioni dell'illustre scienziato, Andrea fatica a capire come sia possibile che, sebbene lui veda il Sole spostarsi, questo sia in realt\u00e0 fermo e sia invece la terra a muoversi: Brecht fa in tal modo pronunciare ad Andrea tutte le teorie rivendicate dagli oppositori di Copernico sulla supposta struttura geocentrica del cosmo. Arriva quindi la governante, risentita per le assurdit\u00e0 che Galileo racconta al figlio, e annuncia l'arrivo di Ludovico Marsili, un giovane nobile che vuole studiare con Galileo. Ludovico in realt\u00e0 si occupa di cavalli ed \u00e8 molto ignorante in fatto di scienze, ma essendo appena arrivato dai Paesi Bassi racconta ingenuamente a Galileo della nuova invenzione di cui tutti lass\u00f9 parlano: il cannocchiale. \nPoco dopo, Galileo ha un incontro con Priuli, procuratore allo studio di Padova: questi gli rifiuta l'aumento di stipendio che Galileo aveva richiesto per potersi dedicare unicamente alla ricerca; lo scienziato mostra un notevole risentimento nei confronti della Repubblica di Venezia, che, in cambio della protezione dall'Inquisizione, assegna ai suoi studiosi stipendi miseri. Galileo, che nel frattempo ha riflettuto sul racconto di Ludovico, rivela quindi a Priuli di avere una nuova invenzione in ballo, che gli assicurer\u00e0 i soldi che merita. L\u2019azione si sposta quindi a Venezia, dove Galileo consegna alla Repubblica la sua nuova invenzione - il cannocchiale di cui ha sentito parlare da Priuli - affinch\u00e9 possa venir messo in commercio. Lo scienziato tuttavia ha un secondo fine, perch\u00e9 sa che lo strumento gli consentir\u00e0 di effettuare nuove ricerche astronomiche e di far progredire la scienza. Il progetto di Galileo si avvera: infatti avvalendosi del cannocchiale, riesce a dimostrare ci\u00f2 che fino a poco prima era solo un'ipotesi. \nGalileo, con l\u2019amico Sagredo, osserva il cielo e scopre sia la conformazione della Luna, fatta di montagne e di valli e priva di luce propria, sia i satelliti di Giove, la cui esistenza prova che il pianeta non \u00e8 incastonato in un sostegno composto da etere. Sagredo mette in guardia Galileo: la pubblicazione delle nuove tesi potrebbe essere pericolosa per lo scienziato, in particolar modo a seguito della condanna di Giordano Bruno. Galileo, per\u00f2, \u00e8 convinto che il problema di Bruno fosse l'assenza di prove a sostegno delle sue teorie. I due vengono quindi raggiunti da Priuli, sdegnato dall'esser giunto a conoscenza che le Province Unite hanno cominciato a commerciare proprio lo stesso oggetto inventato da Galileo che, quindi, non vale pi\u00f9 nulla. Galileo, ancora strabiliato dalle nuove scoperte, non d\u00e0 peso alla questione. Il protagonista decide piuttosto di trasferirsi a Firenze come matematico di corte: nella citt\u00e0 toscana \u00e8 libero dal giogo delle lezioni private ma \u00e8 anche pericolosamente vicino a Roma. \nL'azione si sposta quindi alla corte di Cosimo de' Medici, che, ancora ragazzino, si reca da Galileo per avere delucidazioni sulle nuove scoperte. Lo scienziato, al momento dell'arrivo del Granduca, \u00e8 in Universit\u00e0, cos\u00ec questi viene accolto da Andrea che sostiene a gran voce le tesi di Galileo. I due ragazzi arrivano alle mani quando il Granduca non vuole ridare un modellino del sistema tolemaico ad Andrea. Giunge quindi Galilei, con altri dottori universitari, e inizia la propria spiegazione, ma quando arriva il momento della dimostrazione nessuno degli studiosi accetta di guardare nel cannocchiale galileiano. I professori confutano le tesi del filosofo appellandosi all'auorit\u00e0 di Aristotele, aggiungendo che in realt\u00e0 lo strumento usato dallo scienziato \u00e8 alterato. Cosimo de' Medici si congeda promettendo di esporre le nuove teorie a Padre Cristoforo Clavio, astronomo capo della Santa Sede. A Firenze intanto arriva la peste e Cosimo de' Medici ordina di portare Galileo fuori citt\u00e0, ma il protagonista rifiuta di partire poich\u00e9 dovrebbe abbandonare scritti e strumenti, indispensabili per i suoi studi. Quando anche la governante decide di restare per non lasciarlo solo, partono solamente la figlia di Galileo, Virginia, e il piccolo Andrea. Dopo poco tempo, per\u00f2, la governante contrae il morbo e viene portata al Lazzaretto. Il quartiere dove abita Galileo viene isolato dalle autorit\u00e0, ma nonostante questo lo scienziato \u00e8 raggiunto da Andrea, che \u00e8 riuscito a saltare gi\u00f9 da un carro che lo portava a Bologna e a tornare in citt\u00e0. \nL'azione si sposta poi a Roma, dove le tesi di Galileo sono in esame presso Padre Cristoforo Clavio al Gran Collegio. Al termine delle sue valutazioni l'astronomo afferma che Galileo \u00e8 dalla parte della ragione, mentre gli ecclesiastici presenti sono scandalizzati dall'esito dell'incontro. Da qui in poi, la piega degli eventi comincia a non essere quella che Galileo auspicava: nel 1616 egli viene convocato con la figlia Virginia e Ludovico Marsili, che nel frattempo \u00e8 diventato il promesso sposo della giovane, a colloquio con i cardinali Bellarmino e Barberini. Questi, in presenza del Cardinale Inquisitore, annunciano che la teoria copernicana \u00e8 stata dichiarata eretica dal Sant'Uffizio e cercano di persuadere Virginia della falsit\u00e0 delle idee del padre. Si assiste quindi al colloquio tra Galileo ed un ecclesiastico suo discepolo, Frate Fulgenzio, che ritiene che la decisione del Sant\u2019Uffizio sia stata determinata dal non voler creare sconforto in tutta quella gente, povera e ignorante, che per secoli ha creduto in un determinato ordine cosmico superiore. Fulgenzio, che ha deciso di abbandonare l\u2019astronomia, consiglia a Galileo la via del silenzio per non dover essere costretto a ritrattare, ma lo scienziato replica che sia contrario alla sua natura di essere razionale il rinunciare alle sue convinzioni. Galileo afferma, inoltre, che a volte pensa che si lascerebbe persino rinchiudere in una buia prigione sotterranea, purch\u00e9 egli possa scoprire la vera natura della luce. Il suo unico problema, sostiene, \u00e8 quanto a lungo potr\u00e0 resistere a \"parlar solo coi muri\".\nPassano otto lunghi anni, durante i quali Galileo non fa parola delle nuove scoperte e si dedica ad altri studi. Anche di fronte alle scuse di un vecchio discepolo che aveva criticato la teoria copernicana, Galileo si rifiuta di parlare, mostrando di volersi mantenere fedele alla scelta del silenzio. Galileo si trova quindi in compagnia dei suoi allievi e di Virginia che, aiutata dalla fedele governante, \u00e8 intenta ad organizzare il suo matrimonio con Ludovico, quando i discepoli dello scienziato cercano di convincerlo ad effettuare degli esperimenti sulle macchie solari. Proprio in quel momento Ludovico porta la notizia della morte del papa, Gregorio XV, al cui posto verr\u00e0 eletto come pontefice il Cardinale Barberini con il nome di Papa Urbano VIII. Barberini \u00e8 un matematico e Galileo \u00e8 sicuro che prender\u00e0 le sue difese concedendogli di continuare i suoi studi astronomici; lo scienziato decide quindi di riprendere l\u2019attivit\u00e0 di ricerca. La scena termina con lo svenimento di Virginia alla notizia che Ludovico non vuole pi\u00f9 sposarla se suo padre dovesse persistere a portare avanti le sue tesi eretiche. \nTrascorrono altri dieci anni, durante i quali la teoria copernicana e gli studi astronomici di Galileo conoscono una rapida diffusione. Galileo decide quindi di pubblicare un testo in volgare in cui venga dimostrata l\u2019erroneit\u00e0 del sistema aristotelico-tolemaico rispetto a quello copernicano: si tratta del \"Dialogo sopra i due massimi sistemi del mondo\". Si reca quindi con Virginia al palazzo dei Medici per presentare il suo testo, ma qui viene fatto salire su una carrozza preparata apposta per condurlo a Roma, davanti al tribunale dell'Inquisizione. Nel frattempo, nella capitale, Urbano VIII e il Cardinale Inquisitore stanno discutendo animatamente. Il Cardinale Inquisitore vuole infatti che il Papa riconosca la colpevolezza di eresia, pur consentendo che vengano usate le nuove carte astronomiche, redatte in base alle teorie galileiane, che sono migliori ai fini della navigazione. Il problema, riconosce il Papa, \u00e8 che queste due posizioni sono in netto contrasto tra loro. Nonostante tutto Galileo viene incarcerato e in seguito processato. \nGiungono a Roma per sostenere lo scienziato i suoi discepoli, Andrea e Virginia, che aspettano con angoscia di scoprire l'esito dell'interrogatorio. Con sorpresa scoprono che Galileo ha deciso di abiurare le sue dottrine, scongiurando cos\u00ec la condanna a morte. Sebbene la decisione di Galileo implichi che il loro maestro resti in vita, i discepoli sono amareggiati per come questa decisione getti discredito su tutte le ricerche fatte e, all'arrivo di Galileo, lo criticano e lo abbandonano. Passano altri anni, e la scena si sposta nuovamente in Toscana, nella campagna fiorentina, dove Galileo \u00e8 costretto a vivere sotto l\u2019occhio vigile dell\u2019Inquisizione, ma con la concessione di continuare con i suoi studi. Con lui \u00e8 rimasta Virginia, che lo accudisce e cucina per lui. Arriva Andrea, che Galileo non incontra dal giorno del processo: il figlio della governante, che \u00e8 ormai un uomo, sta partendo per i Paesi Bassi per dedicarsi agli studi scientifici. Galileo gli rivela di aver redatto un nuovo testo, i \"Discorsi sulle nuove scienze\", di cui custodisce una copia all\u2019interno di un mappamondo. \nAndrea capisce quindi che l'abiura di Galileo non \u00e8 stata un tradimento, ma il modo per continuare a svolgere i suoi esperimenti. In realt\u00e0 lo scienziato gli confessa che ha preso quella decisione perch\u00e9 ha avuto paura della tortura. L'attenzione resta su Andrea che, giunto alla frontiera, sta leggendo il libro che il suo maestro gli ha regalato aspettando il controllo dei suoi averi. Accanto a lui dei ragazzi sostengono che una vecchia donna del luogo sia una strega. Le guardie dovrebbero controllare i libri di Andrea, ma sono troppi e svogliatamente decidono di lasciar perdere. Gli chiedono solamente cosa sia il manoscritto che sta leggendo e Andrea risponde che si tratta di Aristotele: le guardie non hanno idea di chi si tratti. Uno dei ragazzi, sempre a proposito della strega, chiede ad Andrea se sia possibile per un uomo volare. Andrea gli risponde che non si pu\u00f2 volare su un bastone e che ci vorrebbe una macchina per poterlo fare, ma che l\u2019uomo non ha abbastanza conoscenze per tutto questo.\nLa storia dell'opera.\nLa figura di Bertolt Brecht, mentre egli era ancora in vita e durante i decenni della contrapposizione ideologica della guerra fredda, \u00e8 stata forse, nell'ambito della cultura del Novecento, una di quelle che pi\u00f9 hanno prestato il fianco a interpretazioni e studi parziali. Questo fatto, se da una parte ha comportato la nascita di una bibliografia che pu\u00f2 essere avvicinata a quella shakespeariana, ha generato l'inconveniente di rallentare o ostacolare la ricerca, e ha sicuramente contribuito al disinteresse manifestatosi negli ultimi anni, che ha impietosamente avvolto uno dei pi\u00f9 grandi drammaturghi del Novecento.\nA maggior ragione, questo discorso riguarda \"Leben des Galilei\", una delle opere pi\u00f9 importanti di Brecht, che pu\u00f2 vantare un apparato critico invidiabile dal punto di vista quantitativo, ma ancora oggi abbastanza influenzato dalla necessit\u00e0 di piegare il messaggio dell'autore agli schemi ora del blocco occidentale, ora di quello orientale.\nD'altro canto, anche il modo di lavorare di Brecht non facilita certo il compito degli studiosi: egli, infatti, non ha lasciato una serie di opere, scritte e stampate in versione definitiva, ma dei \"Versuche\" (\"Tentativi\"), come sottolinea chiaramente lo stesso titolo della raccolta sotto cui i suoi scritti sono stati pubblicati in prima edizione. Questo titolo \u00e8, probabilmente, una vera e propria dichiarazione d'intenti che ben esprime la poetica di Brecht: egli riscriveva in continuazione ogni sua opera, adattandola al tempo e alla situazione. L'amico Lion Feuchtwanger, in un'uscita speciale della rivista Sinn und Form, interamente dedicata al drammaturgo di Augusta, ricorda:\nLo stesso Brecht riteneva tutto ci\u00f2 che aveva scritto un perpetuo provvisorio ancora nella fase di creazione. Libri che aveva fatto stampare da tempo, pezzi teatrali che aveva inscenato innumerevoli volte, non erano in alcun modo terminati e proprio quei lavori che gli stavano pi\u00f9 a cuore li considerava dei frammenti. Come si pu\u00f2 ben capire, questo metodo riguardava soprattutto i pezzi teatrali, che subivano spesso delle vere e proprie rivoluzioni durante le prove o a seguito di avvenimenti particolari. Egli, infatti, non era solito indicare come definitiva una stesura di un'opera, considerando ogni variante, in un certo senso, come quella definitiva. Questo, naturalmente, ha comportato non pochi problemi editoriali e, di conseguenza, critici.\nAgli inizi del \"secolo breve\" come \u00e8 stato definito da alcuni storici, i punti di riferimento ereditati dal positivismo di fine Ottocento sono ormai sentiti come vacui e, parallelamente alla relativit\u00e0 di Einstein, Brecht impone la sua relativit\u00e0, con questo suo modo di fare letteratura, in cui ogni opera, pur sempre inserita e considerata nel Corpus dell'opera omnia, \u00e8, in s\u00e9, \"relativamente definitiva\".\nQueste considerazioni non vanno dimenticate nel momento in cui si voglia procedere ad un'analisi, come \u00e8 qui il caso, di un'opera come il Galileo. \u00c8 quindi sbagliato, o comunque non giusto, in quanto riduttivo in sede di analisi, affermare categoricamente che le versioni di quest'opera drammatica siano tre. A questo proposito, perci\u00f2, si potrebbe rovesciare la posizione sostenuta da Werner Mittenzwei, uno dei massimi studiosi di Brecht, il quale afferma:\nSe da una parte \u00e8 vero che il riadattamento di un'opera non conduce necessariamente alla stesura di un nuovo lavoro, \u00e8 altrettanto vero che con Brecht questo \u00e8 quasi sempre il caso (si pensi, fra i tanti, a Baal). A maggior ragione questo discorso \u00e8 vero se si tratta di opere teatrali, in cui la morale, il messaggio di un pezzo non viene mediato solo dal testo, ma da mille altri caratteri che spaziano su diversi piani sensoriali. Per quanto riguarda il Galileo, lo stesso autore, pochi mesi dopo averlo completato, riconobbe che il lavoro non gli piacque e che avrebbe dovuto essere riscritto da capo. In data 25 febbraio 1939, sul suo diario di lavoro, scrive:\nCome gi\u00e0 si \u00e8 avuto modo di sottolineare, in ogni discorso riguardante i lavori brechtiani non bisogna mai perdere di vista il loro carattere principale, che \u00e8 quello di essere dei semplici \"tentativi\", in quanto altrimenti andrebbe persa la vera tensione poetica che \u00e8 alla base dell'opera intera. Il Galileo dell'ultima versione \u00e8, ad esempio, cos\u00ec profondamente diverso da quello della prima, che la morale (se in Brecht di morale in senso aristotelico si pu\u00f2 parlare) dell'ultima stesura, simmetricamente opposta a quella della prima, pu\u00f2 finire per influenzare comunque il giudizio su questa, secondo un errore comune a tanta critica superficiale che tende a dimenticare di inserire i dati a sua disposizione in una sequenza cronologica, col risultato che l'idea di un autore viene ricostruita \"col senno di poi\". Per esemplificare meglio questo ragionamento \u00e8 ora necessario addentrarsi nel tema specifico e ricostruire la genesi di quest'opera drammatica.\nLa versione danese.\nBrecht scrisse nei Versuche, al riguardo del suo dramma:\nQuesta ipotesi sarebbe senz'altro affascinante, in quanto permetterebbe di stabilire un contatto diretto tra una delle tematiche della prima e dell'ultima versione, ma non bisogna per questo lasciarsi tentare da chimere ammaliatrici. La citazione appena portata tenderebbe a instaurare una sorta di consequenzialit\u00e0 tra le nuove scoperte nel campo della fisica e la figura brechtiana dell'opera: Galileo sarebbe, nelle intenzioni del suo autore, fin dalla prima versione, il personaggio destinato a esemplificare paradigmaticamente il conflittuale rapporto tra scienziato e societ\u00e0, assumendo, gi\u00e0 a partire dalla stesura danese, quella valenza prettamente negativa che gli sar\u00e0 propria dalla versione americana in poi.\nMa Brecht porta a uno di quegli errori di retrospettiva storica a cui si \u00e8 appena accennato: profilare la divisione dell'atomo di uranio come punto di partenza o causa scatenante del suo dramma implica l'ipotizzare che lo stesso Brecht ne fosse a conoscenza gi\u00e0 prima di scrivere il Galileo. Ora cos\u00ec non \u00e8, come ha ottimamente dimostrato Christian N\u00f8rregaard. Ci si limiter\u00e0 qui a ricordare i dati principali, rimandando al suo saggio per una trattazione completa ed esaustiva dell'argomento.\nSia Schumacher che Mittenzwei considerano come primo accenno ad un'opera teatrale inerente alla vita del grande scienziato italiano del XVII secolo, una lettera della collaboratrice e amante di Brecht, Margarete Steffin, che, il 17 novembre 1938, cos\u00ec scriveva a Walter Benjamin:\nFino al 1986 questa \u00e8 stata la versione concordata da tutti, tanto che lo stesso Zimmermann non esita a citare la versione dello Schumacher nel suo libro sul Galileo brechtiano. Secondo le ricerche di N\u00f8rregaard, per\u00f2, il primo accenno al Galileo \u00e8 retrodatabile al 14 novembre 1938, quando, sempre in una lettera di Margarete Steffin, questa volta indirizzata al giornalista danese Knud Rasmussen, \u00e8 scritto:\nSe a queste due testimonianze si aggiunge quella dello stesso Brecht, che nel suo giornale di lavoro, compilato in maniera sistematica a partire dal 20 luglio di quello stesso 1938, in data 23 novembre, aveva segnato:\nI dati non sono concordi, in quanto, prendendo queste citazioni alla lettera, si avrebbe rispettivamente come data di inizio il 7, il 4 e il 2 di novembre, ma le ultime due date sembrano venire smentite da un'altra lettera di Brecht allo scrittore e sceneggiatore statunitense Ferdinand Reyher. I due si incontrarono ripetutamente a Copenaghen tra il 28 ottobre e il 4 novembre di quel 1938 e tra le altre cose discussero proprio di un \"progetto-Galileo\". Secondo questa lettera, la stesura cominci\u00f2 al ritorno del drammaturgo a Svendborg, il suo primo domicilio in terra danese. Con ogni probabilit\u00e0, quindi, la prima pagina del dramma su Galileo Galilei fu scritta tra il 5 e il 7 di novembre, e comunque nella prima settimana di quel mese. Ma il problema non \u00e8 cos\u00ec facilmente risolto.\n Brecht era solito informarsi a fondo prima di cominciare a scrivere qualcosa e dai libri presenti nella sua biblioteca, si vede che i volumi inerenti questo argomento sono diversi. Ammesso e non concesso che egli non li abbia letti tutti prima di approntare il manoscritto della prima versione, il tempo a disposizione rimane comunque piuttosto misero. Inoltre si deve considerare un fatto, e cio\u00e8 che la Steffin, nella lettera a Benjamin appena citata, informa che questo progetto riguardante Galileo Brecht lo aveva gi\u00e0 in testa da tempo (da sottolineare quanto sia carico di significato il verbo scelto dalla Steffin - spuken - quasi ad indicare una presenza trascendentale che tormenta senza sosta lo scrittore). Ora, sembra strano che Benjamin, forse uno dei pochi veri amici di Brecht (sicuramente uno dei pi\u00f9 fidati e cari, negli anni dell'esilio danese), fosse completamente all'oscuro di questo progetto. Ma se Benjamin lascia la Danimarca domenica 16 ottobre 1938 e se s'ipotizza che i contatti tra i due si siano interrotti da quel giorno, lo \"spettro\" di Galileo deve fare la sua comparsa nei pensieri di Brecht pi\u00f9 o meno a partire dalla met\u00e0 di ottobre; dal giorno della partenza di Benjamin fino al 23 novembre passano esattamente trentotto giorni: \u00e8 questo il lungo tempo di gestazione del dramma? Non si hanno altri dati per asserire il contrario, ma rimane un forte dubbio su cui sar\u00e0 il caso di tornare in seguito.\nNon ci si deve lasciar ingannare, comunque, dall'attestazione dell'autore citata poco prima, perch\u00e9 essa si scontra, come abbiamo dimostrato, con l'evidenza dei fatti:\nNon \u00e8 dato sapere se Brecht fosse a conoscenza, gi\u00e0 nei mesi precedenti la scoperta, degli esperimenti che in tale direzione venivano fatti, ma la cosa \u00e8 almeno improbabile, tanto che possiamo qui senza troppe remore affermare che l'intestazione preposta dall'autore sui \"Versuche\" sembra essere un affascinante gioco di prestigio letterario. Tutti i dati fino ad ora prodotti non fanno altro che confermare che Brecht, nei mesi a cavallo tra il 1938 e il 1939, si ciment\u00f2 con la figura di Galileo. Ma ci\u00f2 non implica che l'interesse dello scrittore per lo scienziato sia nato in quel periodo.\nSi sa con certezza che gi\u00e0 nel 1933 Brecht stava lavorando, assieme ad altri scrittori di ispirazione socialista come Feuchtwanger e Heinrich Mann, ad un progetto per la trasposizione scenica dei processi dei pi\u00f9 grandi personaggi della storia, tra i quali egli annoverava Socrate, Catilina, Ges\u00f9, Jan Hus, Martin Lutero, Maria Stuarda e, appunto, Galileo Galilei. Un primo contatto con la figura dello scienziato italiano sembra dunque da retrodatare almeno all'inizio degli anni trenta, poco prima che Brecht, minacciato dal potere nazista, lasciasse la Germania. A sostegno di questa tesi va riportato anche un altro episodio della vita dell'artista: pochi giorni dopo il 30 gennaio del 1933 (Hindenburg proclama Hitler nuovo Reichskanzler e lo incarica di formare il nuovo governo), Brecht e altri scrittori di sinistra si incontrano a casa di Bernard von Brentano (sono presenti, tra gli altri, Heinrich Mann, Johannes R. Becher e Hermann Kesten) per discutere i modi e i tempi di un'opposizione comune al \"F\u00fchrer\". Kesten, ritornando su quell'incontro, ebbe a ricordare come Brecht si fosse subito dichiarato disponibile e come:\nL'interesse per i grandi processi della storia viene qui legandosi con il tema dominante del primo Galileo, che \u00e8 quello della propagazione della verit\u00e0 in condizioni di censura e violenza, tema ripreso anche da una breve prosa dello stesso Brecht, che va sotto il titolo di \"F\u00fcnf Schwierigkeiten beim Schreiben der Wahrheit\" (Cinque difficolt\u00e0 dello scrivere la verit\u00e0), scritta nel 1935, e avente come argomento le difficolt\u00e0 che chi vuole combattere la menzogna e l'ignoranza, e scrivere la verit\u00e0, deve superare. Come si avr\u00e0 modo di vedere in seguito, la parentela tra questo breve scritto e il primo Galileo \u00e8 piuttosto stretta. Non \u00e8 da considerare una semplice coincidenza nemmeno il fatto che nel novembre del 1937 Brecht scriva, sulla falsariga della tematica galileiana, la \"Rede \u00fcber die Widerstandskraft der Vernunft\" (Discorso sulla forza di resistenza della ragione), o che il 26 maggio dell'anno successivo esca la prima stampa della futura settima scena del dramma \"Furcht und Elend des Dritten Reiches\" (\"Terrore e miseria del Terzo Reich\"dal titolo alquanto significativo \"Physiker 1935\".\nDimostrando che i testi sopra citati sono tematicamente assai affini al Galileo della prima stesura, e che quindi esso nasce, nelle intenzioni dell'autore, non come il rappresentante degli scienziati macchiatisi di gravissime colpe alle soglie dell'era atomica, ma come l'eroe che riesce ad eludere la censura della \"Santa Inquisizione\" (e cio\u00e8, estrapolando, colui che riesce a propagare la verit\u00e0 nel mondo dell'inganno), verrebbe nuovamente confermato il ribaltamento del giudizio espresso da Brecht stesso. Si potrebbe dunque concludere che nulla dimostra l'infondatezza dell'estrema velocit\u00e0 annunciata sia da Margarete Steffin che dall'autore stesso nella composizione del Galileo, che bisogna quindi supporre essere stato scritto veramente nel breve volgere di tre, quattro settimane, ma \u00e8 al contempo lecito partire dall'ipotesi che Brecht, gi\u00e0 da almeno cinque anni, avesse cominciato ad occuparsi dell'argomento, avendo quindi in mente tutt'altro che un atto di accusa verso gli scienziati che, solo dopo che il \"Galileo\" era gi\u00e0 stato ultimato, per la prima volta riuscirono nella scissione dell'atomo di uranio, dando inizio all'era nucleare. Come si vedr\u00e0 in seguito, questa cronologia spiegher\u00e0 perfettamente la debolezza scenica della figura nella prima stesura dell'opera.\nCritica e messaggio dell'opera.\nIndubbiamente \"Vita di Galileo\" \u00e8 una fra le pi\u00f9 importanti opere per capire a pieno la cultura del XX secolo segnato da grandi guerre mondiali, totalitarismi di diverso colore politico e neocapitalismo. L'opera trova luce intorno al 1938-1939 e tratta della vita del grande scienziato pisano, dall'invenzione del cannocchiale, alla scoperta dei satelliti di Giove, fino al processo istituito dal Sant'Uffizio, al suo atto di abiura e agli ultimi anni della vecchiaia. Sicuramente dissonante da quella tramandataci dagli storici, qui la figura di Galileo Galilei assume caratteri pi\u00f9 umani, mettendone in evidenza paure, timori e incertezze, delineando un uomo logorato dalla voglia di combattere o cedere di fronte al potere. \nA Galileo Galilei la tradizione attribuisce innumerevoli intuizioni, soprattutto in campo astronomico, quali le montagne della Luna, la scoperta delle macchie solari, i satelliti di Giove, gli anelli di Saturno, le fasi di Venere e l'intuizione della presenza di un ulteriore corpo celeste al di l\u00e0 di Saturno, ovvero Urano. Inoltre la sua figura riveste fondamentale importanza dato che fu fra i primi a contribuire allo sviluppo e alla diffusione della teoria copernicana basata sull'eliocentrismo, in opposizione all'indiscutibile geocentrismo professato sia da Platone, sia da Aristotele, giacch\u00e9, rivestiti i due filosofi da grande considerazione dalla Chiesa cattolica, esso rappresentava una perfetta giustificazione della grandezza di Dio e dell'esistenza di Dio in quanto Creatore. La Terra, in quanto creazione di Dio, doveva rappresentare il centro di tutto l'universo, pianeta \"prescelto\" e \"superiore\" rispetto ad una stella o ad un altro corpo celeste.\nAl di l\u00e0 delle faccende personali narrate nel dramma, Brecht focalizza la sua attenzione sul rapporto tra la ricerca scientifica e il potere, e, ampliando gli orizzonti, il rapporto lacerante e tutt'oggi lacerato che si interpone fra la cultura nascente e la cultura dominante. Ci\u00f2 che fece la sfortuna di Galileo, all'epoca, era la sua mentalit\u00e0 diversa, basata su un metodo scientifico. Due linguaggi differenti: il primo, quello di Galilei, basato sull'esperienza, quale pilastro fondamentale e colonna portante del metodo scientifico, sullo studio dei singoli fenomeni naturali dai quali partire per formulare una ipotesi da verificare tramite degli esperimenti; il secondo, quello convenzionale dell'epoca, basato su dogmi della Chiesa e sul \"principio di autorit\u00e0\".\nSostanzialmente, l'ottusit\u00e0 dell'Inquisizione appare superiore alla cecit\u00e0 fisica dello scienziato pisano, e, per questo, nonostante la sua fede negli uomini e nella loro ragione, sar\u00e0 sconfitto dall'auctoritas della Chiesa e della teoria aristotelico-tolemaica, condannato alla pena di morte nel 1633, pena tramutata in isolamento forzato grazie all'abiura delle sue tesi. La sconfitta della scienza coincide con la stessa vittoria: Galileo soccombe al Santo Uffizio, ma allo stesso tempo gli \u00e8 concesso di vivere quel poco che basta per portare avanti innumerevoli altri studi, nel campo della fisica e della dinamica.\nInserendo in terza lettura questo dramma, cio\u00e8 nel suo contesto storico, possiamo capire quanto sia intriso di verve sarcastica e pungente l'opera del drammaturgo tedesco, edita in una prima stesura nel 1938, dato che gli importanti progressi che la scienza compie in questo periodo (scissione dell'atomo, nascita della balistica applicata), vengono utilizzati dai governi mondiali a fini bellici. Rimane fondamentalmente chiaro il messaggio che Brecht vuole far arrivare: la scienza deve risultare libera da ogni cappio ideologico e politico e deve essere strumento di progresso degli uomini e non fonte della loro distruzione."}
{"id": "74289", "revid": "339392", "url": "https://it.wikipedia.org/wiki?curid=74289", "title": "Contea del Leitrim", "text": ""}
{"id": "74291", "revid": "590", "url": "https://it.wikipedia.org/wiki?curid=74291", "title": "Rutles", "text": ""}
{"id": "74292", "revid": "57342", "url": "https://it.wikipedia.org/wiki?curid=74292", "title": "Emir Kusturica", "text": "Biografia.\nGli inizi e il grande successo immediato.\nNato a Sarajevo, nell'allora Bosnia e Erzegovina jugoslava, in una famiglia bosgnacca, mostra subito la sua propensione per il cinema realizzando gi\u00e0 al liceo due cortometraggi. Frequenta la celebre accademia cinematografica \"FAMU Academy of Performing Arts\" di Praga (studiando con Otakar V\u00e0vra e Ji\u0159\u00ed Menzel) dove si laurea nel 1977 con il cortometraggio \"Guernica\", che vince un premio al Festival Internazionale del cinema di Karlovy Vary. Dopo alcuni anni trascorsi alla televisione di Stato, debutta nel mondo del cinema nel 1981 con il suo primo film, \"Ti ricordi di Dolly Bell?\" (\"Sje\u0107a\u0161 li se Dolly Bell?\", tratto da un romanzo di Abdulah Sidran, famoso drammaturgo, poeta, scrittore bosniaco), che vince il Leone d'oro al Festival di Venezia dello stesso anno come miglior opera prima. Poco dopo la realizzazione del film, Kusturica \u00e8 autore del testo, \"In basso e in alto, in alto e in basso\".\nLa sua seconda pellicola, \"Pap\u00e0... \u00e8 in viaggio d'affari\" (\"Otac na slu\u017ebenom putu\", scritto da Abdulah Sidran; 1985), vince la Palma d'oro al Festival di Cannes, cinque premi in patria (una sorta di Oscar jugoslavi), e viene nominata per l'Oscar come \"miglior film straniero\". Nel 1989, riceve un'accoglienza ancora migliore per il suo film successivo, \"Il tempo dei gitani\" (\"Dom za vjesanje\"), che offre uno sguardo penetrante e magico all'interno della cultura gitana e lo sfruttamento dei giovani.\nDalla Bosnia all'America via Belgrado.\nAll'inizio della guerra in Bosnia, nel 1992, sentendosi molto pi\u00f9 vicino alla cultura serba, Kusturica si trasferisce da Sarajevo a Belgrado dove continua a girare film di grande successo, sia dal punto di vista del pubblico che da quello della critica, per tutto il decennio seguente. Il suo debutto \"americano\" avviene con la commedia surreale Orso d'argento a Berlino \"Il valzer del pesce freccia\" (\"Arizona Dream\", 1993), al quale segue la commedia vincitrice ancora della Palma d'oro a Cannes \"Underground\" (1995), considerato dalla critica il suo capolavoro e uno dei migliori film del XX secolo. Quando il film venne presentato a Cannes caus\u00f2 anche violentissime critiche, soprattutto provenienti dalla Francia, riguardo al modo in cui Kusturica aveva affrontato il tema della guerra jugoslava, a quei tempi ancora in corso. In particolare venne accusato di essere eccessivamente filo-serbo. Il regista, amareggiato, annunci\u00f2 che si sarebbe ritirato dall'attivit\u00e0 cinematografica.\nNel 1998 vince il Leone d'argento - Premio speciale per la regia a Venezia con il film \"Gatto nero, gatto bianco\", una commedia provocatoria e farsesca, ambientata in un accampamento zigano sulla riva del Danubio. A partire dal novembre 1998, fino a giugno 1999 verr\u00e0 promossa una rassegna itinerante che presenter\u00e0 in dodici citt\u00e0 italiane, tra cui Milano, Roma, Parma, Bologna, Modena, Venezia, Trieste, Firenze, Genova l'opera integrale dell'artista, sin dalle sue prime opere inedite, \"Guernica\", \"Arrivano le spose\", \"Bar Titanic\". Con l'occasione verr\u00e0 pubblicato un catalogo..\nNel maggio 2005 \u00e8 stato battezzato nella Chiesa ortodossa serba, prendendo \"Nemanja\" come nome di battesimo.\nDavanti alla macchina da presa.\nIn \"L'amore che non muore\" (2000), del regista francese Patrice Leconte, Kusturica, qui nella sua prima apparizione come attore, interpreta un ruolo con poche parole, ma che riesce a comunicare in maniera molto forte con il linguaggio del corpo e degli occhi. Nel 2001 Kusturica dirige \"Super 8 Stories\", un tipico documentario \"on the road\" dedicato ad un concerto, pieno di materiale girato dietro le quinte, che offre una visione nuova ed estremamente divertente dell'evento. In \"Triplo gioco\" (2002), diretto da Neil Jordan, Emir Kusturica appare nel ruolo di un chitarrista che suona sempre dei \"riff\" di Jimi Hendrix.\nNel 2004 Kusturica \u00e8 stato onorato in Serbia con il \"Premio dell'Educazione Nazionale\" per il suo film \"La vita \u00e8 un miracolo\", considerato un vero e proprio mezzo educativo, per il quale sono stati creati e distribuiti nelle scuole dei CD-ROM con l'intenzione di facilitare l'analisi ed il dibattito sulla pellicola tra gli studenti. Kusturica \u00e8 l'autore delle musiche del film, del quale \u00e8 anche regista e sceneggiatore. Per girare questo film, Kusturica ha costruito un piccolo villaggio, chiamato K\u00fcstendorf. Una nuova cittadina vedr\u00e0 la luce nel 2014, Andri\u0107grad. Il nome del villaggio omaggia lo scrittore Ivo Andri\u0107.\nKusturica &amp; The No Smoking Orchestra.\nDurante e dopo la guerra in Bosnia ed Erzegovina alcuni ex membri del gruppo originale, Zabranjeno Pu\u0161enje di Sarajevo, hanno fondato in Serbia, a Belgrado un gruppo musicale sotto lo stesso nome.Con l'arrivo di Kusturica, appassionato di musica e musicista lui stesso, la band cambier\u00e0 il nome in No Smoking Orchestra. Oltre a suonare la chitarra elettrica, Kusturica si occuper\u00e0 anche di curarne tutta la parte estetica e scenografica dei concerti.\nL'impegno politico.\nEmir Kusturica \u00e8 celebre anche per i suoi forti e continui attacchi ai movimenti della destra ultranazionalista serba, come quando nel 1993 ha sfidato Vojislav \u0160e\u0161elj a duello. Lo scontro avrebbe dovuto svolgersi nel centro di Belgrado a mezzogiorno, ma il leader del partito ultranazionalista si \u00e8 rifiutato, dichiarando di non volere \"essere accusato dell'omicidio di un filantropo\".\nLo scrittore.\nKusturica ha pubblicato il libro \"Dove sono in questa storia\", un romanzo autobiografico, dove l'autore ripercorre la propria storia.\nVita privata.\nKusturica \u00e8 sposato con Maja Mandi\u0107; la coppia ha due figli: Stribor e Dunja.\nControversie.\nNel 2008, a causa delle sue prese di posizione apertamente anti-albanesi, sostenendo la campagna serba propagandistica \"Il Kosovo \u00e8 Serbia\" contro l'indipendenza del Kosovo, Emir Kusturica \u00e8 stato aspramente criticato da numerosi intellettuali occidentali e soprattutto dalla Bosnia, dalla Croazia, dal Kosovo e dall'Albania, considerando le sue parole apologia del nazionalismo serbo e occultazione dei crimini commessi da Slobodan Milo\u0161evi\u0107 e compagni.\nNel 2014 ha nuovamente destato scalpore per le sue dichiarazioni positive all\u2019operato bellico di Vladimir Putin nell\u2019intervento in Ucraina, tracciando un parallelo tra questa situazione di guerra e quella in ex Jugoslavia.\nPremi e riconoscimenti.\nFestival di Cannes\nFestival di Venezia\nFestival di Berlino\nDavid di Donatello\nPremio C\u00e9sar\nPremio Magritte\nAnimav\u00ec - Cinema d'Animazione e Arte Poetica "}
{"id": "74296", "revid": "2039709", "url": "https://it.wikipedia.org/wiki?curid=74296", "title": "Marina (nome)", "text": "Origine e diffusione.\n\u00c8 la forma femminile del \"cognomen\" romano \"Marinus\"; esso viene solitamente ricondotto all'aggettivo \"marinus\" (\"marino\", \"appartenente al mare\") ma potrebbe anche derivare dal \"praenomen\" \"Marius\".\nIn Inghilterra, il suo uso \u00e8 attestato dal XIV secolo.\nOnomastico.\nIl nome \u00e8 stato portato da numerose sante; l'onomastico si pu\u00f2 festeggiare in memoria di una qualsiasi di esse, alle date seguenti:"}
{"id": "74309", "revid": "767487", "url": "https://it.wikipedia.org/wiki?curid=74309", "title": "Girard Desargues", "text": "Biografia.\nDella sua vita non si conosce molto. Appartiene a una famiglia benestante di Lione e verosimilmente pu\u00f2 disporre di libri e di tempo da dedicare agli studi che preferisce. Si reca pi\u00f9 volte a Parigi dove entra in contatto con il circolo che ruota intorno a Marin Mersenne, e quindi con Ren\u00e9 Descartes, \u00c9tienne Pascal, Blaise Pascal. Egli conosce anche Abraham Bosse (1602-1676), incisore e studioso della prospettiva, che amplier\u00e0 e render\u00e0 noti i suoi scritti.\nOpera.\nDesargues studia e scrive di argomenti pratici come la prospettiva e il taglio delle pietre (stereotomia) da usare per edifici e meridiane. Pur essendo a conoscenza dei testi dei matematici del suo tempo e dei geometri greci (in particolare di Apollonio e Pappo), egli si serve di un linguaggio colloquiale, privo di formule e di tecnicismi. Questo gli procura delle critiche e poca considerazione da parte dei contemporanei; esprime per\u00f2 deciso apprezzamento nei suoi confronti Pierre de Fermat. Egli in effetti ha obiettivi generali, scrive con sostanziale rigore e si rende conto della portata innovatrice dei suoi risultati.\nLa sua opera pi\u00f9 importante ha per titolo \"Brouillon project d'une atteinte aux evenemens des rencontres du Cone avec un Plan\", traducibile come \"Bozza di un saggio su quello che si ottiene sezionando un cono con un piano\". Di questo saggio furono stampate solo poche copie nel 1639 delle quali ne sopravvive solo una copia manoscritta da Philippe de La Hire riscoperta da Michel Chasles. Si tratta di un piccolo libro, ma che costituisce un'introduzione a una teoria delle coniche unificata attraverso le propriet\u00e0 invarianti per proiezione.\nIl famoso teorema di Desargues che afferma che due triangoli in prospettiva hanno le intersezioni dei lati corrispondenti collineari viene pubblicato nel 1648 da Bosse in un testo sulla prospettiva."}
{"id": "74311", "revid": "1305772", "url": "https://it.wikipedia.org/wiki?curid=74311", "title": "Romanico", "text": ""}
{"id": "74313", "revid": "31886", "url": "https://it.wikipedia.org/wiki?curid=74313", "title": "Dave Eggers", "text": "Biografia.\nIl suo primo libro, intitolato \"A heartbreaking work of staggering genius\", edito negli U.S.A. nel 2000, \u00e8 stato pubblicato nel 2001 in Italia con il titolo \"L'opera struggente di un formidabile genio\". Il romanzo rappresenta una falsa autobiografia, che, riprendendo alcuni aspetti realmente avvenuti della sua vita, \u00e8 invece per la maggior parte frutto della fantasia dell'autore.\nIl suo secondo romanzo \u00e8 stato \"Conoscerete la nostra velocit\u00e0\" (\"You Shall Know Our Velocity\", 2002).\nNel 2004 pubblica la raccolta di novelle \"La fame che abbiamo\" (\"How We Are Hungry\"), edito in Italia nel 2005.\nNel 2006 ha pubblicato \"What Is the What: the Autobiography of Valentino Achak Deng\" (tradotto in italiano con il titolo \"Erano solo ragazzi in cammino. Autobiografia di Valentino Achak Deng\") romanzo che racconta la storia vera di Valentino Achak Deng, uno dei Lost Boys del Sudan, decine di migliaia di bambini costretti alla fuga a piedi attraverso Etiopia e Kenya durante la guerra civile in Sudan.\nNel 2008 ha collaborato con il regista Spike Jonze alla stesura della sceneggiatura del film \"Nel paese delle creature selvagge\" (\"Where the Wild Things Are\"), tratto dall'omonimo classico della letteratura per ragazzi di Maurice Sendak. Dal copione del film, Eggers ha successivamente tratto e pubblicato il libro \"Le creature selvagge\" (\"The Wild Things\"), anch'esso edito in Italia da Mondadori.\nNel 2012 pubblica \"Hologram for the King\", uscito in Italia con il titolo Ologramma per il re, che racconta la storia di Alan Clay, rappresentante di una ditta Americana di tecnologie innovative, inviato in Arabia Saudita in una futuristica citt\u00e0 in costruzione per convincere il re del paese (e principale finanziatore della citt\u00e0) ad affidarsi alla sua azienda per la fornitura di tecnologie. In tal caso Clay otterrebbe una ricca commissione che risolleverebbe le condizioni economiche difficili della sua famiglia. Tuttavia del re non si hanno notizie e nell'attesa egli conoscer\u00e0 la bellezza e le contraddizioni del paese e di coloro che incontrer\u00e0 nel suo viaggio.\n\u00c8 sposato con la scrittrice statunitense Vendela Vida, \u00e8 il fondatore della rivista letteraria \"McSweeney's\" (divenuta poi anche casa editrice) e della scuola di scrittura non-profit di San Francisco denominata 826Valencia.\n\u00c8 stato il principale curatore ed editore del \"Futuro dizionario d'America\".\nCon Vendela Vida ha scritto la sceneggiatura del film di Sam Mendes \"American Life\"."}
{"id": "74316", "revid": "466539", "url": "https://it.wikipedia.org/wiki?curid=74316", "title": "Terence Young", "text": "Biografia.\nTerence Young inizi\u00f2 la sua carriera di regista durante il servizio militare negli anni della seconda guerra mondiale. Come paracadutista, Young prese parte alla Battaglia di Arnhem, nei Paesi Bassi, dove rimase ferito e fu trasportato in un ospedale ove incontr\u00f2 l'infermiera Audrey van Heemstra, che successivamente sarebbe stata nota come attrice con il nome di Audrey Hepburn. Si sarebbe nuovamente incontrato con lei vent'anni dopo, per il film \"Gli occhi della notte\" (1967). Per affermarsi come regista Young dovr\u00e0 aspettare fino agli anni sessanta, periodo nel quale diresse Sean Connery in tre episodi di James Bond, il famoso personaggio di Ian Fleming.\nRaggiunta la fama, Young prosegu\u00ec la carriera lavorando con attori di caratura internazionale, come Rita Hayworth, William Holden e Kim Novak (da sottolineare anche una assidua collaborazione con artisti italiani come Vittorio De Sica, Walter Chiari, Amedeo Nazzari, Virna Lisi, Vittorio Gassman e molti altri). Il successo (specie al botteghino) ottenuto con i film di James Bond rest\u00f2 ineguagliato e i successivi film ottennero un minore riscontro. Gir\u00f2 l'ultimo film nel 1988. Mor\u00ec per un attacco di cuore a Cannes.\nVita privata.\n\u00c8 stato sposato dal 1973 al 1994 con l'attrice Sabine Sun."}
{"id": "74319", "revid": "36426", "url": "https://it.wikipedia.org/wiki?curid=74319", "title": "Bill Sienkiewicz", "text": "Sienkiewicz \u00e8 un illustratore conosciuto soprattutto per i suoi disegni unici e immediatamente riconoscibili realizzati per molte testate negli Stati Uniti d'America, tra i quali il pi\u00f9 famoso \u00e8, probabilmente, la serie \"\", pubblicata nel 1986 dalla Marvel Comics.\nBiografia e stile.\nNato a Blakely in Pennsylvania, ha perfezionato i suoi studi presso la \"Scuola di Arte e Disegno Industriale di Newark\" nel New Jersey.\nSienkiewicz spesso include nelle sue tavole delle tecniche poco utilizzate nei fumetti, quali la pittura a olio, l'uso dell'aerografo e il collage: secondo alcuni critici, il suo lavoro sembrerebbe fortemente influenzato dall'esperienza dell'espressionismo e dall'astrattismo. \nOltre ad essere abile nella realizzazione delle storie, Sienkiewicz \u00e8 un copertinista di talento: il suo modo di intendere le copertine non pi\u00f9 solo come tavola introduttiva e riassuntiva del contenuto dell'albo a fumetti, ma come vera e propria opera d'arte a s\u00e9 stante, ha avuto un'influenza determinante per una lunga schiera di disegnatori che, in tempi recenti, ne hanno seguito il percorso: basti ricordare Dave McKean su tutti, ma anche Alex Ross per il suo particolare stile \"pittorico\", o Christopher Moeller per le copertine di \"Shadow of the Bat\", o l'abile Ashley Wood, che ne riprende anche lo stile oscuro nelle serie \"Ghost Rider 2099\" e \"Hellspawn\".\nHa anche lavorato per la televisione, vincendo due Emmy Award per la serie animata \"Dov'\u00e8 finita Carmen Sandiego?\" e per il film \"Gli spietati\".\nOpere.\nSi presenta al mercato statunitense, con uno stile che ricorda molto da vicino il maestro Neal Adams, sulle pagine della serie dei Fantastici Quattro. Dopo quest'esperienza, diventa disegnatore fisso della serie intitolata al vigilante Moon Knight: il suo stile non convenzionale e rivoluzionario ha un impatto molto forte sul fumetto mondiale, anche se, in realt\u00e0, Moon Knight non ha molta fortuna dal punto di vista delle vendite.\nNel 1983 comincia a lavorare con Chris Claremont al progetto \"New Mutants\", dove le sue copertine e la caratterizzazione dei personaggi attirano molta attenzione sulla serie. Sempre con Claremont d\u00e0 vita a una serie costruita intorno al personaggio di Galactus, che appare su \"Epic Magazine\", la rivista del sottomarchio adulto della Marvel Comics.\nNel 1986 esce il suo capolavoro indiscusso: su testi di Frank Miller, il creatore della protagonista, esce come miniserie di 8 albi, '. La miniserie frutta a Sienkiewicz due prestigiosi premi: il Kirby Award come Migliore Artista del 1987 e lo Yellow Kid. Altro frutto della collaborazione con Frank Miller \u00e8 una bellissima \"graphic novel\" che ha come protagonista il supereroe Devil: ', nelle cui tavole Sienkiewicz d\u00e0 sfogo a tutta la sua vena creativa e visionaria.\nLo stesso anno disegna per la Eclipse \"Brought to light\", un romanzo a fumetti scritto da Alan Moore basata sullo scandalo Iran-Contra. Nonostante venga boicottato dalla stampa, riscuote un discreto successo, tanto che in Inghilterra d\u00e0 origine ad una \"pi\u00e9ce\" teatrale.\nNel 1987 Sienkiewicz scrive e disegna un'altra miniserie molto apprezzata da critica e pubblico, \"Stray Toasters\". Quindi nel 1988 torna a collaborare con Moore: lo sceneggiatore di Northampton aveva da poco fondato, insieme alla moglie Phyllis ed all'amante Deborah, una casa editrice indipendente, la Mad Love. Dopo un inizio interessante, Moore si imbarca nell'ambizioso progetto denominato \"Big Numbers\": una maxi-saga in 12 episodi. Per l'occasione Moore chiama proprio Sienkiewicz, ma, vuoi per la lentezza dell'artista, vuoi per un calo di vendite tra la prima e la seconda uscita, Bill venne allontanato e gli altri dieci numeri non videro mai la luce.\nDopo questa sfortunata parentesi, prima disegna una copertina per il numero 400 di \"Superman\", quindi nel 1995 cura la veste grafica della biografia di Jimi Hendrix, \"Voodoo Child: The Illustrated Legend of Jimi Hendrix\", e nel 1998 pubblica un libro per bambini intitolato \"Santa My Life &amp; Times: An Illustrated Autobiography\". Quindi realizza una storia per il progetto \"\" e varie avventure con i personaggi di Batman, dell'Uomo Ombra, dell'Uomo Ragno, nonch\u00e9 alcuni episodi per la serie a fumetti sul romanzo \"Dune\" e alcune storie per la Vertigo, l'etichetta indipendente della DC.\nPrima, insieme a Brent Anderson, realizza \"Legacy - Il testamento di Hal Jordan\", su testi di Joe Kelly, con il quale riporta nell'universo DC Comics il Corpo delle Lanterne Verdi, disegnando anche le tre incarnazioni di Hal Jordan: Lanterna Verde, Parallax e Spettro; quindi riporta in auge Doomsday, l'alieno che fu in grado di uccidere Superman, in \"Day of Doom\", su testi di Jurgens, poi torna a Batman realizzando alcune copertine per le serie \"Batman\" e \"Detective Comics\" e una storia per il volume \"Sandman:Notti Eterne\".\nQuattro illustrazioni di Sienkiewicz sono anche presenti nel gioco di carte collezionabili \"\", edito da Wizards of the Coast. In particolare ha illustrato le due versioni della carta \"Phyrexian War Beast\" (\"Bestia da Guerra di Phyrexia\") e le due versioni della \"Soldevi Steam Beast\" (\"Bestia a Vapore di Soldevi\"), entrambe pubblicate nel 1996 all'interno dell' \"Alleanze\"."}
{"id": "74320", "revid": "1684799", "url": "https://it.wikipedia.org/wiki?curid=74320", "title": "Virus", "text": ""}
{"id": "74323", "revid": "889336", "url": "https://it.wikipedia.org/wiki?curid=74323", "title": "Sport invernali", "text": "Gli sport invernali comprendono tutte le discipline sportive che si svolgono su neve e ghiaccio, tradizionalmente praticate durante il periodo invernale nei paesi alpini, nell'Europa settentrionale e orientale, in Nord America, in Giappone e negli ultimi decenni anche in Sudamerica. La massima competizione internazionale degli sport invernali sono i Giochi olimpici invernali, nel cui programma sono inseriti i principali sport (anche se non tutti) che si praticano su neve e ghiaccio. Negli ultimi decenni del XX secolo l'introduzione di materiali sintetici che consentono lo scivolamento come sulle superfici innevate o ghiacciate, la costruzione di impianti sportivi al coperto e la diffusione dei sistemi per l'innevamento artificiale hanno permesso di estendere la pratica degli sport invernali ad altri periodi dell'anno e a zone dove il clima o la mancanza di alture naturali non ne consentirebbero il naturale svolgimento.\nDescrizione.\nSport sulla neve.\nGli sport sulla neve richiedono generalmente l'uso di sci o altri attrezzi di scivolamento.\nI principali sport sulla neve sono:\nSport sul ghiaccio.\nGli sport sul ghiaccio vengono praticati su superfici piane, spesso da atleti muniti di pattini, oppure su percorsi in discesa con mezzi adatti allo scivolamento.\nI principali sport sul ghiaccio sono:\nSport olimpici.\nL'attuale programma olimpico invernale comprende i seguenti sport:\nSport paralimpici.\nL'attuale programma dei Giochi Paralimpici invernali comprende:"}
{"id": "74325", "revid": "193517", "url": "https://it.wikipedia.org/wiki?curid=74325", "title": "Santa Marina", "text": ""}
{"id": "74326", "revid": "1543377", "url": "https://it.wikipedia.org/wiki?curid=74326", "title": "Sci orientamento", "text": "Lo sci orientamento \u00e8 una specialit\u00e0 della disciplina sportiva dell'orientamento (noto anche col termine inglese \"orienteering\"), in cui gli atleti, utilizzando tecniche e attrezzature da sci di fondo, devono compiere un percorso predefinito caratterizzato da punti chiamati \"lanterne\" con l'aiuto esclusivo di una bussola e di una cartina topografica a scala ridotta che contiene particolari del luogo da percorrere. \nDescrizione.\nUn percorso standard consiste nella partenza, punti di controllo indicati tramite cerchi (centrati nella lanterna da trovare) uniti tra loro da linee e caratterizzati da numeri che indicano l'ordine di percorrenza, un punto d'arrivo.\nUna lanterna posta al suolo segnala il posto da visitare. Viene utilizzata una punzonatrice per marcare il cartellino, per la verifica dell'esattezza del punto da trovare (negli ultimi anni questo sistema \u00e8 stato sostituito da un chip (SportIdent o SiCard) che, quando inserito nella stazione della lanterna, rileva il passaggio dell'atleta alla lanterna registrando il tempo intermedio). Il percorso tra i vari punti segnati \u00e8 determinato dall'orientista.\nSvolgimento e luogo.\nCome gi\u00e0 detto si utilizzano tecniche e attrezzi dello sci di fondo, ci\u00f2 che differisce \u00e8 che il concorrente viene mandato lungo una rete di piste battute nei boschi alla ricerca di alcuni punti di controllo che si ritrova segnati sulla carta di gara e posizionati sul terreno con una \"lanterna\" bianca e arancione, si dispone tra l'altro di un leggio ruotante con incorporata la bussola e ancorato al petto tramite cinghie.\nLa differenza con l'usuale sci di fondo \u00e8 data dal fatto che le piste per lo sci-orientamento non sono cos\u00ec piatte, ma questo consente di abituare il corpo e la mente ad essere pi\u00f9 reattivi dovendosi adeguare a qualsiasi terreno. In pi\u00f9:\nIn Italia l'attivit\u00e0 \u00e8 gestita dalla Federazione Italiana Sport Orientamento (FISO), riconosciuta dal CONI ed affiliata alla Federazione Internazionale (International Orienteering Federation o IOF).\nUna delle gare promozionali pi\u00f9 famose \u00e8 quella tenuta il venerd\u00ec prima della Marcialonga, che ha avuto campioni come Pauli Siitonen. L'attivit\u00e0 si svolge soprattutto in Trentino, dove ha avuto inizio l'orienteering negli anni settanta,\na seguire troviamo il Friuli Venezia Giulia, la Lombardia e il Veneto.\nStoria.\nLe prime manifestazioni di tale sport ebbero origine alla fine dell'Ottocento in Norvegia, grazie ad un gruppo di appassionati che volle testare l'abilit\u00e0 dei concorrenti nel seguire tracce lasciate nella neve dalle slitte che trainavano i tronchi con l'uso di cartine topografiche.\nLo sci-orientamento \u00e8 disciplina prettamente scandinava, ma ha avuto un buono sviluppo anche in Russia e Italia, Svizzera e Austria, oltre che in Australia, Canada e Nuova Zelanda.\nL'Italia ha assunto un ruolo di primo piano non tanto per il numero di praticanti che \u00e8 comunque ristretto, quanto per l'abilit\u00e0 del pi\u00f9 volte campione mondiale Nicol\u00f2 Corradini di Castello di Fiemme e per le due edizioni del 1984 e del 1994 dei Campionati mondiali tenutesi sull'altopiano di Lavarone e in Valle di Non, nel Trentino."}
{"id": "74327", "revid": "1543377", "url": "https://it.wikipedia.org/wiki?curid=74327", "title": "Anello booleano", "text": "In matematica un anello booleano (\"R\",+,\u00b7) \u00e8 un anello unitario per il quale \"x\"2 = \"x\" per ogni elemento \"x\" del suo sostegno \"R\". In altre parole \u00e8 un anello costituito solo da elementi idempotenti.\nGli anelli booleani sono strutture criptomorfe (cio\u00e8 logicamente equivalenti) alle algebre di Boole. L'esempio pi\u00f9 noto \u00e8 fornito dall'insieme delle parti di un qualsiasi insieme \"X\", dove l'addizione di anello \u00e8 la operazione insiemistica differenza simmetrica e la moltiplicazione \u00e8 l'intersezione.\nCriptomorfismo con le algebre di Boole.\nDato un anello booleano (R,+,\u00b7), definiamo\nLa struttura (R,\u2228,\u2227) soddisfa tutti gli assiomi dell'algebra di Boole, dove le operazioni \u2228, \u2227 e ~ hanno risp. i ruoli di giunzione, incontro e complementazione.\nIn tal modo a ogni anello booleano si associa un'algebra di Boole.\nViceversa a ogni algebra di Boole si associa un anello booleano definendo:\nMorfismi e sottostrutture.\nUna applicazione tra due anelli booleani si dice omomorfismo di anelli se trasportata tra le corrispondenti algebre booleane costituisce un omomorfismo tra tali strutture.\nUn sottoinsieme di un anello booleano si dice ideale di anello (ideale primo di anello, ideale massimale di anello) se e solo se costituisce un ideale d'ordine (ideale d'ordine primo, ideale d'ordine massimale) dell'algebra di Boole.\nPer anello quoziente di un anello booleano modulo un ideale di anello corrisponde al reticolo quoziente dei corrispondenti reticoli booleani modulo il corrispondente ideale d'ordine.\nAlcuni risultati.\nOgni anello booleano \"R\" soddisfa \"x\" + \"x\" = 0 per ogni \"x\" in \"R\"; infatti sappiamo che\ne possiamo sottrarre \"x\" + \"x\" da entrambi i membri di questa equazione. Una dimostrazione analoga garantisce che ogni anello booleano \u00e8 commutativo:\ne questa uguaglianza comporta \"xy\" + \"yx\" = 0, che equivale a \"xy\" = \u2212\"yx\" = \"yx\" (utilizzando la propriet\u00e0 precedente).\nL'identit\u00e0 \"x\" + \"x\" = 0 dice che a ogni anello booleano si pu\u00f2 associare in modo unico un'algebra associativa sul campo F2 di due elementi. In particolare, ogni anello booleano finito ha come cardinalit\u00e0 una potenza di due.\nOsserviamo che vi sono algebre associative unitali su F2 che non sono anelli booleani: un esempio \u00e8 dato dall'anello di polinomi F2[\"X\"].\nL'anello quoziente \"R\"/\"I\" relativo a un arbitrario anello booleano \"R\" modulo un qualunque ideale \"I\" \u00e8 anch'esso un anello booleano. Similmente ogni sottoanello di un anello booleano \u00e8 un anello booleano.\nOgni ideale primo \"P\" di un anello booleano \"R\" \u00e8 massimale: l'anello quoziente \"R\"/\"P\" \u00e8 un dominio d'integrit\u00e0 e contemporaneamente un anello booleano; quindi deve essere isomorfo al campo F2 e questo comporta la massimalit\u00e0 di \"P\". Dato che gli ideali massimali sono necessariamente primi, si conclude che in ogni anello booleano l'insieme degli ideali primi e quello degli ideali massimali coincidono."}
{"id": "74330", "revid": "1632387", "url": "https://it.wikipedia.org/wiki?curid=74330", "title": "Cork", "text": "Cork () \u00e8 una citt\u00e0 della Repubblica d'Irlanda. Capoluogo amministrativo dell'omonima contea e centro storicamente pi\u00f9 importante della provincia del Munster, \u00e8 la seconda citt\u00e0 pi\u00f9 popolosa del Paese dopo la capitale Dublino, nonch\u00e9 la terza pi\u00f9 popolosa dell'isola d'Irlanda dopo la capitale e Belfast.\nSituata nell'estremit\u00e0 meridionale dell'isola, sulla foce del fiume Lee, \u00e8 un porto marittimo di notevole importanza. Lo stesso fiume taglia in due la citt\u00e0 e, nel suo centro storico, si dirama in due bracci che si ricongiungono poco oltre, creando una piccola isola su cui sorse anticamente il primo insediamento urbano. Data l'influenza culturale della citt\u00e0, Cork \u00e8 talvolta chiamata \"La capitale del sud\" ed \u00e8 anche stata capitale europea della cultura nel 2005.\nIl suo motto \u00e8: \"Statio Bene Fida Carinis\" (\"Un porto sicuro per le navi\").\nToponomastica.\nIl nome della citt\u00e0 deriva dalla parola gaelica \"Corcaigh\" (pronuncia: \"Corki\", con la \"i\" finale molto breve), che letteralmente significa \"palude\"; la citt\u00e0 sorge infatti sulla foce del fiume Lee. \nIl nome attuale, similmente a quasi tutte le altre citt\u00e0 d'Irlanda, \u00e8 dovuto alla trasposizione fonetica anglofona: durante la conquista inglese dell'Irlanda, i coloni, sentendo il nome delle citt\u00e0 in gaelico, usavano trascriverne il nome come se fosse una parola inglese. Il fatto che la parola \"cork\" in inglese sia un termine di senso compiuto (significa \"sughero\") non \u00e8 quindi da attribuirsi a una traduzione semantica.\nStoria.\nLa citt\u00e0 ha origini abbastanza antiche: la si menziona per la prima volta in documenti reali firmati da re Giovanni d'Inghilterra nel 1185, ma nacque come centro monastico fondato da San Finbar nel VI secolo. I secoli successivi furono segnati da continue scorribande di Vichinghi, che costarono alla citt\u00e0 devastazioni e successive riedificazioni, sino alla definitiva costruzione di una cinta muraria di cui ancora oggi rimangono alcune sezioni e la porta principale.\nAnche nella storia moderna Cork ha avuto un ruolo di rilievo. Michael Collins, patriota e politico irlandese, era originario di questa contea, che fu tra l'altro una roccaforte dell'IRA durante la Guerra d'indipendenza irlandese, nonch\u00e9 il nucleo di coloro che si opposero al Trattato Anglo-Irlandese durante la guerra civile del 1922.\nAnche David Brandon (noto anche con il nome vero David Haughton e lo pseudonimo David Cain), attore, scrittore e regista teatrale irlandese, \u00e8 originario di Cork.\nMonumenti e luoghi d'interesse.\nA Cork ci sono due cattedrali: la \"Cathedral of St. Mary and St Anne\" e la \"St. Finbarre's Cathedral\". La prima, cattolica, \u00e8 stata costruita nel 1808. La seconda, anglicana, \u00e8 la pi\u00f9 celebre e imponente delle due ed \u00e8 costruita sulle fondamenta di una precedente cattedrale: i lavori incominciarono nel 1862 e terminarono nel 1879 sotto la direzione dell'architetto William Burges, che la imprezios\u00ec al termine dei lavori con un angelo dorato (che tiene una tromba per mano) posto sul pinnacolo acquistato a proprie spese.\nUna leggenda narra che questi unir\u00e0 lo squillo delle proprie trombe a quello degli altri angeli che annunciano la fine del mondo. Nei primi anni del nuovo millennio, a quello stesso angelo furono sottratte le due trombe da alcuni ignoti (non \u00e8 precisato se tre o quattro), il vescovo allora fece un pubblico appello chiedendo che venissero restituite. Qualche notte pi\u00f9 tardi le trombe comparirono ma anche questo gesto rest\u00f2 anonimo. Per commemorare questo fatto, Anthony Ruby immortal\u00f2 la scena dipingendo un quadro che ora \u00e8 custodito nel salotto del vescovo.\nL'assetto urbano \u00e8 in genere molto gradevole e non ha assolutamente nulla da invidiare alle altre maggiori citt\u00e0 dell'isola, Dublino, Belfast e Limerick. La \"St. Patrick street\" \u00e8 stata pi\u00f9 volte rimodellata fino al 2004 e ospita edifici interessanti, oltre a presentarsi come centro di shopping molto gradevole. Fu ricavata entro il 1850 colmando un ramo secco del fiume Lee, \u00e8 la via principale della citt\u00e0, in passato destinata a funzioni commerciali, oggi popolare passeggio tra negozi, ristoranti e locali.\nLa zona commerciale \u00e8 situata invece nella \"Grand Parade\", anch'essa ottenuta coprendo un ramo fluviale canalizzato (1790-1801). Passa nei quartieri di formazione medioevale e la citt\u00e0 moderna, conducendo in riva al braccio meridionale del Lee, con vista verso le guglie di St. Finbarr's (una delle strade principali) e in \"Oliver Plunkett Street\". Il vecchio centro finanziario \u00e8 il \"South Mall\" con numerose banche che al loro interno conservano l'assetto tipico del XIX secolo.\nMolti degli edifici tutt'oggi visibili presenti a Cork sono in stile Georgiano, anche se quelli che competono in termini di record sono il Municipio o \"City Hall\" (uno degli edifici pi\u00f9 alti d'Irlanda) e il vittoriano \"Mental Hospital\" (uno dei pi\u00f9 lunghi).\nL'edificio pi\u00f9 famoso di Cork \u00e8 senz'altro la torre campanaria di Shandon nella parte settentrionale della citt\u00e0: le facciate nord ed est sono in pietra arenaria rossa, mentre quelle sud e ovest nel materiale predominante della regione, calcare bianco. La torre dell'orologio \u00e8 tradizionalmente chiamata \"The four-faced liar\" (letteralmente \"il bugiardo a quattro facce\"), perch\u00e9 ogni orologio \u00e8 regolato su un orario differente dagli altri tre. La campana di Shandon pu\u00f2 essere suonata a pagamento da chi ne faccia richiesta e poich\u00e9 per farlo \u00e8 necessario salire in cima alla torre, nel prezzo \u00e8 compreso il rilascio di un attestato con l'evidente dicitura \"Ho suonato la campana di Shandon\".\nUn altro splendido esempio di architettura in calcare bianco \u00e8 il \"City Hall\" citato poco sopra che rimpiazza il precedente edificio bruciato in una rappresaglia dai Black and Tans inglesi durante la guerra d'indipendenza del 1920/21. Il costo del nuovo edificio fu interamente a carico del governo britannico che negli anni trenta si preoccup\u00f2 di riedificarlo per raffreddare le tensioni diplomatiche tra i due paesi.\n\"Fitzgerald's Park\", nella parte occidentale della citt\u00e0, merita una visita cos\u00ec come i campi dell'University College Cork, in cui scorre il fiume Lee.\nL\"'English Market\" (\"Mercato inglese\"), accessibile dalla \"Grand Parade\", da \"Patrick Street\", \"Oliver Plunkett Street\" e \"Princes Street\", \u00e8 celebre per l'alta variet\u00e0 di frutta, pesce, carne, spezie e cibi pregiati. Di questo luogo si hanno notizie certe dal 1610, anche se gli attuali edifici non sono pi\u00f9 vecchi del 1786.\nSono presenti in citt\u00e0 anche due aziende produttrici di birra: la Beamish e la Murphy's. \u00c8 presente anche la Heineken Irlanda, che produce birra per tutta l'isola.\nCultura.\nNonostante la sua popolazione relativamente poco numerosa, la vita culturale di Cork \u00e8 incredibilmente prolifica. Musica, teatro, danza e cinema giocano un ruolo molto importante.\nLa \"Cork School of Music\" e il \"Crawford College of Art &amp; Design\" assicurano continue ventate di freschezza artistica, cos\u00ec come molte attivit\u00e0 nei vari corsi dell\"'University College Cork\" (UCC). Degne di nota sono: \"Corcadorca Theatre Company\", dove Cillian Murphy incominci\u00f2 la sua carriera; Il \"Cork Film Festival\", uno dei maggiori eventi di corti cinematografici; \"The Institute for Choreography and Dance\", una risorsa nazionale contemporanea della danza; il \"Triskel Arts Centre\" e il \"Cork Jazz Festival\".\nRecenti aggiunte nelle infrastrutture artistiche sono la \"Cork Opera House\" e la \"Crawford Art Gallery\". La nuova \"Lewis Glucksman Gallery\" aperta nell'autunno 2004 all'UCC. Moltissime anche le radio presenti in citt\u00e0: Radio 1, 2FM, Lyric FM, Radio na Gealtachta (tutte gestite da RT\u00c9), e Today FM, ma anche stazioni locali come 96FM, CUH FM e Red FM, nonch\u00e9 tentativi amatoriali tipo Galaxy FM e Freak FM.\nCork \u00e8 stata eletta Capitale europea della cultura del 2005.\nAmministrazione.\nGemellaggi.\nL'allora \"Cork City Council\" concluse il primo gemellaggio con Coventry (Inghilterra) nel 1969. Da allora, Cork ha instaurato contatti con molte altre citt\u00e0 in ambito di cultura, educazione, turismo, scienza ed economia:\nInfrastrutture e trasporti.\nFerrovie.\nLa citt\u00e0 \u00e8 servita dalla stazione di Cork Kent, scalo terminale della linea per Dublino. In origine questa linea terminava a Blackpool, ma con la costruzione del tunnel \"Glanmire\" giunse fino al centro cittadino e al porto. Dalla stazione di Cork si dirama la Cork-Midleton, un tempo attiva fino a Youghal, che, presso Glounthaune, ha una diramazione per Cobh.\nIl servizio ferroviario suburbano di Cork, esercitato dalla Iarnr\u00f3d \u00c9ireann, utilizza le tre linee ferroviarie, permettendo di collegare Cork Kent alle stazioni di Mallow, di Midleton e di Cobh con un servizio cadenzato a frequenza oraria.\nIn passato Cork era servita da molte altre linee ferroviarie, come la \"Blackrock and Passage Railway\", che collegava la citt\u00e0 a Macroom e a Blarney, o la \"West Cork Railway\", che portava alla zona occidentale della contea.\nTra il 1898 e il 1931, inoltre, fu presente una rete tranviaria urbana.\nAerei.\nL'aeroporto di Cork, semplicemente \"Cork Airport\", \u00e8 uno dei principali in Irlanda, il pi\u00f9 frequentato per i viaggi nel sud. Situato nell'area periferica meridionale della citt\u00e0, conosciuta come Ballygarvan, ospita pi\u00f9 di 10 compagnie aeree che offrono voli per circa 50 destinazioni. La struttura \u00e8 in crescita da anni, avendo raggiunto nel 2007 3,2 milioni di passeggeri e divenendo nettamente il terzo aeroporto della Repubblica d'Irlanda subito dopo Dublino e Shannon. \u00c8 stato recentemente aperto un nuovo terminal capace di ospitare pi\u00f9 di 3 milioni di persone all'anno ed \u00e8 previsto un ulteriore allargamento per arrivare a una capienza di 5 milioni. Sebbene sia di vitale importanza per la citt\u00e0 e la relativa contea, l'aeroporto di Cork ha sub\u00ecto un blocco drastico per i voli transatlantici, assegnati soltanto a Shannon perch\u00e9 la pista d'atterraggio del primo \u00e8 troppo corta. Il nuovo terminal di Cork ha creato anche notevoli controversie per un enorme debito creato di circa \u20ac 180 milioni.\nStrade.\nCork \u00e8 servita da queste strade principali:\nSport.\nCalcio.\nLa squadra principale della citt\u00e0 \u00e8 il Cork City che nella sua storia ha vinto tre campionati e quattro coppe nazionali."}
{"id": "74332", "revid": "466539", "url": "https://it.wikipedia.org/wiki?curid=74332", "title": "Jos\u00e9 Mu\u00f1oz", "text": "Carriera.\nVisse i primi anni a Pilar, piccola localit\u00e0 di 4000 abitanti a 50 chilometri da Buenos Aires, dove i suoi genitori gestivano negozi di scarpe e poi dei bar. Fra gli 11 e i 14 anni frequent\u00f2 l'atelier di Humberto Cerantonio, scultore argentino di origine abruzzese, dove impar\u00f2 disegno, scultura e pittura. Si iscrisse alla \"Escuela Panamericana de arte\", dove insegnavano Breccia, Pratt, Dom\u00ecnguez. L'autore, che prediligeva il bianco e nero, rielabor\u00f2 gli insegnamenti di Breccia e Pratt, ai quali si riallacciava idealmente, soprattutto con un'inchiostrazione molto marcata. Inizi\u00f2 a lavorare a 14 anni come lucidatore di mobili. Fu poi assunto come fattorino presso un sarto e trov\u00f2 infine lavoro come assistente di Francisco Solano L\u00f3pez. Verso i 18 anni inizi\u00f2 a pubblicare lavori suoi su testi di Oesterheld. Il primo successo fu, nel 1963, con la serie poliziesca \"Precinto 56\" su testi di Ray Collins.\nAll'inizio degli anni settanta si trasfer\u00ec in Spagna, e conobbe il connazionale Carlos Sampayo: nacque subito un sodalizio che dura tutt'oggi, con Sampayo a sceneggiare la maggior parte delle sue storie. La coppia argentina raggiunse la fama con Alack Sinner, \"detective\" privato modellato sui romanzi \"hard boiled\" di Philip Marlowe e Sam Spade: l'attenzione degli autori \u00e8 rivolta non tanto sulla vicenda in s\u00e9, quanto sui protagonisti e sulle atmosfere. Le loro storie sono comparse a puntate su riviste come \"Alter\" e Frigidaire, prima delle numerose pubblicazioni in volume. A Sinner affianca anche la produzione di altre interessanti serie, come \"Nel bar\" o \"Sudor Sudaca\", che ottengono ampia pubblicazione mondiale; in Italia sono comparse sul mensile \"Linus\" (Rizzoli - Milano libri). Nel 2007 vinse il Grand Prix de la ville d'Angoul\u00eame. Adesso la sua vita si svolge fra Milano e Parigi.\nOpere.\nEdizione italiana di alcune delle sue opere principali:"}
{"id": "74334", "revid": "1266208", "url": "https://it.wikipedia.org/wiki?curid=74334", "title": "Serie A 1946-1947", "text": "La Serie A 1946-1947 \u00e8 stata la 45\u00aa edizione della massima serie del campionato italiano di calcio (il 15\u00ba girone unico), disputato tra il 22 settembre 1946 e il 6 luglio 1947 e concluso con la vittoria del , al suo quarto titolo, il terzo consecutivo (se non si considera il periodo di pausa dovuto al secondo conflitto mondiale).\nCapocannoniere del torneo \u00e8 stato Valentino Mazzola (Torino) con 29 reti.\nStagione.\nAntefatti.\nIn un'Italia ancora sconvolta dalla guerra, la Federcalcio avall\u00f2 il ritorno al girone unico; le discussioni sulla composizione del campionato durarono mesi, come conseguenza delle rotture provocate dai campionati di guerra e dei verdetti del lungo torneo precedente cui avevano preso parte squadre di Serie A e B.\nDopo essere stata presa in considerazione l'ipotesi di un torneo a 22 squadre, si giunse infine alla formazione di un campionato con 20 partecipanti, che inglob\u00f2 le squadre che avevano acquisito il diritto alla massima serie nel 1942-43 (incluse le promosse e ), il ripescato , la neonata frutto della definitiva fusione tra e (la quale eredit\u00f2 il titolo sportivo della Sampierdarenese, trasmessogli a sua volta dal ripescato ), la vecchia vincitrice del campionato giocato tra squadre di Serie B e C del Nord-Italia nel 1946, e il che, nella stagione precedente, aveva concluso al primo posto il girone centro-meridionale. Risultarono escluse lo , campione bellico nel 1944, e l'Andrea Doria, ammessa in Divisione Nazionale 1945-1946 come risarcimento per la fusione fascista nel club del 1927, le quali erano inizialmente candidate al ruolo di ventunesima e ventiduesima squadra; la Doria, tuttavia, aggir\u00f2 il problema mediante la suddetta fusione nella Sampdoria. Il progetto di ridurre gi\u00e0 l'anno successivo le partecipanti a 18 (mediante cinque retrocessioni), fu cassato il 21 agosto, dopo le obiezioni dell'Atalanta.\nIn fase di mercato furono pochi i movimenti di rilievo; il riaccolse Menti, mentre le altre squadre approfittarono dell'apertura delle frontiere: l' del rientrante Meazza, in particolare, rivoluzion\u00f2 la squadra titolare con vari elementi provenienti dal Sud America, la ingaggi\u00f2 i cecoslovacchi Vycp\u00e1lek e Korostelev, il scelse, tra gli altri, l'argentino Verdeal.\nIl campionato.\nIl campionato inizi\u00f2 il 22 settembre 1946; il favorito Torino impieg\u00f2 alcune settimane ad ingranare, e pareggi\u00f2 le prime tre partite casalinghe con , Sampdoria e Juventus. Peraltro fu proprio la situazione dei giuliani a sconvolgere l'equilibrio del torneo; per ragioni di sicurezza, gli Alleati che governavano Trieste vietarono per lungo tempo l'utilizzo dello stadio di Valmaura, e ci\u00f2 costrinse la squadra a disputare la maggior parte del girone d'andata in trasferta o sul campo neutro di Udine.\nDopo dieci giornate si ritrovarono appaiate al primo posto Juventus e , poi gli emiliani si bloccarono, persero tre gare di fila e videro i bianconeri allungare: il 2 febbraio 1947 furono \"campioni d'inverno\" davanti al Torino e al sorprendente Modena che, come il di qualche anno prima, era riuscito nell'impresa di ottenere ottimi risultati con giocatori provenienti dalle serie minori schierati dall'allenatore Mazzoni secondo la logica del vecchio Metodo. Sul fondo, languiva la Triestina, mentre l'Alessandria del ritrovato Rava riscattava una partenza negativa ed inguaiava la pi\u00f9 quotata Inter, i cui nuovi acquisti fallirono clamorosamente.\nFu proprio l'Alessandria a frenare la corsa della Juventus, il 23 febbraio; il Torino scatt\u00f2 in testa, vinse quattro gare consecutive, incluso il \"derby\" del 16 marzo, ed allung\u00f2, inseguita a distanza dal regolare Modena e dal dell'astro nascente Carapellese. Nel mese di maggio il Torino consolid\u00f2 il primato e lo scudetto divent\u00f2 matematico gi\u00e0 a tre giornate dalla fine, con il pareggio di Bari; alla fine, i punti di vantaggio su Juventus e Modena, che occuparono le piazze d'onore furono rispettivamente 10 e 12. Fu la stagione in cui il Torino mostr\u00f2 tutta la prepotenza di un attacco decisamente concreto, che sfond\u00f2 il muro delle 100 reti realizzate grazie ad un gioco estremamente rapido, ideale per disorientare gli avversari; il commissario tecnico dell'Italia Pozzo arriv\u00f2 a schierare contemporaneamente tutti i dieci giocatori di movimento granata nell'amichevole dell'11 maggio 1947 contro l'Ungheria. Il campionato detiene tutt'ora il record di punti ottenuti da una squadra vincitrice nell'era di due punti a vittoria con 20 squadre in campionato: ben 63 con la media di 1,66 punti ad incontro.\nSe furono degni di nota i campionati di e , l'Inter riusc\u00ec ad emergere dalle ultime posizioni alla distanza, lasciando le altre squadre a lottare per una salvezza incerta fino all'ultimo secondo; la ebbe la meglio sul e sul , ormai distante dalle glorie di pochi anni prima. La caduta in B fu risparmiata alla derelitta Triestina, ripescata d'ufficio in luglio per motivi patriottici, \u00ab\"in considerazione del valore morale e simbolico che la squadra di Trieste ha per tutti gli sportivi italiani\"\u00bb. La riammissione della squadra giuliana port\u00f2 dunque ad un ulteriore allargamento della Serie A, che fu formata da 21 squadre per il solo campionato 1947-1948.\nClassifica finale.\nLegenda:\nNote:\nStatistiche.\nIndividuali.\nClassifica marcatori.\nNel corso del campionato furono segnati complessivamente 1.064 gol (di cui 51 su calcio di rigore, 31 su autorete e 6 assegnati per giudizio sportivo) da 198 diversi giocatori, per una media di 2,8 gol a partita. Le gare per le quali il risultato fu deciso a tavolino, in tutti i casi per invasione di campo, furono Venezia-Sampdoria, Brescia-Venezia e Bologna-Brescia. Di seguito, la classifica dei marcatori."}
{"id": "74340", "revid": "1926649", "url": "https://it.wikipedia.org/wiki?curid=74340", "title": "Serie A 1947-1948", "text": "La Serie A 1947-1948 \u00e8 stata la 46\u00aa edizione della massima serie del campionato italiano di calcio (il 16\u00ba a girone unico), disputato tra il 14 settembre 1947 e il 4 luglio 1948 e concluso con la vittoria del , al suo quinto titolo, il quarto consecutivo (se non si considera il periodo di pausa dovuto al secondo conflitto mondiale).\nCapocannoniere del torneo \u00e8 stato Giampiero Boniperti () con 27 reti.\nStagione.\nNovit\u00e0.\nIl ripescaggio della \u2014 avvenuto nel luglio 1947 e imputabile a motivi patriottici \u2014 ingener\u00f2 il pi\u00f9 lungo e affollato campionato di Serie A nonch\u00e9 l'unico disputato con numero di squadre dispari: il calendario fu dunque costituito di 42 giornate totali, con due turni di riposo a testa. Essendo la riammissione dei giuliani avvenuta in sovrannumero, ci\u00f2 comport\u00f2 automaticamente una retrocessione aggiuntiva come compensazione.\nIn questa stagione il calcio assunse le dimensioni di un fenomeno economico imponente per vari aspetti che vi gravitavano attorno, con il verticale incremento delle entrate del concorso di pronostici ideato dalla SISAL e poi ridenominato Totocalcio.\nCalciomercato.\nIn fase di mercato il Torino rest\u00f2 ad osservare. La , che liber\u00f2 i due cecoslovacchi Vycp\u00e1lek e Korostelev, predispose il ritorno di Rava e promosse titolare il diciannovenne Boniperti. Pi\u00f9 massicci furono gli interventi del , che ingaggi\u00f2 il romanista giallo-rosso Krieziu e un gruppo di uruguaiani selezionati dall'allenatore Sansone, e della Triestina, ripresentatasi al via con un gruppo di calciatori navigati (Trevisan, Tosolini, Ispiro) e un allenatore pressoch\u00e9 esordiente, l'ex giocatore Rocco, al timone. Il acquist\u00f2 l'attaccante ungherese Mike, mentre il prelev\u00f2 alcuni elementi in provincia (Degano, Gratton), cos\u00ec come l' (Arezzi, Fiorini), che Meazza tentava di convertire al sistema.\nAvvenimenti.\nFatta eccezione per un passo falso a Bari, il part\u00ec bene, e si port\u00f2 in vetta alla sesta giornata. Da novembre a gennaio i granata avanzarono di pari passo con il di Carapellese e Puricelli. Il 25 gennaio i rossoneri vinsero lo scontro diretto per 3-2 e due settimane dopo chiusero in vetta il girone d'andata con due punti di vantaggio sul Torino e ben sei sul trio formato da , e , che trov\u00f2 in un'attenta fase difensiva (il \u00abmezzo sistema\u00bb, che prevedeva l'ulteriore arretramento di un centrocampista) la chiave per scalare posizioni in campionato.\nIl Milan manc\u00f2 dello scatto decisivo per lo scudetto e il Torino ne approfitt\u00f2 nel girone di ritorno. Il 21 marzo i lombardi, privi di Carapellese allontanato per motivi disciplinari persero a Bologna; poi, il 17 aprile, caddero anche a Bergamo, contro l' in buona condizione, dopodich\u00e9 calarono, pareggiando in casa contro la non brillante e lasciandosi sconfiggere, anche in casa, dalla neopromossa . Il Torino agganci\u00f2, super\u00f2 e allung\u00f2 con un ritmo serrato; alla trentacinquesima giornata collezion\u00f2 dieci punti di vantaggio sul Milan. I rossoneri, infine, si lasciarono raggiungere dalla Triestina e dalla Juventus di Boniperti, capocannoniere con 27 reti. I granata invece fecero il 30 maggio una notevole impresa, rimontando da 0-3 a 4-3 la e ottenendo, grazie ancora a una sconfitta del Milan, la vittoria matematica dello scudetto con cinque giornate di anticipo. Alla fine della quarantaduesima e ultima giornata, giocata in piena estate, il vantaggio su Juventus, Triestina e Milan fu di ben sedici punti, distacco record nell'era dei due punti a vittoria.\nIl Grande Torino si conferm\u00f2 cos\u00ec la squadra pi\u00f9 forte in assoluto. Nel corso del lungo torneo schier\u00f2 appena 15 giocatori; deteneva la difesa migliore del torneo e, soprattutto, un attacco prolifico capace di segnare 125 reti (25 di Gabetto e 23 di Mazzola) in quaranta partite. In questa stagione piazzarono anche la vittoria pi\u00f9 larga della Serie A a girone unico, battendo per 10-0 l'Alessandria.\nIl invece entr\u00f2 in pesante crisi. Sempre in fondo alla classifica, fin\u00ec il girone di andata con diversi punti di svantaggio e, malgrado un tentativo di rimonta nella tornata conclusiva, termin\u00f2 la sua travagliata stagione con la retrocessione, venendo condannato anche all'ultimo posto per un tentativo di corruzione nella partita contro il . La seconda retrocessione della storia partenopea non fu accettata serenamente dalla societ\u00e0, che si rivolse alle assemblee estive per recuperare a tavolino la categoria, insistendo per la messa a disposizione di un ventunesimo posto per la successiva stagione della massima serie; a questa proposta la Lega Nazionale e i suoi organi di giustizia sportiva reagirono duramente, intrecciando una disputa legale che si concluse solamente con l'intervento della FIGC e la minaccia di una radiazione dai quadri per la societ\u00e0 azzurra.\nRischi\u00f2 il declassamento anche la declinante Roma che, al penultimo turno, ottenne la vittoria necessaria per la salvezza nello scontro diretto contro la , il cui gioco estremamente passivo (ritenuto \u00abostruzionistico\u00bb dai critici), imposto dall'allenatore Viani, era apparso efficace per tutto il girone d'andata. Oltre al Napoli e la Salernitana, caddero infine tra i cadetti anche il ultimo sul campo, e l'Alessandria condannata da un negativo girone di ritorno. Si salv\u00f2 la Lucchese, cos\u00ec come pi\u00f9 che buono fu il campionato della , alla prima apparizione in massima serie in quattordici anni.\nClassifica finale.\nLegenda:\nRegolamento:\nNote:\nRisultati.\nCalendario.\nSorteggiato il 26 agosto 1947, il calendario \u2014 oltre a numerosi turni infrasettimanali \u2014 prevedeva soste per amichevoli della Nazionale azzurra alle seguenti date: 9 novembre 1947, 14 dicembre 1947, 4 aprile 1948 e 16 maggio 1948.\nDacch\u00e9 posta in coincidenza delle elezioni politiche del 18 aprile 1948, la 30\u00aa giornata \u2014 in cui il turno di riposo spettava al Modena \u2014 incorse in una spalmatura degli incontri dal 15 al 22 aprile.\nStatistiche.\nIndividuale.\nClassifica marcatori.\nNel corso del campionato furono segnati complessivamente 1.200 gol (di cui 54 su calcio di rigore, 40 su autorete e 2 assegnati per giudizio sportivo) da 226 diversi giocatori, per una media di 2,86 gol a partita. La gara per la quale il risultato fu deciso a tavolino fu Bari-Genoa. Di seguito, la classifica dei marcatori."}
{"id": "74342", "revid": "2127271", "url": "https://it.wikipedia.org/wiki?curid=74342", "title": "Serie A 1948-1949", "text": "La Serie A 1948-1949 \u00e8 stata la 47\u00aa edizione della massima serie del campionato italiano di calcio (il 17\u00ba a girone unico), disputato tra il 19 settembre 1948 e il 12 giugno 1949 e concluso con la vittoria del , al suo sesto titolo, il quinto consecutivo (se non si considera il periodo di pausa dovuto al secondo conflitto mondiale).\nCapocannoniere del torneo \u00e8 stato Istv\u00e1n Nyers () con 26 reti.\nStagione.\nAntefatti.\nIn estate il limit\u00f2 ancora una volta i movimenti di mercato al parco-riserve, ingaggiando tra gli altri il giovane terzino Operto per coprire l'infortunato Maroso, e Fadini come riserva di Mazzola, dato inizialmente per partente (destinazione Inter) a causa di dissapori con la societ\u00e0.\nLe avversarie, ispirate dagli esiti delle Olimpiadi di Londra, tentarono di limare il divario che le separava dai granata con le rivelazioni della manifestazione. La ingaggi\u00f2 dunque l'italiano Caprile del , le recenti medaglie di bronzo danesi John Hansen e Johannes Pl\u00f8ger (quest'ultimo schierabile solo nel 1949) e, su indicazione dell'allenatore Chalmers, la mezzala del William Jordan.\nIl tesser\u00f2 il primo professionista islandese della storia, Albert Gu\u00f0mundsson, e l'irlandese Paddy Sloan, prenotando per gennaio la medaglia d'oro del torneo calcistico di Londra, l'attaccante svedese Gunnar Nordahl; l'Atalanta si assicur\u00f2 il fratello maggiore di quest'ultimo, Bertil, per la difesa, mentre l'Inter, che segu\u00ec a lungo Mazzola, punt\u00f2 infine su un nuovo trio offensivo formato dalla rivelazione dell' Gino Armano, dall'apolide Istv\u00e1n Nyers e dalla bandiera romanista Amadei. Era tornato in Serie A, con la maglia del Novara, un protagonista del decennio precedente, l'attaccante Silvio Piola.\nDopo la partecipazione di 21 squadre al campionato precedente, l'organico si riassest\u00f2 a 20 unit\u00e0.\nIl campionato.\nLa stagione dell'esito pi\u00f9 tragico inizi\u00f2 il 19 settembre e vide andare in testa dopo le prime giornate la ; quella che i toscani intrapresero nei successivi due mesi fu una marcia inattesa, ma non poterono reggere al ritmo del , che approfitt\u00f2 di un momento di appannamento delle rivali a inizio dicembre per passare in testa. Quella dei granata fu per\u00f2 una fuga pi\u00f9 complicata di quelle degli anni precedenti, in virt\u00f9 della vena delle due squadre genovesi e, soprattutto, dell'Inter, spinta dalle reti del \"bomber\" Nyers; anche sul fondo, del resto, la classifica appariva piuttosto corta e affollata. Il 6 gennaio, ultima d'andata, i granata si laurearono campioni d'inverno con due punti di vantaggio sul , che aveva sconfitto il Torino per 3-0 il 26 dicembre. Seguivano a tre punti Inter e Lucchese, mentre la Juventus era relegata a met\u00e0 classifica per le difficolt\u00e0 incontrate dall'allenatore nella preparazione dei giocatori, che complicarono anche l'ambientamento di Hansen.\nIl ritmo delle concorrenti, nel corso dei primi turni del girone di ritorno, fu blando, e il Torino, grazie a una serie di quattro vittorie consecutive, riusc\u00ec ad allungare il distacco, portandosi il 6 febbraio a +6 su Genoa, Inter e , per poi mantenere un vantaggio sui nerazzurri, rimasti principali contendenti, che oscill\u00f2 tra i tre e i cinque punti. Con lo scontro diretto di Milano della 34\u00aa giornata, il 30 aprile, in cui il Torino impose lo 0-0, i granata ebbero ormai praticamente ipotecato lo scudetto, forti dei 4 punti di distacco dai rivali.\nProprio Inter-Torino rest\u00f2 per\u00f2 nella storia come l'ultima partita giocata in campionato dal Grande Torino, che il 3 maggio partecip\u00f2 a una gara amichevole contro il a Lisbona e il giorno dopo, sulla via del ritorno, rimase vittima di una sciagura aerea: nel disastroso schianto contro la basilica di Superga morirono diciotto giocatori, lo staff granata, l'equipaggio presente sul volo e i giornalisti che avevano seguito la squadra in Portogallo. Tre giorni dopo, il Torino venne proclamato campione d'Italia per decisione della Federazione, seppure Mazzola e compagni non avevano ancora conseguito la certezza aritmetica del primo posto; le ultime quattro partite dei granata in campionato furono giocate dalla squadra \u00abRagazzi\u00bb, contro avversarie composte anch'esse da elementi delle giovanili. L'Italia e il mondo intero rimasero scioccati per la perdita, e la cittadinanza torinese partecip\u00f2 in massa ai funerali dei campioni, entrati nella leggenda.\nA retrocedere in Serie B furono due tra le protagoniste delle precedenti stagioni, il e il ; quest'ultimo, dopo gli ottimi piazzamenti degli anni precedenti, intraprese la strada di un difficile passaggio al sistema, pagandone le pesanti conseguenze sul campo. Tutte le neopromosse, il Novara, il e il , ritornate in Serie A rispettivamente dopo sette, dodici e quattordici anni di assenza, raggiunsero invece la salvezza.\nClassifica finale.\nLegenda:\nRegolamento:\nNote:\nStatistiche.\nIndividuali.\nClassifica marcatori.\nNel corso del campionato furono segnati complessivamente 1.110 gol (di cui 52 su calcio di rigore, 20 su autorete e 4 assegnati per giudizio sportivo) da 228 diversi giocatori, per una media di 2,92 gol a partita. Le gare per le quali il risultato fu deciso a tavolino furono Juventus-Bologna e Genoa-Pro Patria.&lt;br&gt;Da segnalare la messa a segno di ben due cinquine durante il campionato: una da parte di Istv\u00e1n Mike Mayer in Bologna-Livorno 6-2 alla 24\u00aa giornata e una di Bruno Ispiro in Triestina-Padova 9-1 alla 35\u00aa giornata. Amedeo Amadei fu invece autore di una quadripletta in Inter-Bari 9-1 della 7\u00aa giornata.&lt;br&gt;Di seguito, la classifica dei marcatori."}
{"id": "74343", "revid": "1543377", "url": "https://it.wikipedia.org/wiki?curid=74343", "title": "\u1e2aattu\u0161a", "text": "\u1e2aattu\u0161a (o \u1e2aatti) fu la capitale dell'impero ittita e precedentemente uno dei centri della cultura Hatti, oltre che un centro religioso di primo ordine e un importante centro culturale. \nLa citt\u00e0 di \u1e2aattu\u0161a \u00e8 sempre rimasta decentrata rispetto all'antica civilt\u00e0 ittita, che si svilupp\u00f2 pi\u00f9 a sud. Anche il territorio dell'impero si estendeva soprattutto a sud-est e successivamente a sud-ovest. La citt\u00e0 fu sempre esposta agli attacchi delle popolazioni che abitavano le montagne pi\u00f9 a nord e che non furono mai assoggettate dagli Ittiti, i Kaska, che per\u00f2 non furono la probabile causa del declino avvenuto durante il collasso dell'et\u00e0 del bronzo e l'inizio dell'et\u00e0 del ferro in Anatolia. Oggi il sito archeologico appartiene alla provincia di \u00c7orum in Turchia, circa 145 km a nord-est di Ankara, e nei suoi pressi s\u00ec \u00e8 sviluppato il villaggio di Bo\u011fazkale, all'interno di un'ansa del fiume K\u0131z\u0131l\u0131rmak. Il sito \u00e8 stato inserito tra i Patrimoni dell'Umanit\u00e0 dell'UNESCO nel 1986.\nLa parte pi\u00f9 estesa del sito \u00e8 costituita dalla \"Citt\u00e0 Bassa\" che si estende a sud per circa 1 km\u00b2, ed \u00e8 cinta da mura con porte decorate con rilievi raffiguranti guerrieri, leoni e sfingi. All'esterno delle mura si trova la necropoli, contenente vari sepolcri. Le stime attuali indicano una popolazione tra i 20 000 e i 40 000 abitanti nel periodo d'oro. Le case comuni erano costruite in legno e mattoni di fango, e per questo motivo non restano altre testimonianze che le mura in pietra dei templi e dei palazzi.\nCon pi\u00f9 di 30 000 tavolette cuneiformi riportate alla luce ininterrottamente dall'inizio degli scavi, \u1e2aattu\u0161a rappresenta il sito dal quale provengono la maggior parte delle nostre conoscenze sulla civilt\u00e0 ittita oltre che notevoli testimonianze, grazie all'importanza del regno, sulla situazione di tutto il Medio Oriente. Una tavoletta riporta i dettagli del trattato di pace fra Ittiti ed Egizi dopo la battaglia di Qade\u0161 attorno al 1283 a.C., esempio di uno dei primi trattati di pace internazionali. La citt\u00e0 venne distrutta intorno al 1200 a.C., alla caduta dell'impero ittita, durante quel periodo storico definito come il collasso dell'et\u00e0 del bronzo. Anche dopo la caduta del regno ittita il sito fu regolarmente occupato nel corso dei secoli successivi, fino all'attuale villaggio turco, senza per\u00f2 mai pi\u00f9 avvicinarsi allo splendore della antica citt\u00e0.\nTerritorio.\nIl territorio che circonda la citt\u00e0 includeva ricchi campi agricoli, colline per la pastorizia e boschi. Si possono ancora osservare piccoli boschi all'esterno della citt\u00e0, residuo delle foreste dell'antichit\u00e0, e questo significa che gli abitanti avevano a disposizione molto legname per la costruzione degli edifici. I campi fornivano frumento, orzo e lenticchie mentre i boschi permettevano la caccia a vari tipi di cervi, ma probabilmente la cacciagione non costituiva una fonte alimentare primaria ma solo un'integrazione. La carne consumata proveniva principalmente dagli animali domestici. C'erano molti altri insediamenti nelle vicinanze, come ad esempio il santuario di roccia di Yaz\u0131l\u0131kaya e il sito corrispondente all'attuale Alaca H\u00f6y\u00fck (il centro religioso ittita, dedicato alla divinit\u00e0 solare femminile del sito di Arinna). Dal momento che i fiumi della regione erano piccoli e non navigabili, tutti i trasporti da e verso \u1e2aattu\u0161a erano effettuati via terra.\nArcheologia.\nIl sito archeologico.\nIl sito si trova presso la cittadina di Bo\u011fazkale nel nord dell'Anatolia centrale, 150 km a est di Ankara. Si tratta di una regione montuosa caratterizzata da un clima relativamente rigido e oggi molto secco, anche se probabilmente era pi\u00f9 umido durante il periodo ittita. Gli inverni sono lunghi e freddi, le estati brevi e calde. Oggi c'\u00e8 poca vegetazione intorno al sito, l'ambiente \u00e8 roccioso e la vegetazione tipica della steppa. Gli altopiani circostanti sono fertili e, se ben coltivati, sono in grado di sostentare anche una popolazione numerosa, come per\u00f2 non accadeva nei tempi antichi per mancanza di moderni attrezzi agricoli e di una forza lavoro adeguata. Le aree a nord di Bo\u011fazkale sono via via pi\u00f9 umide mano a mano che ci si avvicina al Mar Nero e la copertura forestale \u00e8 pi\u00f9 densa.\nBo\u011fazk\u00f6y/Bo\u011fazkale \u00e8 una vasta area di oltre 160 ettari, divisa in pi\u00f9 parti. Ci sono due grandi promontori rocciosi, B\u00fcy\u00fckkale (\"Grande Fortezza\") nella parte centro-orientale e B\u00fcy\u00fckkaya (\"Grande Roccia\"), 500 metri pi\u00f9 a nord. A ovest di Buyukkale sorge la \"Citt\u00e0 Bassa\", il sito ove si svilupp\u00f2 il primo agglomerato di \u1e2aattu\u0161a, su una superficie relativamente piatta. A sud di Buyukkale sorge invece la \"Citt\u00e0 Alta\", la parte di pi\u00f9 recente costruzione della capitale. Ci sono poi tre piccoli promontori rocciosi: Yenicekale, Ni\u015fantepe e Sar\u0131kale. Quello pi\u00f9 a sud \u00e8 Yerkap\u0131, una collina artificiale elevata durante l'ultimo secolo della capitale ittita per sviluppare i bastioni; il sito \u00e8 ben fornito di acqua, in quanto vi sono ben sette sorgenti naturali. Diverse creste e promontori rocciosi furono utilizzati come utili punti di aggancio e rinforzo del sistema di difesa murario, mentre precipizi inaccessibili proteggono il sito dai lati nord ed est; questo presentava quindi notevoli vantaggi per la sicurezza dei suoi abitanti.\nSu una scala pi\u00f9 piccola, Bo\u011fazkale si trova all'interno di una grande ansa tracciata dal corso del fiume Kizilirmak nel punto d'incontro di due valli percorse da due suoi affluenti. Nei tempi antichi, nei pressi del sito passavano importanti vie commerciali, tra cui una che collegava la Cappadocia centrale alle rive del Mar Nero in direzione sud-nord e altre che si sviluppavano in direzione est-ovest. La citt\u00e0 di \u1e2aattu\u0161a, tuttavia, \u00e8 sempre rimasta eccentrica rispetto all'antica civilt\u00e0 ittita, che si svilupp\u00f2 pi\u00f9 a sud, e anche in relazione al territorio dell'impero, che si estendeva soprattutto a sud-est e successivamente a sud-ovest; essa inoltre fu sempre esposta agli attacchi delle popolazioni che abitavano le montagne pi\u00f9 a nord e che non furono mai assoggettate dagli Ittiti: i Kaska.\nGli scavi archeologici hanno evidenziato almeno cinque livelli, corrispondenti a diverse epoche del sito. Il V strato (il pi\u00f9 antico) risale a un insediamento antecedente il 2000 a.C., il IV strato corrisponde ai primi tempi dell'epoca ittita, lo strato IIIa corrisponde alla prima ristrutturazione della capitale ed \u00e8 nascosto dallo strato IIIb che corrisponde al tardo nuovo impero. Questo strato \u00e8 separato da segni di un vasto incendio dallo strato II, che corrisponde all'epoca frigia, e infine lo strato I corrisponde alla citt\u00e0 ellenistica.\nScoperta.\nI primi esploratori.\nIl sito fu scoperto nel 1834 dal francese Charles Texier, esperto esploratore di rovine classiche che si era recato anche a Yaz\u0131l\u0131kaya: Texier identific\u00f2 l'antica citt\u00e0 con Tavio (o Tavion), capitale dei Galati citata da vari autori classici come Erodoto e Strabone, per la cui ricerca si era appositamente recato in Anatolia. Nel 1848 pubblic\u00f2 un resoconto del suo lavoro con disegni e dettagliate descrizioni delle sue scoperte, che fu una guida per gli esploratori successivi. Due anni pi\u00f9 tardi, un inglese, William John Hamilton, visit\u00f2 a sua volta Bo\u011fazk\u00f6y e, anche lui, conferm\u00f2 l'identificazione con la citt\u00e0 di Tavio. Nel 1861, un altro archeologo francese Georges Perrot, esegu\u00ec nuove indagini sul luogo con un gruppo di archeologi e mise in dubbio le ipotesi di Texier, preferendo identificare in quelle rovine la citt\u00e0 di Pteria, citata da Erodoto durante il conflitto tra Creso di Lidia e Ciro II di Persia.\nFino a quell'epoca, gli Ittiti erano sconosciuti a tutti, dal momento che solo la Bibbia ne citava brevemente il nome in alcuni passi del libro della Genesi e del libro dei Numeri . Quando per\u00f2 furono scoperte le Lettere di Amarna nel 1887, divent\u00f2 chiaro che doveva essere esistito uno sconosciuto ma importante regno nell'Anatolia del secondo millennio a.C. anche perch\u00e9 tra queste tavolette d'argilla furono rinvenuti i primi testi in lingua ittita. Dal 1880 i tedeschi ebbero il ruolo pi\u00f9 importante nella ricerca archeologica in Anatolia: Karl Humman, ingegnere ferroviario, realizz\u00f2 un primo rilievo topografico del sito Bo\u011fazk\u00f6y e alcuni scavi esplorativi a Yazilikaya nel 1882. Nel 1894, il francese Ernest Chantre diresse i primi scavi a Yazilikaya e Bo\u011fazk\u00f6y (Buyukkale e Grande Tempio), dove scopr\u00ec le prime tavolette degli archivi reali che poterono essere confrontate con quelle scoperte a Tell el-Amarna.\nUn secolo di scavi tedeschi.\nA partire dal 1906, la \"Deutsche Orientgesellschaft\" (Societ\u00e0 Tedesca dell'Oriente) assunse il controllo degli scavi a \u1e2aattu\u0161a, e nello stesso anno l'archeologo tedesco Hugo Winckler e l'archeologo turco Theodore Makridi Bey si recarono sul sito per i primi scavi in grande stile. Winckler era gi\u00e0 un famoso assiriologo e ricercava tra le rovine di Bo\u011fazk\u00f6y quelle della capitale ittita: egli condusse campagne di scavo nel 1906, 1907 e dal 1911 al 1913, anno della sua morte, le quali confermarono la sua intuizione. L'esplorazione degli edifici fu lasciata in secondo piano, dal momento che una delle scoperte pi\u00f9 importanti, che sanc\u00ec il successo delle spedizioni, fu rappresentata dal ritrovamento degli archivi reali di tavolette d'argilla scritti in caratteri cuneiformi, contenenti la corrispondenza ufficiale, i contratti, i codici di leggi, procedure e riti religiosi, profezie degli oracoli e letteratura del Vicino Oriente. Purtroppo gli scavi non furono condotti con metodiche rigorose e precise (non vennero registrati i luoghi dei ritrovamenti e molte tavolette furono danneggiate) e questo rese difficile agli archeologi successivi ricostruire il sistema di archiviazione e di conservazione dei documenti da parte degli scribi ittiti. Comunque \u00e8 grazie alle tavolette ritrovate da Winckler che l'assiriologo ceco Bed\u0159ich Hrozn\u00fd, tra il 1914 e il 1917, riusc\u00ec a decifrare e tradurre la lingua ittita che risult\u00f2 essere una lingua indoeuropea.\nGli scavi a Bo\u011fazk\u00f6y, interrotti dalla prima guerra mondiale e poi dalla grande depressione, ripresero nel 1931, sotto la direzione di Kurt Bittel e s'interruppero nuovamente nel 1939 a causa dello scoppio della seconda guerra mondiale. Da quel vennero affidati all'Istituto Archeologico Tedesco (DAI, \"Deutsches Arch\u00e4ologisches Institut\") e Bittel ritorn\u00f2 a dirigerli nel 1952, prima di consegnare gradualmente la direzione a uno dei suoi studenti, Peter Neve, che ne prese la gestione effettiva nel 1978. Le prime campagne furono dedicate a portare alla luce i principali edifici della capitale: la cittadella Buyukkale, il Grande Tempio e le sue dipendenze, le mura e le porte della citt\u00e0, con i pi\u00f9 grandi templi di quest'ultima. Molte altre tavolette furono ritrovate, in particolare durante gli scavi del 1930. Il sito di Yaz\u0131l\u0131kaya fu ugualmente oggetto degli scavi, allo scopo di spiegare la sua esatta funzione nel culto ittita.\nPeter Neve diresse gli scavi presso il sito fino al 1994 concentrandoli nella zona della \"Citt\u00e0 Alta\", dove furono messi alla luce un gruppo di una trentina di templi e altri monumenti, in particolare intorno a Ni\u015fantepe. Le misure di protezione del sito e la sua organizzazione per il turismo furono attivate in quegli anni, e il sito fu classificato come Patrimonio Mondiale dell'Umanit\u00e0 dall'UNESCO nel 1986.\nNel 1994 la direzione degli scavi pass\u00f2 a J\u00fcrgen Seeher, che prosegu\u00ec la ricerca avviata da Neve sulla collina B\u00fcy\u00fckkaya ma si dedic\u00f2 anche a scavare nella parte occidentale della \"Citt\u00e0 Alta\". Un originale programma di ricostruzione di un tratto del muro situato nei pressi del Grande Tempio fu attuato tra il 2003 e il 2005. Dal 2006, gli scavi continuano sotto la direzione di Andreas Schachner.\nPubblicazioni.\nDiverse collane e riviste tedesche pubblicarono la maggior parte delle scoperte fatte a Bo\u011fazk\u00f6y, dai primi scavi di Winckler e dei suoi collaboratori fino ai giorni nostri. \nLe tavolette ritrovate fino al 1939, prima della seconda guerra mondiale, furono portate in un primo tempo in Germania, per poi essere restituite alla Turchia dopo il 1945 e depositate nei musei di Istanbul e Ankara; in questi musei sono conservate anche le tavolette ritrovate successivamente e classificate in varie serie:\nStoria.\nI primi millenni (dal VI al III millennio).\nLe prime fasi di occupazione del sito di Bo\u011fazkale risalgono al VI millennio a.C. (calcolitico), e gi\u00e0 da allora l'altopiano di B\u00fcy\u00fckkaya risulta il luogo privilegiato di insediamento. Un altro sito coevo a questo \u00e8 stato ritrovato nelle vicinanze, a Yarikkayai. Per tutti i primi tre secoli di occupazione del sito, tuttavia, si sono rinvenute solo scarse tracce di insediamenti umani, perch\u00e9 le popolazioni autoctone erano costituite da cacciatori-raccoglitori seminomadi, che praticavano un'agricoltura molto primitiva e si spostavano una volta esaurite le risorse del territorio. Il sito cominci\u00f2 il suo sviluppo solo alla fine del terzo millennio, durante l'et\u00e0 del bronzo antico. L'agglomerato principale della regione in questo periodo storico era Alaca H\u00f6y\u00fck, a 25 km da Bo\u011fazkale; i punti principali di insediamento si trovano, anche in questo periodo, a Buyukkale, dove si \u00e8 ritrovata una prima fortificazione, ma anche a B\u00fcy\u00fckkaya. Le tracce degli edifici di questo periodo sono scarse e coperte da quelle dei periodi successivi. Gli abitanti erano probabilmente quelli che saranno denominati Hatti nei testi del millennio seguente, un popolo che parlava una lingua isolata e che sembra correlato a gruppi etnici dell'attuale Caucaso.\nHattu\u0161, capitale di Hatti (ca. 2000 - 1740 a.C.).\nDunque Bo\u011fazkale, prima di essere un sito ittita, fu una citt\u00e0 del popolo Hatti, a cui deve il suo nome. La citt\u00e0 infatti \u00e8 citata, nei testi storici antichi, fin dagli inizi del secondo millennio con il nome di \"Hattu\u0161\", soprattutto nella vasta documentazione dei mercanti assiri che commerciavano in Anatolia. La maggior parte di tali documenti sono stati trovati nel sito archeologico di K\u00fcltepe, in Cappadocia, l'antica citt\u00e0 di Kane\u0161/Ne\u0161a, centro della civilt\u00e0 ittita e principale punto di controllo dei commerci assiro-anatolici, 160 km a sud est di Bo\u011fazkale. \u00c8 con l'arrivo di questi mercanti che la scrittura viene introdotta a Bo\u011fazkale, come altrove in Anatolia. In questa regione i mercanti assiri acquistavano essenzialmente metalli (rame, argento, oro), scambiandoli con lo stagno e i tessuti che importavano dall'Assiria (vedi anche la pagina dedicata a Kane\u0161). Sono stati trovati vari insediamenti di questi commercianti assiri, denominati Karum (letteralmente \"porto\"), presso le principali citt\u00e0 anatoliche: quello di \u1e2aattu\u0161a sorgeva presso la \"citt\u00e0 bassa\", al V e IV livello, corrispondenti rispettivamente al XIX secolo e all'inizio del XVIII secolo. Il Karum di \u1e2aattu\u0161a veniva indicato, nella corrispondenza commerciale, con il simbolo sumero per l'argento, probabilmente a indicare il tipo di merce che qui principalmente si poteva acquistare. \u00c8 a quest'ultimo livello che risalgono le tavolette assire trovate in loco: diciotto di queste documentano le attivit\u00e0 del mercante Daya che, stabilitosi a Hattu\u0161, vendeva i tessuti d'Assiria inviati da sua moglie rimasta in patria. La citt\u00e0 di Hattush costituiva un nodo importante nella rete commerciale degli Assiri in Anatolia, dato che si trovava sulla strada che conduceva da Kanesh a Zalpa sul Mar Nero, attraverso Ankuwa (probabilmente l'odierna Alishar), un'altra citt\u00e0 importante della regione. I testi commerciali ritrovati a \u1e2aattu\u0161a sono contemporanei a quelli ritrovati al livello Ib di Kane\u0161, che corrisponde agli ultimi anni del periodo in cui operarono i mercanti assiri.\nHattush era la capitale di un regno relativamente grande, che apparentemente era il centro politico di Hatti e dominava il bacino del K\u0131z\u0131l\u0131rmak. Il palazzo reale era situato sulla collina di B\u00fcy\u00fckkaya, circondato dal principale nucleo della citt\u00e0. I re Hatti di Hattu\u0161 dovettero affrontare l'espansione dei re \"ittiti\" (che ancora non erano uniti in un solo regno) provenienti da sud, e durante la prima met\u00e0 del XVIII secolo il re Anitta di Ku\u0161\u0161ara fond\u00f2 il primo grande regno anatolico precursore del futuro regno ittita. Sulla base di un testo ittita risalente al XVI secolo che riferisce i fatti di quel tempo, il Proclama di Anitta, questo re ittita sconfisse il re di Hattu\u0161 (forse Piyu\u0161ti o un suo successore), distrusse la citt\u00e0 e maledisse il suolo della stessa affinch\u00e9 non fosse pi\u00f9 ricostruita se non con il rischio di incorrere nelle ire del Dio della Tempesta:\nReperti archeologici che testimoniano un vasto incendio della citt\u00e0, risalenti al XVIII secolo a.C., corrispondenti, negli scavi, alla fine del livello IVd, 8a sul pendio, e la fine del livello 4 nella \"citt\u00e0 bassa\" (quindi non solo della zona mercato, il Karum, ma di tutta la citt\u00e0), confermano la distruzione della citt\u00e0 in quegli anni.\nDa quel momento, gli Hatti passarono sotto il dominio del popolo indo-europeo che conosciamo con il nome di Ittiti.\nAlti e bassi durante l'Antico e Medio Regno (ca. 1750-1350 a.C.).\nDurante la prima met\u00e0 del XVIII secolo il re Anitta di Ku\u0161\u0161ara fond\u00f2 il primo grande regno anatolico, precursore del futuro impero ittita; la capitale venne posta a Kane\u0161, ma il regno fondato da Anitta avr\u00e0 vita breve e dopo la sua morte la capitale fu riportata a Ku\u0161\u0161ara. Circa un secolo dopo, fu un altro re di Ku\u0161\u0161ara, Labarna II, a riuscire finalmente a costituire un regno pi\u00f9 stabile ed esteso a gran parte dell'Anatolia, spingendo i suoi attacchi fino alla Siria del nord. Questi ebbe poco riguardo per la maledizione pronunciata da Anitta contro il suolo di Hattush, e spost\u00f2 qui la sua capitale, ricostruendo la citt\u00e0 e chiamandola \u1e2aattu\u0161a; lo stesso re Labarna II cambier\u00e0 il suo nome in Hattu\u0161ili I (cio\u00e8: \"di \u1e2aattu\u0161a\") per sottolineare l'importanza dell'evento. Dei particolari di questo programma di ricostruzione non si hanno notizie, dal momento che non vi sono fonti scritte che lo riguardano e che i monumenti del periodo non possono essere riportati alla luce perch\u00e9 distrutti o coperti dalle costruzioni dei secoli successivi. La citt\u00e0 si estendeva sopra Buyukkale, che rimase il luogo del palazzo reale, sulla \"Citt\u00e0 Bassa\", ma anche su parti della \"citt\u00e0 alta\" ove sono state portate alla luce costruzioni di quell'epoca; la citt\u00e0 dunque mantenne la struttura urbanistica dei tempi del regno Hatti. Il nipote, figlio adottivo e successore di Hattu\u0161ili, Mur\u0161ili I, rese il regno ancora pi\u00f9 esteso e potente, arrivando a saccheggiare le capitali di due dei regni pi\u00f9 potenti della mezzaluna fertile, Aleppo e Babilonia, all'inizio del XVI secolo. Il successivo re Hantili I fece costruire o ricostruire la cinta muraria, la cui precisa collocazione \u00e8 per\u00f2 discussa: c'\u00e8 generale accordo che comprendesse la parte che proteggeva la \"citt\u00e0 bassa\" e la zona dei palazzi (inclusa nelle mura successive), ma probabilmente comprendeva anche parte delle mura a difesa della \"citt\u00e0 alta\". La costruzione di questo primo tratto di mura sar\u00e0 eseguita secondo criteri nuovi, diversi da quelli precedenti e da quelli dei popoli vicini. Non si sa molto di \u1e2aattu\u0161a negli anni successivi, tranne gli echi delle lotte e delle usurpazioni che scossero la corte ittita e indebolirono il regno, compresi quelli che precedettero la presa del potere da parte di Telepinu, ultimo re dell'antico impero che tenter\u00e0 una riforma politica.\nCon il potere centrale indebolito a causa delle dispute dinastiche, il pericolo maggiore per il regno proveniva dalle incursioni delle popolazioni Kaska (o Gasga, Gasgas nella illustrazione a fianco) che vivevano nelle montagne del nord dell'Anatolia e che non furono mai conquistate dagli Ittiti, a causare la distruzione e il sacco della citt\u00e0 in almeno due occasioni durante la storia dell'impero ittita, costringendo i re a spostarsi in un'altra citt\u00e0. \u1e2aattu\u0161a era infatti relativamente protetta verso sud ma pi\u00f9 facilmente raggiungibile da nord risalendo il corso del fiume K\u0131z\u0131l\u0131rmak. Verso il 1400 a.C., durante il regno di Tudhaliya III e in seguito al sacco della citt\u00e0, il potere centrale risult\u00f2 notevolmente indebolito e prossimo al collasso, potenti regni vassalli (come Arzawa) si ribellarono e il re fu costretto a spostare la capitale pi\u00f9 a est nella citt\u00e0 di Samuha, pi\u00f9 facile da difendere e da dove poter riorganizzare l'esercito.\nDall'apogeo alla caduta del nuovo impero (1350 - 1200 a.C.).\nIl regno ittita fu salvato dal disastro dal re \u0160uppiluliuma I, i cui successi militari riposizionarono il regno tra le grandi potenze del Medio Oriente. Non si sa con certezza se \u00e8 a lui (o sempre a suo padre Tudhaliya III) che si deve il ripristino di \u1e2aattu\u0161a come capitale del regno; certo \u00e8 per\u00f2 che \u0160uppiluliuma I non ebbe il tempo di avviare i lavori di ricostruzione della citt\u00e0 e delle sue mura per via delle numerose campagne militari in cui fu impegnato, dovendo recarsi ripetutamente a contrastare le incursioni dei Kaska lungo il confine settentrionale. La fine del suo regno fu segnata da una terribile pestilenza che devast\u00f2 tutto l'impero e la sua capitale, provocando anche la morte dello stesso re; questi eventi drammatici sono noti dai testi delle preghiere di Mur\u0161ili II, figlio e successore di \u0160uppiluliuma I, invocante la guarigione per il padre.\nIl nuovo re non ebbe tuttavia maggiori possibilit\u00e0 del suo predecessore di intraprendere lavori di ricostruzione e ripristino.\nDurante il regno del sovrano successivo, Muwatalli II, la capitale fu trasferita in una nuova citt\u00e0, Tarhuntassa: per lungo tempo non si \u00e8 avuto notizia certa sulla sua esatta collocazione, benche dai testi a noi pervenuti fosse chiaro che si dovesse trovare nell'area centro meridionale della penisola anatolica, finch\u00e9 nel 2007 alcuni ricercatori turchi hanno annunciato di averla identificata nel gi\u00e0 noto sito di Hatip, nei pressi della citt\u00e0 di Konya in Cilicia.\nQuesto spostamento fu probabilmente motivato da ragioni religiose: il nuovo re era devoto al dio delle tempeste Tarhunzas, la massima divinit\u00e0 ittita, e quindi avrebbe preferito la citt\u00e0 dove sorgeva il principale santuario del suo dio personale, appunto Tarhuntassa, abitato oltretutto situato in una regione meno vulnerabile agli attacchi nemici rispetto a \u1e2aattu\u0161a; secondo alcuni autori tra cui Bryce la ragione dello spostamento della capitale, che comunque incontr\u00f2 forti opposizioni nella corte, sarebbe da ricercarsi nella consapevolezza del sovrano dello scontro imminente con gli egizi in area siriana e della conseguente necessit\u00e0 di una sede regale pi\u00f9 prossima al teatro delle operazioni militari. Comunque sia, l'amministrazione di \u1e2aattu\u0161a fu affidata al capo degli scribi Mittannamuwa, che assunse il titolo di \"Grande Scriba\" (GAL DUB.SAR), sotto il controllo del fratello del re, Hattusili (futuro Hattu\u0161ili III), che ebbe anche il compito di dirigere le operazioni militari verso i confini settentrionali del regno. Il fatto che Muwatalli II abbia corso il rischio di affidare compiti cos\u00ec importanti e il comando di forze cos\u00ec ingenti al suo ambizioso fratello per difendere la citt\u00e0 di \u1e2aattu\u0161a, dimostra l'importanza che conservava questa citt\u00e0 nel regno ittita, anche solo come centro religioso. La citt\u00e0 infatti aveva nel corso degli anni gradualmente assunto un assetto diverso, che rifletteva il concetto di regalit\u00e0 e di divinit\u00e0 della cultura ittita, e questo sia per la precisa distribuzione urbanistica dei templi e dei palazzi nelle citt\u00e0 alta e bassa (che rivela una precisa pianificazione architettonica), sia per il gran numero di templi (gli Ittiti definivano s\u00e9 stessi anche come \"il popolo dei mille dei\"), che per la loro struttura (erano dedicati a due divinit\u00e0 e dotati di una finestra nella camera sacra, cosa che li distingueva dai templi di altre civilt\u00e0 vicine), oltre che nella disposizione delle mura interne alla citt\u00e0 e nella disposizione e struttura dei palazzi (dotati di cortile interno ed esterno).\nAlla morte di Muwatalli II divenne re suo figlio Urhi-Teshub/Mur\u0161ili III che riport\u00f2 la capitale dell'impero a \u1e2aattu\u0161a, ma fu ben presto spodestato dallo zio Hattu\u0161ili III. \u00c8 a lui e a suo figlio Tudhaliya IV, con la partecipazione della regina Puduhepa, che si deve l'avvio delle grandi opere in \u1e2aattu\u0161a: la Cittadella di Buyukkale e il Grande Tempio della \"Citt\u00e0 Bassa\" vennero ripristinati e ampliati, le mura esistenti furono riparate e ne vennero costruite di nuove che ampliarono in modo significativo l'area della citt\u00e0 verso sud, inglobando quello spazio che comprende l'area chiamata dagli archeologi \"Citt\u00e0 Alta\", se questa non risale a un periodo pi\u00f9 antico. Questo settore divenne in ogni caso un importante complesso religioso con la costruzione di ulteriori templi (se ne contano ben trenta). Anche il santuario a cielo aperto di Yazilikaya venne sostanzialmente rimaneggiato in quel periodo e divenne il simbolo dell'introduzione degli d\u00e8i hurriti (prima Teshub, poi Hebat e il loro figlio Sharruma) nel cuore del paese di Hatti. Il tempio contiene raffigurazioni di due processioni divine, una femminile e una maschile, con numerose immagini di d\u00e8i; i due cortei convergono verso un pannello centrale raffigurante le divinit\u00e0 Teshub e Hebat. Questo periodo rappresenta il culmine dello splendore di \u1e2aattu\u0161a, che divenne una capitale ricoperta da monumenti.\nLa fine della capitale e del regno ittita.\nDurante i regni di Hattusili III e Tudhaliya IV furono dunque intrapresi e completati grandi lavori di ristrutturazione e di abbellimento di \u1e2aattu\u0161a. Tutta questa energia profusa nell'edilizia imperiale e sacra non era per\u00f2 indice di una prosperit\u00e0 dell'impero che era anzi in crisi: Tudhaliya si trov\u00f2 costantemente impegnato a guerreggiare contro regni limitrofi (sub\u00ec anche una pesante sconfitta per opera degli Assiri) e a fronteggiare la ribellione di importanti regni vassalli; anche la situazione politica interna era grave, con il costante rischio di insurrezioni e tentativi di usurpazione del trono, come lo stesso Tudhaliya scrisse in una preoccupata missiva alla moglie. Suo cugino Kurunta, fratello del detronizzato Mur\u0161ili III, reclamava i diritti al trono della sua famiglia e controllava una parte del regno; la situazione politica interna era frammentata e fragile anche a causa della lunga serie di usurpazioni, sempre nell'ambito della stessa famiglia reale (caratteristica della storia reale ittita), che aveva riempito il regno di legittimi pretendenti al trono, figli o nipoti di re spodestati. Un terzo problema che affliggeva il regno ittita, dipendente in parte dai precedenti, era il costante rischio di carestia: la continua sottrazione di forza lavoro dai campi per il reclutamento di soldati aveva ridotto notevolmente la produzione di cereali e il regno dipendeva sempre di pi\u00f9 dalle importazioni dalla Siria e dall'Egitto. Questo comportava anche la necessit\u00e0 di mantenere sicure le vie percorse da questi rifornimenti, da qui il motivo delle operazioni navali condotte sia durante il regno di Tudhalia IV sia in quello di \u0160uppiluliuma II culminate con l'invasione del regno di Alashiya nell'isola di Cipro, base da cui partivano incursioni di pirati.\nUno dei misteri che avvolgono la storia di \u1e2aattu\u0161a riguarda il fatto che la citt\u00e0 raggiunse l'apice del suo splendore nel periodo di massima crisi dell'impero, poco prima del suo definitivo tracollo. In mancanza di risposte sicure, si possono ipotizzare due motivi per l'impegno di tante risorse nella sua ristrutturazione: da un punto di vista interno, Hattu\u0161ili e Tudhaliya, due usurpatori avendo sottratto il regno ai legittimi discendenti di \u0160uppiluliuma I, volevano farsi accettare dai maggiorenti del paese come i restauratori delle antiche tradizioni, coloro che avevano riportato la capitale del regno a \u1e2aattu\u0161a, rendendola pi\u00f9 bella e sfarzosa; la seconda ragione era probabilmente legata alla necessit\u00e0 di mostrare agli alleati (dai cui rifornimenti il regno era sempre pi\u00f9 dipendente) uno splendore e una forza che in realt\u00e0 non c'erano.\n\u0160uppiluliuma II, figlio e successore di Tudhaliya IV complet\u00f2 i lavori di costruzione dei suoi predecessori, e lasci\u00f2 molte iscrizioni nella capitale. Ma fu nel periodo del suo regno che lo splendore di cui era stata ornata \u1e2aattu\u0161a dimostr\u00f2 tutta la sua fragilit\u00e0: in pochi anni, all'inizio del XII secolo a.C. caratterizzato delle invasione dei cosiddetti popoli del Mare, il regno ittita si sgretol\u00f2 in un contesto internazionale caotico ancora mal compreso dagli storici, in cui vari potenti regni del Vicino Oriente antico scomparvero o vennero ridimensionati (vedi anche storia dell'antico Egitto), periodo definito come collasso dell'et\u00e0 del bronzo. La maggior parte dei regni vassalli degli Ittiti in Anatolia e Siria scomparvero assieme al potere centrale.\nRecenti scoperte hanno modificato l'idea che si aveva del destino di \u1e2aattu\u0161a durante gli ultimi anni del regno ittita. Tracce di distruzione nella struttura dei principali monumenti nei livelli archeologici corrispondenti ai primi anni del XII secolo a.C. dimostrano che la citt\u00e0 fu presa e saccheggiata. Si pensava che questo evento avesse segnato la caduta del regno ittita, ma in realt\u00e0 ricerche successive confermarono che \u1e2aattu\u0161a venne abbandonata prima della fine del regno ittita: la corte reale si era probabilmente trasferita di nuovo in un'altra capitale di cui non si conosce la localizzazione per mancanza di fonti, questa volta senza ritornare pi\u00f9 a \u1e2aattu\u0161a. Si \u00e8 infatti scoperto che alcuni templi della citt\u00e0 furono svuotati delle loro suppellettili e della loro mobilia pi\u00f9 preziosa prima della furia finale, come probabilmente il resto della citt\u00e0. Non \u00e8 chiara invece l'identit\u00e0 degli invasori: la soluzione pi\u00f9 semplice indica ancora i Kaska o, tra i nuovi arrivati, i Frigi, che saranno i nuovi dominatori di parte dell'antica terra di Hatti nei secoli successivi. L'Impero ittita alla fine scomparve, ma non \u00e8 ancora chiaro in che modo e in quali circostanze.\nL'et\u00e0 del ferro (1200 - 330 a.C.).\nSubito dopo la partenza degli Ittiti da \u1e2aattu\u0161a e la fine del loro regno, una piccola parte del sito fu occupata da una nuova popolazione appena arrivata nella regione, che si insedi\u00f2 sulla collina B\u00fcy\u00fckkaya (molto probabilmente una trib\u00f9 dei Kaska); la loro cultura materiale era primitiva, non realizzarono ceramiche con il tornio e non conoscevano la scrittura, ed erano verosimilmente legati alle culture del nord dell'Anatolia. A poco a poco, altre parti del sito vennero rioccupate, a partire da Buyukkale fino alla citt\u00e0 bassa. Durante l'ottavo secolo, la citt\u00e0 bassa e B\u00fcy\u00fckkaya furono progressivamente abbandonate, mentre Buyukkale venne fortificata e fu costruita una cittadella vicino Ni\u015fantepe, presumibilmente per contrastare le invasioni di popolazioni nomadi come quelle dei Cimmeri. Le popolazioni che occuparono il sito durante i secoli successivi ebbero una cultura materiale tipica dei Frigi, il cui centro d'irradiazione era Gordio nell'Anatolia occidentale: sotto la porta sud-est dell'acropoli \u00e8 stata ritrovata una statua di notevole fattura della dea Cibele, molto venerata da quella popolazione. Successivamente la regione pass\u00f2 sotto il dominio della Lidia, poi dei Persiani Achemenidi nel VI secolo. In questo periodo la densit\u00e0 abitativa di Bo\u011fazkale si ridusse notevolmente e le dimensioni dell'abitato rimasero modeste.\nDal periodo ellenistico all'Impero bizantino (330 a.C. - 1071 d.C.).\nL'Anatolia pass\u00f2 sotto la dominazione greco-macedone dopo le conquiste di Alessandro Magno nel 330 a.C. circa, evento che segn\u00f2 l'inizio del periodo ellenistico. Nei primi anni del terzo secolo a.C. il predominio greco-ellenistico termin\u00f2 per opera di trib\u00f9 celtiche migrate in Anatolia attraverso i Balcani, i Galati: la regione Bo\u011fazkale pass\u00f2 probabilmente sotto il controllo dei Trocmi, una trib\u00f9 la cui capitale era la succitata Tavio circa 20 chilometri pi\u00f9 a sud. Sono state ritrovate ceramiche decorate risalenti a questo periodo, sia con caratteristiche tipiche della cultura di Galati sia ellenistica. Durante questo periodo \u1e2aattu\u0161a torn\u00f2 a essere una cittadella fortificata e abitata solo nella zona della \"Citt\u00e0 Bassa\". Verso il 25 a.C., i Galati furono a loro volta conquistati dai Romani, e qualche oggetto e tracce di monumenti di questo periodo sono stati ritrovati sul sito. Dopo il 395 d.C., l'Anatolia divenne parte dell'Impero Romano d'Oriente, ma di questo periodo restano poche tracce a Bo\u011fazkale.\nFu solo nel decimo e undicesimo secolo dopo Cristo che il sito rifior\u00ec, durante un periodo di crescita economica e demografica dell'Impero bizantino. L'insediamento di questo periodo si trova per lo pi\u00f9 nella \"Citt\u00e0 Alta\" e, in misura minore, nella \"Citt\u00e0 Bassa\". La collina di Sarikale fu protetta da mura, e probabilmente divenne residenza di un governatore locale; sono state ritrovate una chiesa e alcune tombe risalenti a questo periodo. A giudicare dalle monete ritrovate sul posto, l'occupazione bizantina si interruppe intorno al 1071 d.C., dopo che i Bizantini furono sconfitti dai turchi Selgiuchidi a Manzikert.\nUn villaggio turco.\nDalla fine dell'XI secolo d.C. l'Anatolia centrale pass\u00f2 sotto il dominio turco e Bo\u011fazkale rimase scarsamente abitata per la maggior parte di questo periodo. Una popolazione di origini turkmene si stabil\u00ec nella regione nel XVI secolo d.C., insediandosi ai piedi dell'antica capitale ittita, con un villaggio chiamato Bo\u011fazk\u00f6y ('villaggio della gola'), e che ha preso il nome di Bo\u011fazkale ('fortezza della gola').\nOrganizzazione, struttura e funzionamento.\nLa maggior parte degli edifici trovati negli scavi di \u1e2aattu\u0161a risulta costruita nel XIII secolo a.C., quando la citt\u00e0 era il centro di governo di un impero militare, con una cittadella, dei bastioni e grandi cisterne, raccolte all'interno del piano terra degli edifici. La \"Citt\u00e0 Bassa\" a nord e la pi\u00f9 recente \"Citt\u00e0 Alta\", situata pi\u00f9 a sud, erano circondate da possenti mura, estese pi\u00f9 di sei chilometri, che delimitavano una superficie di oltre 165 ettari. Le due parti erano suddivise in quartieri anch'essi protetti da mura, caratteristica che rafforza il carattere militare della citt\u00e0. La Cittadella (Buyukkale) era arroccata in cima a uno sperone roccioso di 250 m per 150 m e comprendeva il palazzo, la residenza reale e il centro amministrativo dell'impero. Essa era attraversata da quattro viali di larghezza variabile, spesso fiancheggiati da portici, che erano distribuiti attorno ai principali monumenti dell'amministrazione, gli archivi, la sala di ricevimento a colonne, e la residenza reale, ai piani pi\u00f9 alti.\nIl centro storico comprendeva un enorme tempio dedicato al dio della tempesta e alla dea del Sole, organizzato attorno a un cortile centrale rettangolare, dotato di due celle molto appartate, magazzini e annessi.\nOggigiorno, tutto ci\u00f2 che rimane di questo monumento antico non sono che alcune colossali pietre come la Porta dei Leoni, scavata nelle mura. Altri santuari minori si trovavano nella citt\u00e0 nuova, e tutto questo faceva di \u1e2aattu\u0161a una citt\u00e0 sacra.\nUna citt\u00e0 da rendere sicura.\nLe fortificazioni.\nLe mura che circondavano la citt\u00e0 di \u1e2aattu\u0161a, al massimo del suo splendore, erano lunghe circa sei chilometri ed erano dotate di tre porte: dei Leoni, della Sfinge e del Re.\nI costruttori approfittarono il pi\u00f9 possibile delle asperit\u00e0 del terreno del sito sul quale innalzarono le fortificazioni, sfruttando anche dei lunghi picchi rocciosi per agganciarvi le mura e dei burroni per rendere pi\u00f9 difficile l'assalto. Nei luoghi dove l'orografia naturale del terreno non forniva alcun vantaggio, costruirono un ampio terreno rialzato e scavarono fossati. Lo sviluppo pi\u00f9 impressionante si trovava all'estremit\u00e0 meridionale della citt\u00e0, a Yerkap\u0131, nei pressi della porta della Sfinge: qui il bastione di terra era largo circa 80 metri alla sua base rettangolare, lungo 250 metri e si assottigliava verso l'alto, sovrastando il fossato che lo circondava di oltre 30 metri. La superficie inclinata dei bastioni era pavimentata in modo da risultare liscia, e due strette scale si trovano sui due lati pi\u00f9 corti, all'esterno della parete. Durante un assalto, gli assalitori dovevano affrontare una salita difficile per l'inclinazione, la mancanza di appigli e inoltre si trovavano allo scoperto rispetto ai difensori della citt\u00e0. La funzione dei bastioni di Yerkapi non era strettamente difensiva, anche perch\u00e9 subito a est e a ovest del bastione esistevamo punti della mura pi\u00f9 bassi e pi\u00f9 facilmente attaccabili: sicuramente questa imponente costruzione aveva anche lo scopo di impressionare i visitatori e gli ambasciatori che entravano da l\u00ec in citt\u00e0.\nLe fondamenta delle mura interne ed esterne erano costituite da pietre di enormi dimensioni (mura ciclopiche), che erano collegate anche a muri interni a intervalli regolari. Lo spazio all'interno del muro tra queste pareti (interne ed esterne) era riempito di macerie, in modo da rallentare ulteriormente l'assalitore che fosse riuscito ad arrivare fino a quel punto. Questo muro inferiore era alto 9 metri: la parte superiore era costruita con mattoni di fango, con un'impalcatura di grandi travi di legno. Nel 2003 un tratto delle mura \u00e8 stato ricostruito tramite un progetto sperimentale, utilizzando le tecniche di allora e miniature di tratti di mura in terracotta ritrovate a \u1e2aattu\u0161a..\nNei punti pi\u00f9 critici, ovvero le porte principali, le mura erano rinforzate da una parete anteriore posta a 7,50 metri di distanza e larga un metro. Altre mura interne, separate dalle principali, proteggevano ulteriormente le diverse parti della citt\u00e0 all'interno, soprattutto la cittadella di Buyukkale; anche queste avevano lo scopo di rallentare e ostacolare ulteriormente gli assalitori che fossero riusciti a superare le mura principali: per conquistare la citt\u00e0 avrebbero dovuto assaltare e sopraffare anche le difese interne dei suoi punti nevralgici. Il sistema difensivo era ulteriormente rinforzato da torri collocate ogni 30 metri lungo le pareti e vicino alle porte, oltre che sul muro anteriore nei punti pi\u00f9 elevati; queste torri erano a base quadrata (10 \u00d7 15 metri per quelli che sorgevano a difesa delle porte principali). \u00c8 possibile che questo sistema difensivo fosse ulteriormente rinforzato all'interno della citt\u00e0 da fortini situati su promontori rocciosi (Yenicekale, Ni\u015fantepe e Sar\u0131kale), ma questi edifici potrebbero anche aver avuto una funzione religiosa.\nLe porte e le postierle.\nLe possenti mura di \u1e2aattu\u0161a erano attraversabili in tempo di pace grazie a una serie di ingressi con una dislocazione e una struttura architettonica ben pensata. Le porte meglio conservate sono situate nella sezione meridionale del muro: al centro, sul bastione a protezione di Yerkap\u0131, si trova la porta chiamata dagli archeologi \"Porta delle Sfingi\", poich\u00e9 le quattro imponenti statue scolpite in un monolite che incorniciano la porta raffigurano creature ibride con la testa di donna, il corpo di leone e le ali di rapace. Questa \u00e8 l'unica delle porte della citt\u00e0 situata direttamente sotto una torre perch\u00e9 era accessibile solo dalle due strette scale citate sopra ed era riservata ai pedoni.\nA circa 500 metri a ovest e a est si trovano rispettivamente la \"Porta dei Leoni\" e la \"Porta del Re\", le altre due porte principali: esse sono accessibili da due rampe sulla parete, ed entrambe sono protette da due torri. La prima prende il nome da due grandi statue che rappresentano le parti anteriori di leoni (testa, torace e gambe anteriori) che la delimitavano. Nei pressi di questa porta, nel 1991, fu ritrovata una spada di tipo miceneo risalente ai tempi del re Tudhaliya I/II con un'iscrizione incisa sulla lama: \nLa seconda non era decorata al suo ingresso, ma all'interno con un bassorilievo raffigurante un dio armato di ascia e di spada (originariamente interpretata come la statua di un re guerriero), probabilmente il dio Sarruma (figlio del dio della tempesta Teshub e della dea del sole Hebat), protettore e patrono del re Tudalya IV. Entrambe le porte erano costruite in modo simile, coperte da un arco parabolico largo oltre 3 metri e alto circa 5 metri. Le porte che le chiudevano erano di legno, con un'armatura di bronzo. Sul lato ovest della citt\u00e0 alta sono state individuate due porte adiacenti, anche queste fiancheggiate da due torri e coperte da un arco parabolico; queste ultime sono mal conservate, e non sono state ritrovate decorazioni nei loro pressi.\nSotto le mura di \u1e2aattu\u0161a in alcuni punti strategici erano scavate delle gallerie: si tratta di lunghi cunicoli sotterranei che mettevano in comunicazione l'interno con l'esterno della citt\u00e0; forse servivano per eseguire sortite offensive durante gli assedi, ma il fatto che siano e fossero facilmente visibili rende problematica questa interpretazione, poich\u00e9 gli aggressori avrebbero potuto identificarle rapidamente. Sono costruiti con pietre di forma grossolana disposte a sbalzo. Una postierla, probabilmente la pi\u00f9 antica, si trova nel muro tra la \"Citt\u00e0 Bassa\" e la \"Citt\u00e0 Alta\". La pi\u00f9 lunga galleria \u00e8 invece quella costruita sotto la Porta della Sfinge (oltre 80 metri), proprio sotto il bastione di Yerkap\u0131. \u00c8 alla sua presenza che si deve il nome moderno del luogo Yerkap\u0131 che significa \"porta al pavimento\" in turco.\nL'organizzazione della sicurezza: il ruolo dell'hazannu.\nLa sicurezza del capitale ittita era responsabilit\u00e0 quotidiana di un funzionario nominato con il titolo accadico di \"hazannu\", comunemente tradotto come \"borgomastro\" o \"sindaco\", anche se il suo ruolo non corrispondeva a questa moderna carica amministrativa. Questi era assistito da due funzionari per ciascuno dei due distretti in cui era suddivisa la capitale, seguiti poi da un insieme di guardie addette all'ordine interno, alla sorveglianza delle torri e delle fortezze della citt\u00e0. Era compito dell'hazannu controllare che, allo scendere della notte, ciascuna delle porte della citt\u00e0 fosse ben chiusa e sorvegliata: lui o uno dei suoi subalterni aveva il compito di sigillare le porte con il suo timbro personale, e poi di controllare all'alba che i sigilli non fossero stati rotti e le porte aperte. In caso di assedio, il comando delle operazioni passava ai comandanti militari del regno, e la guarnigione della capitale veniva rinforzata. L'hazannu e la sua squadra erano anche responsabili del controllo degli incendi scoppiati in citt\u00e0, un pericolo frequente e permanente: numerosi incendi sono documentati nella capitale sia dai testi sia dai dati archeologici.\nL'approvvigionamento.\nUna citt\u00e0 delle dimensioni di \u1e2aattu\u0161a doveva garantirsi non solo la sicurezza contro attacchi e incidenti gravi, ma anche la sicurezza alimentare. Il primo problema da risolvere era l'approvvigionamento idrico, essendo \u1e2aattu\u0161a situata in una zona a clima continentale secco; da questo punto di vista il sito era in condizioni ideali poich\u00e9 dotato di diverse fonti naturali, questo per\u00f2 non era sufficiente e si dovettero costruire vari acquedotti che portavano l'acqua da fonti esterne alla citt\u00e0. Gli Ittiti avevano inoltre costruito dei bacini per la raccolta dell'acqua in due punti della citt\u00e0: due si trovano nella parte orientale della \"Citt\u00e0 Alta\", individuati dalle tracce residue dei loro bordi, e quello i cui quattro lati sono meglio conservati misura 60 \u00d7 90 metri. Questi bacini, alimentati da fonti interne ed esterne alla citt\u00e0, erano rivestiti di argilla impermeabile, e loro bordi erano rinforzati con lastre di calcare. Sono stati rinvenuti tubi di argilla per la fornitura di acqua proveniente dall'esterno della citt\u00e0, che passavano sotto la Porta del Re. Negli ultimi tempi, tuttavia, gli studiosi hanno avanzato ipotesi alternative sulla funzione di questi bacini osservando che si trovavano nei pressi di luoghi di culto e dunque avrebbero potuto avere una funzione religiosa: cinque laghetti artificiali sono stati ritrovati a sud della \"Citt\u00e0 Alta\", vicino Yerkap\u0131 e scavati direttamente nella marna, terreno impermeabile in modo naturale. Questi bacini erano stretti, ma profondi (fino a 8 metri), e si trovavano su un'altura, cosa che a sua volta facilitava la redistribuzione dell'acqua. Non essendo per\u00f2 state trovate tracce di tubazioni nei dintorni, non si conosce l'esatta provenienza dell'acqua, n\u00e9 dove questa fosse diretta.\nIl secondo grande problema era l'approvvigionamento alimentare, legato soprattutto alle forniture di grano, alimento base della popolazione. Due importanti gruppi di silo sono stati trovati sul sito nella \"Citt\u00e0 Bassa\", vicino al muro tra il Tempio I e Buyukkale e su B\u00fcy\u00fckkaya. Il primo era lungo 60 metri e largo 30-40 metri, e comprendeva sedici camere di stoccaggio, disposte in parallelo in due file di otto. Undici silos sono stati identificati in B\u00fcy\u00fckkaya (vedi pi\u00f9 avanti). La capacit\u00e0 di stoccaggio complessiva della citt\u00e0 \u00e8 stata stimata tra i 7 000 e 9 000 m\u00b3, quasi 6 000 tonnellate di grano: una simile quantit\u00e0 era sufficiente a sfamare per un anno tra le 20 000 e 30 000 persone, e le stime di massima sul numero di abitanti di \u1e2aattu\u0161a variano tra i 10 000 e 40 000 abitanti a seconda delle epoche e del tipo di analisi.\nMa questi silos non erano destinati solo ai rifornimenti della capitale, perch\u00e9 probabilmente erano magazzini per la conservazione del grano raccolto dallo Stato sui terreni demaniali o proveniente dalle tasse, e che poteva essere ridistribuito in tutto l'impero a seconda delle necessit\u00e0; \u1e2aattu\u0161a doveva essere un punto di raccolta speciale a causa della sua importanza politica, strategica e demografica. La gestione dei magazzini alimentari era affidata ad amministratori (identificati nei testi con il termine sumero \"AGRIG\") che venivano inviati nelle principali citt\u00e0: inizialmente erano scelti fra servi fidati o nobili caduti in disgrazia, col tempo acquistarono pi\u00f9 prestigio, senza mai entrare nella classe dei nobili; l'AGRIG di \u1e2aattu\u0161a era il pi\u00f9 importante e il pi\u00f9 alto di rango, e aveva anche il compito di fare distribuzioni di grano durante le principali feste religiose. Questo funzionario non era per\u00f2 responsabile della gestione del bestiame e del vino, che era affidata ad altri funzionari che avevano anche l'accesso ai magazzini di Stato (, dove erano conservate anche delle armi); ogni AGRIG provinciale aveva un magazzino in \u1e2aattu\u0161a, e questo indica chiaramente il ruolo della citt\u00e0 come centro di redistribuzione per tutto il regno. La popolazione della citt\u00e0 aveva accesso al grano tramite le razioni di cereali distribuite come compenso dalle grandi organizzazioni per cui lavorava, e che sfruttavano le valli circostanti a \u1e2aattu\u0161a. Non ci sono informazioni sulla presenza di mercati alimentari.\nB\u00fcy\u00fckkaya (la Grande Roccia) e la conservazione del grano.\nViste dalla \"Citt\u00e0 Bassa\", le rocce frastagliate di B\u00fcy\u00fckkaya (Grande Roccia) sono impressionanti, ergendosi improvvisamente fino a circa 100 metri dal fondovalle. Gi\u00e0 dal calcolitico esisteva piccolo insediamento sulla sua vetta, circa 4000 anni prima dell'arrivo degli Ittiti. Nell'et\u00e0 del bronzo qui risiedettero popolazioni Hatti, successivamente i nuovi abitanti Ittiti costruirono un edificio monumentale proprio sulla sommit\u00e0 di B\u00fcy\u00fckkaya, di cui sopravvivono solo le fondamenta. Il vero aspetto di B\u00fcy\u00fckkaya \u00e8 visibile soprattutto raggiungendola da dietro: avvicinandosi da Yazilikaya si nota che la salita \u00e8 in realt\u00e0 una lunga cresta alta racchiusa da un muro di fortificazione.\nIn origine, vale a dire circa nel XVI secolo a.C., le fortificazioni correvano solo lungo il lato sud-est, a partire dal passaggio nella gola a Ambarlikaya. Le mura furono in seguito allungate verso nord, sul crinale di B\u00fcy\u00fckkaya e oltre, fino a raggiungere il tratto nord delle mura della citt\u00e0, le quali, con ampio arco, si ricongiungono al muro posteriore della \"Citt\u00e0 Bassa\". Pi\u00f9 tardi, circa nel XIII secolo a.C., un altro muro di fortificazione fu eretto sul lato nord di B\u00fcy\u00fckkaya, fino al muro interno della \"Citt\u00e0 Bassa\", e cos\u00ec questa ripida collina fu trasformata in una fortezza eccezionalmente ben protetta. Nel XIII secolo a.C. B\u00fcy\u00fckkaya fu trasformato in un granaio gigante: le riserve di grano per la citt\u00e0 e per tutto il paese erano conservate qui in cantine rettangolari con pavimenti lastricati, scavate nella terra. Il pi\u00f9 grande di questi contenitori di stoccaggio, dei quali ne sono stati finora scoperti undici ma sono senza dubbio pi\u00f9 numerosi, misura 12 x 18 m e aveva pi\u00f9 di due metri di profondit\u00e0, con una capacit\u00e0 di almeno 260 tonnellate di grano. Una volta che questi depositi erano pieni di grano, venivano ricoperti con uno spesso strato di terreno: cos\u00ec sigillato dall'aria, il grano consumava ci\u00f2 che rimaneva dell'ossigeno e saturava l'ambiente di anidride carbonica. L'atmosfera cos\u00ec modificata costituiva una protezione da eventuali danni da parassiti; nessun parassita dai ratti ai topi fino agli scarafaggi e neppure i funghi potevano l\u00ec sopravvivere, un sistema di conservazione ottimale che poteva mantenere il grano per anni. Questo stesso sistema di conservazione viene utilizzato oggi in molti paesi del terzo mondo ed \u00e8 ancora praticato in alcune parti della Turchia.\nIl centro politico del regno.\nLa cittadella di B\u00fcy\u00fckkale.\nIl cuore politico del regno ittita, con il palazzo reale, \u00e8 costruito su un altopiano relativamente pianeggiante di 250 \u00d7 150 metri, conosciuto oggi come Buyukkale (in turco \"Grande Fortezza\"). Una cittadella era gi\u00e0 stata costruita nel terzo millennio a.C., ma le strutture che conosciamo risalgono al tardo regno ittita. Il complesso fu ristrutturato durante la seconda met\u00e0 del XIII secolo a.C., ma l'opera non fu completata fino al regno di Suppiluliuma II poco prima dell'abbandono di \u1e2aattu\u0161a.\nIl complesso \u00e8 protetto da una cinta muraria interna che lo separa dal resto della citt\u00e0, ma \u00e8 comunque collegato alla rete di fortificazioni interne ed esterne. Vi si accede da un ingresso principale che si trova nell'angolo sud-ovest, collegato alla parte alta della citt\u00e0 da un ponte lungo 85 metri; questa porta \u00e8 simile a quelle del sud della citt\u00e0, fiancheggiata da due torri e custodita da due leoni scolpiti su monoliti. Altre due porte permettono l'accesso al complesso del palazzo: una a sud-est, mal conservata, e un'altra a sud del muro ovest della cittadella, che collega il complesso alla \"Citt\u00e0 Bassa\" e le cui piccole dimensioni permettono il passaggio ai soli pedoni.\nLa porta sud ovest si apre su una piccola corte attraverso la quale si accede alle diverse parti del complesso del palazzo, organizzato attorno a tre cortili successivi che raggiungono gli appartamenti reali, posti in cima dell'Acropoli, a nord, a strapiombo sulla \"Citt\u00e0 Bassa\". Il cortile inferiore \u00e8 circondato da diversi edifici dotati di portici ed \u00e8 senza dubbio il pi\u00f9 recente del complesso. Tra questi edifici, quello denominato M \u00e8 stato identificato come dedicato all'amministrazione e quello denominato H come magazzino, composto da quattro locali di stoccaggio allungati e paralleli; questo insieme dunque era utilizzato come posto di lavoro e residenza per una parte del personale del palazzo, comprese le Guardie Reali. L'edificio denominato C, collocato a ovest, \u00e8 stato identificato come una cappella.\n\u00c8 nel palazzo denominato A, situato nella parte est della corte, che \u00e8 stata trovata agli inizi del XX secolo la maggior quantit\u00e0 degli \"archivi reali\" ittiti. \u00c8 costituito da quattro locali di deposito con un tetto sostenuto da colonne, serviti da un corridoio laterale di 30 metri di lunghezza; si presume che le tavolette fossero conservate su scaffalature di legno sostenute dalle file di colonne. Gli altri edifici della cittadella in cui sono state rinvenute le tavolette sono quello denominato K situato vicino alla porta sud-est e gli edifici D ed E in cima alla cittadella.\nQuesti archivi comprendono documenti relativi alla vita del palazzo, alla sua amministrazione, ma anche testi politici e diplomatici (corrispondenza), contratti, testi letterari e testi di rituali religiosi, avendo il re anche la funzione di sacerdote. Una porta monumentale separava la corte inferiore dalla corte intermedia, la pi\u00f9 grande, posta al centro dell'acropoli e circondata da colonne. Sul suo lato occidentale si accedeva, attraverso un portale monumentale, a un palazzo circondato da un colonnato con le colonne disposte in file di cinque, il palazzo denominato D: questo edificio \u00e8 stato identificato come una sala per ricevimenti, dove il re accoglieva i visitatori provenienti dal suo regno o dall'estero durante i ricevimenti ufficiali. La corte mediana \u00e8 delimitata sul lato nord dalla corte superiore, anch'essa circondata da colonne, ma di taglia pi\u00f9 piccola. Sul suo lato occidentale sono stati trovati due edifici (E e F), che probabilmente costituivano gli appartamenti reali (denominati nei testi \"halentuwa\").\nLa corte ittita e l'amministrazione centrale del regno.\nL'acropoli di \u1e2aattu\u0161a era quindi il luogo dove risiedeva il re con la sua famiglia, circondato dai pi\u00f9 alti dignitari del regno, nei testi chiamati \"figli del re\", \"DUMU LU.GAL\"), e un'importante, complessa e centralizzata struttura amministrativa che comprendeva i DOMU E.GAL, \"figli del palazzo\". I DOMU LU.GAL non erano necessariamente i figli del re, ma i nobili della ristretta cerchia famigliare del re e non avevano funzioni ben definite, ma venivano impiegati di volta in volta in compiti di alta responsabilit\u00e0 (abbiamo visto come Muwattalli II avesse affidato a suo fratello il controllo militare della parte nord del regno). I DOMU E.GAL erano funzionari dello stato che potevano avere compiti assai diversi, dagli scribi, agli addetti alle pulizie. I SAG erano funzionari di altissimo rango, come il responsabile degli scribi su creta ed il responsabile degli scribi su legno, che godevano della fiducia del re e che potevano svolgere funzioni multiple, fra cui quella di governatore e di ambasciatore. Il re dimorava in cima alla cittadella, nella zona chiamata \"halentuwa\" nelle fonti ittite; questa era anche un luogo importante per diverse cerimonie religiose, e potrebbe essere identificato con i palazzi denominati E e F. Al suo fianco dovevano trovarsi tutte le sue molte mogli, che erano ospitate in una sorta di \"harem\" con i suoi figli, i fratelli e le sorelle non sposate, e tutti i servitori per i loro servizi giornalieri; questo complesso di persone viveva nella met\u00e0 settentrionale dell'Acropoli intorno ai due cortili principali. Il re aveva una sua guardia personale, i \"Mesedi\", alloggiata vicino agli appartamenti reali e guidata dal capitano della guardia (\"GAL.ME\u0160EDI\"), spesso un membro della famiglia reale e uno dei personaggi pi\u00f9 importanti del regno. Diversi testi elencano le funzioni di alcune di queste persone, tra cui i membri della famiglia reale, gli ufficiali, e soprattutto le guardie reali (nel testo intitolato: le istruzioni al ME\u0160EDI). Il personale di palazzo che viene descritto in questi documenti \u00e8 molto eterogeneo: un ciambellano, un maggiordomo e poi sacerdoti, medici, paggi, facchini, addetti alle pulizie, e altri. Una rigida etichetta governava la vita di corte.\nLa Cittadella era il centro del regno ittita, da dove il paese veniva governato sia in tempi normali, sia quando il re doveva lasciare il palazzo per obblighi militari o religiosi, cosa che accadeva frequentemente. Questo centro amministrativo era denominato \"Casa del Re\", comprendeva numerosi dignitari, la cui funzione \u00e8 spesso misconosciuta, ed era il luogo dove venivano gestiti i possedimenti del re; tali funzioni venivano svolte negli edifici che circondavano la corte inferiore. Data l'importanza politica del regno, molti dignitari stranieri si recavano in visita alla corte ittita per ragioni diplomatiche; questi venivano ufficialmente ricevuti nelle sala a colonne del palazzo D. Poich\u00e9 non vi erano ambasciate permanenti, i visitatori ufficiali erano ospiti diretti della corte. La corte ittita era un universo cosmopolita perch\u00e9 il re spesso chiamava al suo servizio specialisti stranieri (architetti, medici, scribi) in particolare dalla Mesopotamia (Babilonia e Assiria).\nA causa delle dimensioni relativamente ridotte di Buyukkale, non tutti i membri dell'amministrazione del palazzo potevano l\u00ec risiedere e quindi dovevano alloggiare in altre parti della citt\u00e0 a oggi non ancora identificate. In ogni caso le funzioni amministrative debordavano dalla cittadella: un edificio che pu\u00f2 avere avuto una funzione amministrativa \u00e8 stato identificato nella \"Citt\u00e0 Bassa\", la \"Casa della collina\" fra il Tempio I e Buyukkale, con una base di 32 x 36 metri, con un piano organizzato intorno a un grande spazio centrale; vi sono state ritrovate tavolette di argomento letterario ed educativo, e per tale ragione potrebbe essere stato utilizzato come scuola. Anche le costruzioni poste sui promontori rocciosi (Yenicekale, Ni\u015fantepe et Sar\u0131kale) possono aver avuto funzioni amministrative: questo \u00e8 quasi certo per l'edificio sito a Ni\u015fantepe, situato a sud dell'Acropoli, dove sono state ritrovate pi\u00f9 di 3 500 bolle di argilla recanti le impronte dei sigilli di re e funzionari reali, e alcune tavolette recanti donazioni di terra che risalgono al periodo che va da Suppiluliuma I fino alla fine del regno.\nUn centro religioso del regno ittita.\nIl Grande Tempio (Tempio 1).\nLa parte occidentale della \"Citt\u00e0 Bassa\" ospita il monumento pi\u00f9 vasto della capitale ittita: il Grande Tempio o Tempio 1. Questo era dedicato alla coppia di divinit\u00e0 patrone del regno ittita: il dio delle tempeste e la dea del Sole di Arinna, identificate, a partire dal regno di Hattu\u0161ili III con gli dei hurriti Teshub e Hebat. Il complesso che circonda il tempio fu ristrutturato durante il regno di quest'ultimo e del suo successore Tudhaliya IV.\nIl tempio e le sue dipendenze furono costruiti su una terrazza artificiale composta da massi, che misura 160 metri di lunghezza e 135 di larghezza e copre una superficie di circa 20 000 m\u00b2. Il tempio vero era proprio \u00e8 situato al centro, aveva dimensioni di 64 \u00d7 42 metri ed \u00e8 orientato lungo l'asse sud-ovest/nord-est. L'entrata si trova sul lato sud-ovest ed \u00e8 costituita da una successione di tre piccole sale, ciascuna affiancata da altre due piccole camere. Questa porta \u00e8 indicata nei testi con il nome ittita di \"hilammar\" (sumero \"KI.LAM\"), e aveva un'importante funzione simbolica, come si vede nei testi che descrivono le feste religiose. Da qui si accedeva nel cortile centrale (a cielo aperto) dell'edificio, di forma rettangolare, dove si svolgevano le cerimonie religiose. La zona destinata a fare le abluzioni era situata nella parte est del cortile, mentre dei magazzini erano disposti sui lati. Il tempio consisteva di due celle collocate alla sua estremit\u00e0, illuminate da finestre alte e strette: la cella di sinistra custodiva la statua della dea del Sole, quella di destra quella del dio delle tempeste; delle statue oggi non rimangono che i basamenti. Queste cappelle erano separate dal cortile da un porticato con colonne e vestiboli che nascondevano le statue divine alle persone presenti nel cortile; gli ittiti ritenevano che nelle statue risiedesse effettivamente lo spirito della divinit\u00e0, per cui il tempio era considerato la loro residenza terrena. C'erano probabilmente altre cappelle nel tempio, dedicate a divinit\u00e0 minori, che erano al servizio della coppia divina e che formavano il \"cerchio divino\" (\"kaluti\") attorno a queste.\nIl tempio era circondato da edifici che formavano una sorta di parete isolandolo dall'esterno e delimitando l'area sacra. Vi si entrava attraverso una porta monumentale costruita nell'angolo sud-est del complesso, ma esistevano altri due ingressi minori comunicanti con l'esterno; le strade tra il tempio e le sue dipendenze erano pavimentate. Il piano terra era composto da negozi, locali stretti e lunghi, e tutti questi edifici avevano almeno un piano superiore perch\u00e9 sono stati ritrovati i basamenti delle scale. Al piano terra si trovavano magazzini formati da stanze strette e lunghe per un totale di pi\u00f9 di 80 camere. In una ventina di queste stanze, quelle che occupavano il lato sud-est, sono stati ritrovati grandi vasi (\"pithoi\") sepolti nel terreno, in cui venivano immagazzinati alimenti che potevano essere conservati per un certo tempo (cereali, verdura e frutta secca). Alcuni di questi vasi sono pi\u00f9 grandi delle porte d'ingresso dei locali, sembra siano stati messi l\u00ec prima della costruzione dell'edificio e quindi non fu possibile portarli via quando il tempio fu abbandonato e saccheggiato. Nelle sale a nord erano immagazzinati contenitori destinati a materiale deperibile (gabbie di legno, cestini), di cui rimangono solo le bolle d'argilla usate per sigillarli. Altre stanze contenevano quello che \u00e8 stato definito l'\"archivio\" del tempio, anche se il termine \u00e8 inesatto visto il gran numero di tavolette ritrovate un poco ovunque nella zona del tempio: queste tavolette contenevano testi per il culto religioso (istruzioni al personale, elenchi di officianti, rituali e canti religiosi, ecc.), ma anche testi diplomatici. I trattati di pace stipulati dai re ittiti venivano depositati nel santuario, sotto gli occhi degli dei che erano i testimoni garanti dell'accordo. Qui \u00e8 stata portata alla luce la versione ittita del trattato di pace firmato tra Hattu\u0161ili III e il faraone Ramses II, mentre la versione egizia si trova incisa in due templi a Karnak.\nA sud ovest una strada separava l'area sacra da un altro gruppo di edifici di forma irregolare (130 \u00d7 55 metri), composto da una sessantina di appartamenti. Un solo ingresso, situato sulla via di cui sopra, conduceva a un cortile interno, intorno al quale erano disposti magazzini, laboratori, cucine, birrerie, uffici degli scribi, ecc., dunque edifici in cui lavorava il personale del tempio. Una parte di questo probabilmente alloggiava qui, mentre la maggior parte risiedeva nella zona ritrovata a nord del tempio, fra questo monumento e le mura. Un testo trovato nell'area sacra elenca le diverse persone che lavoravano per il tempio: se ne contavano 205, fra cui sacerdoti e sacerdotesse, alcuni specializzati (in incantesimi, in canzoni hurrite), scribi, ai quali devono essere aggiunti vari cuochi e birrai che fornivano il cibo che veniva offerto giornalmente alle divinit\u00e0. Un altro testo, dal titolo \"istruzioni per il personale del tempio\" contiene molte prescrizioni per coloro che avevano il diritto di entrare nel santuario: essi non dovevano appropriarsi degli alimenti destinati agli d\u00e8i, non dovevano introdurre nella zona sacra persone non autorizzate e dovevano organizzarsi per la sorveglianza del tempio in modo permanente, in particolare contro il rischio di incendi. Probabilmente nella zona esistevano anche altri santuari, non ancora portati alla luce, ma attestati da fonti epigrafiche. Dunque la \"Citt\u00e0 Bassa\" conteneva altri templi oltre al Tempio 1, probabilmente a sud di questo. Allo stesso modo, c'erano uno o pi\u00f9 luoghi di culto nella cittadella di Buyukkale, probabilmente coincidenti con l'edificio C.\nI luoghi di culto della \"Citt\u00e0 Alta\".\nDurante gli ultimi decenni della capitale ittita, il paesaggio religioso della citt\u00e0 fu totalmente modificato, con la creazione di una vera e propria citt\u00e0 santa a sud del sito, nella \"Citt\u00e0 Alta\". Non si tratt\u00f2, come si era inizialmente pensato, di un ampliamento della citt\u00e0 dato che la zona corrispondente alla \"Citt\u00e0 Alta\" era gi\u00e0 abitata ai tempi del vecchio impero. Almeno trenta templi sono stati individuati e scavati in questa parte di \u1e2aattu\u0161a, principalmente tra la porta della Sfinge e Buyukkale nella parte centrale della citt\u00e0 nuova. Questi santuari hanno dimensioni molto diverse: i pi\u00f9 piccoli hanno un'estensione di 400\u2013600 m\u00b2, mentre i pi\u00f9 grandi raggiungono i 1 200 o 1 500 m\u00b2 e sono circondati da un recinto che delimita l'area sacra. La loro struttura \u00e8 sostanzialmente la stessa: sono quadrati o di forma rettangolare, hanno una porta che si apre su un cortile, e poi, passando sotto un portico a colonne, si accede a dei corridoi che sono costruiti dietro la cella in cui \u00e8 custodita la statua della divinit\u00e0 residente nell'edificio, una disposizione che rimanda a quella del Grande Tempio. Dei magazzini erano spesso situati nell'edificio o nelle vicinanze, probabilmente nei luoghi di lavoro del personale del tempio, come indicato dai ritrovamenti di tavolette avvenuti in alcuni di questi edifici. \u00c8 qui che sono stati fatti alcuni tra i pi\u00f9 importanti ritrovamenti epigrafici degli scavi recenti, come un testo bilingue ittita-hurrita che ha contribuito a migliorare notevolmente la conoscenza di questa seconda lingua.\nI templi sono tutti identificati da un numero; il numero 1 \u00e8 riservato al Grande Tempio. I pi\u00f9 importanti templi della \"Citt\u00e0 Alta\" si trovano nella parte sud-est, nei pressi delle mura della citt\u00e0, tra la Porta delle Sfingi e la Porta del Re: sono, da ovest verso est, i templi 2, 3 e 5. Quest'ultimo \u00e8 il pi\u00f9 grande (3 000 m\u00b2) nella Citt\u00e0 Alta, \u00e8 dotato di due celle come il tempio 1, e dispone di importanti annessi. Qui \u00e8 stato ritrovato un bassorilievo di circa un metro di altezza raffigurante un re di nome Tudhaliya (come indicato da un'iscrizione in geroglifici) nelle sembianze di un dio-guerriero, quindi probabilmente un re divinizzato dopo la sua morte. Il tempio 5 si trova proprio vicino alla Porta del Re, probabilmente un percorso processionale collegava i due luoghi durante certe feste religiose. Al lato opposto della Citt\u00e0 Alta, un altro tempio (numero 30) \u00e8 costruito a uguale distanza dalla Porta dei Leoni, ed era probabilmente legato a questa durante altre cerimonie religiose; tuttavia, questo edificio sembra aver perso la sua funzione sacra prima della fine di \u1e2aattu\u0161a e probabilmente era stato trasformato in abitazioni o laboratori. Lo studio dei resti di pitture murarie rinvenuti nel tempio numero 8 porter\u00e0 nuove informazioni sull'arte ittita e sulla eventuale presenza di artisti micenei operanti in \u1e2aattu\u0161a. La \"Citt\u00e0 Alta\" probabilmente comprendeva altri templi o luoghi di culto a cielo aperto: gli Ittiti infatti adoravano alcune aree boschive, delle pietre divinizzate (betili), cos\u00ec come alcuni promontori naturali e montagne. Anche alcuni altri edifici in questa parte della citt\u00e0 probabilmente erano luoghi di culto, in particolare i tre gi\u00e0 citati promontori rocciosi situati nell'allineamento tra la Porta del Leone e Buyukkale: rispettivamente Yenicekale, Sar\u0131kale e Ni\u015fantepe. Gli Ittiti avevano costruito degli edifici che si affacciavano sul resto della citt\u00e0, la cui funzione rimane enigmatica: religiosa, militare, o amministrativa.\nNelle rovine di Ni\u015fantepe, sono stati ritrovati i resti di una porta sorvegliata da due sfingi. Qui \u00e8 stata anche identificata un'iscrizione rupestre di 11 linee di geroglifici ittiti molto mal conservata, scritta a nome di \u0160uppiluliuma II durante gli ultimi anni della capitale. Nei pressi si trovano altri due edifici legati a questo imperatore scoperti di recente: la Camera 1 e la Camera 2. Si tratta di due camere con volte monumentali. Nella parte inferiore della seconda si trova un bassorilievo raffigurante il dio del sole, e sulla parete di sinistra una rappresentazione del re Suppiluliuma II armato di arco e lancia. In questa camera si trova anche un'iscrizione in geroglifici che descrive le buone azioni del sovrano e le sue imprese militari, tra cui la conquista del regno Alashiya (la moderna Cipro). Queste camere erano probabilmente legate al culto delle divinit\u00e0 ctonie. e servivano come punti di contatto tra il mondo dei vivi e dei morti, situato sottoterra. Le due vasche di raccolta dell'acqua, situate nelle vicinanze e citate sopra, possono aver avuto una funzione religiosa in relazione a tali edifici.\nYaz\u0131l\u0131kaya.\nSituata 2 km a nord est di \u1e2aattu\u0161a, la roccia santuario a cielo aperto Yazilikaya fa giustamente parte dell'insieme degli edifici religiosi della capitale. In uso almeno dal XVI secolo a.C., fu ristrutturata con gli altri templi della citt\u00e0 sotto i regni di Hattu\u0161ili III e Tudhaliya IV, che vi costru\u00ec alcuni edifici, vi fece scolpire alcuni bassorilievi e vi introdusse il culto delle divinit\u00e0 hurrite come nella capitale. Si compone di due parti principali, organizzate secondo la disposizione del terreno della montagna dove si trova il sito, che \u00e8 ricco di gallerie naturali: la Camera A e la Camera B. I bassorilievi della Camera A rappresentano una processione delle principali divinit\u00e0 del regno, guidata dal dio della tempesta/Teshub e dalla dea Sole/Hebat. Nella Camera B, piccoli bassorilievi rappresentano divinit\u00e0 ctonie (i \"Dodici Dei\" e il \"Dio-spada\"), un altro bassorilievo rappresenta l'imperatore Tudhaliya IV con il dio Sharruma. Le funzioni di questo santuario sono fonte di discussione: la Camera B \u00e8 apparentemente legata a un culto funerario, forse di uno dei re ittiti (Tudhaliya IV). \u00c8 chiaro in ogni caso che questo tempio era legato al santuario della capitale e doveva essere a questo integrato nelle feste religiose che si svolgevano contemporaneamente in \u1e2aattu\u0161a. Ricorda i templi esterni alla citt\u00e0 che servivano durante la celebrazione del nuovo anno in Mesopotamia, e potrebbe quindi anche essere legato alla festa del Capodanno ittita (\"purulli\").\nLa vita religiosa in \u1e2aattu\u0161a.\nL'attivit\u00e0 religiosa in \u1e2aattu\u0161a era molto intensa durante tutto l'anno. Ogni giorno, il personale dei numerosi templi della citt\u00e0 offriva sacrifici agli dei, che si ritenevano vivere nei santuari; era perci\u00f2 necessario che i magazzini fossero sempre pieni del necessario per le offerte (alimenti, bevande, ma anche abbigliamento, gioielli, ecc.) e dunque i macelli, le birrerie e le cucine del tempio erano sempre al lavoro, mentre i laboratori artigiani producevano e riparavano tutti gli oggetti necessari al culto divino. Questa grande attivit\u00e0 impegnava un gran numero di persone che dovevano collaborare e coordinarsi fra loro e che quindi dovevano seguire regole ferree, come dimostrano i regolamenti contenuti nelle \"istruzioni al personale del tempio\": queste prescrivevano frequentemente la pena di morte per reati gravi commessi dal personale che aveva accesso all'interno dei templi, mentre per contro la pena capitale era rara nel comune diritto ittita. I templi dovevano disporre di notevoli risorse per potere funzionare: possedevano infatti terreni, frutto di donazioni private o del re, da cui potevano ricavare prodotti o affitti, in mancanza di ci\u00f2 erano le offerte dei fedeli e del re che consentivano il funzionamento del tempio.\nIn molti periodi dell'anno, il ritmo quotidiano del culto veniva interrotto dalle feste, che si svolgevano in giorni precisi regolati da un calendario religioso ancora poco compreso, rinnovato regolarmente. Le feste potevano avere cadenza mensile o annuale o oltre, e molte di queste feste prevedevano la partecipazione del re e della regina, cos\u00ec come di alti funzionari del regno e costituivano l'occasione per la corte di stupire, impressionare e intrattenere gli ambasciatori e dignitari stranieri presenti nella capitale ed erano importanti momenti di redistribuzione delle risorse alimentari accumulate nei magazzini della capitale. In queste occasioni i magazzini reali erano fortemente impegnati a non far mancare i rifornimenti per le offerte nel tempio. Alcune di queste feste attiravano un gran numero di pellegrini nella citt\u00e0, e si trattava dunque di periodi molto importanti dell'anno. La maggior parte delle grandi e lunghe feste religiose gestite dagli altri importanti centri religiosi del regno passavano per \u1e2aattu\u0161a e l\u00ec rimanevano alcuni giorni, durante i quali si svolgevano riti fastosi e anche giochi spesso accompagnati da danze e musica; questo era il caso della festa di \"purulli\" che segnava l'inizio del nuovo anno (al principio della primavera) e che cominciava nella capitale e della festa \"AN.TAH.\u0160UM\", anche questa in primavera, che passava dalla capitale pi\u00f9 volte. La festa \"KI.LAM\" (probabilmente in autunno) era un'altra delle pi\u00f9 importanti feste del regno, durava tre giorni e si svolgeva sia nella capitale sia nelle campagne. Come indicato dal suo nome sumero che significa \"porta\" (in ittita \"hilammar\"), questa si svolgeva come una lunga processione che passava per le porte dei principali templi della citt\u00e0 partendo dalla porta del palazzo reale.\nOggetti particolari.\nSpada miceneica.\nUna spada fu scoperta nel 1991, per puro caso, durante i lavori stradali a circa 750 metri a sud ovest dalla Porta dei leoni; era priva di altri reperti, cosa che fa pensare a una giacitura secondaria. \n\u00c8 lunga 79 cm: si tratta di una spada di foggia micenea, cosa che ha fatto sorgere una serie di ipotesi sul coinvolgimento dei micenei nelle vicende del regno ittita e di quest'ultimo nella guerra di Troia. Da quanto si pu\u00f2 leggere dall'iscrizione incisa lungo uno dei tagli della lama in accadico cuneiforme, questa spada, assieme ad altre, faceva parte del bottino di guerra di un re Tudhaliya, offerto in voto al dio delle tempeste; la sigla riportata per il re Tudhaliya \u00e8 DU come si usava durante l'Antico Regno, e non TU: questa \u00e8 un'ulteriore conferma che si tratta del re Tudhaliya I/II. Questo ritrovamento conferma il racconto di una campagna militare condotta da un Tudhaliya contro il regno di Arzawa presente negli annali, mentre, secondo dati pi\u00f9 recenti, poco pu\u00f2 dire sulla possibilit\u00e0 di uno scontro militare miceneo - ittita, visto che in quell'epoca spade di foggia micenea venivano gi\u00e0 prodotte anche nel Kana'an.\nLa vasca da bagno.\nNel 2003, durante la campagna di scavi condotta dal professor Seeher per conto dell'Istituto Archeologico Tedesco, fu trovato un oggetto particolare a cui in un primo tempo venne data poca importanza e che poi si \u00e8 rivelato essere una parte di una vasca da bagno. La vasca \u00e8 di argilla cotta rosso chiaro e si trovava in un'abitazione della citt\u00e0 bassa di \u1e2aattu\u0161a, poco sotto il muro che la divideva dalla citt\u00e0 alta. La parte ritrovata ha un dimensione di 80 x 49 cm ed \u00e8 dotata di un sedile interno di 29 x 14 cm e alto 21 cm; proprio l'esistenza di questo sedile sembra escludere che si tratti di una vasca per immersioni rituali ma di un vero accessorio per il bagno. Se queste ipotesi venissero confermate si tratterebbe di un manufatto unico nel suo genere e molto antecedente alle vasche da bagno che successivamente si ritroveranno a Cipro.\nLa tavoletta di bronzo.\nNel 1986 sotto a un pavimento nei pressi della porta delle sfingi fu ritrovata una tavoletta di bronzo intatta, con incise 350 linee di testo in cuneiforme ittita, registrazione di un trattato fra il re Tudhaliya IV e suo cugino Kurunta, reggente del regno vassallo ittita di Tarhuntassa nel sud anatolico. Oltre al contenuto del trattato, si tratta di un reperto importante perch\u00e9 fornisce informazioni sull'organizzazione dell'impero ittita negli ultimi secoli della sua esistenza e perch\u00e9 \u00e8 la prima tavoletta ittita in bronzo mai ritrovata. Il reperto \u00e8 ora conservato presso il Museo delle Civilt\u00e0 Anatoliche (in turco: Anadolu Medeniyetleri M\u00fczesi) ad Ankara."}
{"id": "74344", "revid": "212348", "url": "https://it.wikipedia.org/wiki?curid=74344", "title": "Maurice de Vlaminck", "text": "Gli esordi con i fauves.\nVlaminck fu un fiero autodidatta: la sua arte vuole essere libera e immediata, senza interpretazioni filosofiche o letterarie; anche se in un primo tempo si ispir\u00f2 all'impressionismo, in breve tempo se ne allontan\u00f2 e guard\u00f2 con interesse ai colori forti e puri di Andr\u00e9 Derain e Henri Matisse. Nelle sue prime opere i colori sono accesi e gli elementi del paesaggio sono semplificati in linee contrastate, che danno un grande senso del ritmo e del movimento con poca grazia e molto dinamismo: le pennellate non comunicano armonia, ma forza ed energia. Su consiglio di Henri Matisse, present\u00f2 al pubblico i suoi primi dipinti al \"Salon des Ind\u00e9pendants\", poi nel 1905 partecip\u00f2 al \"Salon d'Automne\" e i critici lo inserirono a pieno diritto nel gruppo dei \"fauves\": per il suo stile decisamente aggressivo e per l'uso di colori puri, talvolta spremuti direttamente dal tubetto sulla tela, si afferm\u00f2 come l'esponente pi\u00f9 radicale del gruppo.\nL'unione dei \"fauves\" fu fragile e breve: dopo il 1907 il gruppo si sciolse e ogni artista intraprese un percorso autonomo. Anche Vlaminck mostr\u00f2 una pittura diversa da quella degli anni precedenti: dopo aver conosciuto l'opera di Paul C\u00e9zanne, la sua pittura si compone di paesaggi e di nature morte dai colori meno accesi e da un cromatismo drammaticamente espressivo. I contorni sono meno marcati, le pennellate sono meno nervose, il disegno \u00e8 semplificato, le linee curve si affiancano a quelle rette dando un maggior senso di profondit\u00e0 e d'armonia.\nL'avvicinamento all'espressionismo.\nAttorno al 1910 Vlaminck rimase colpito sia dal cubismo, che lo port\u00f2 verso forme piene e pi\u00f9 costruite, che dall'espressionismo. L'avvicinamento all'espressionismo fu comune anche ad altri \"fauves\": i punti di contatto tra i pittori \"fauves\" e gli espressionisti erano molti, la loro evoluzione fu quasi parallela con reciproche influenze, pur nella diversit\u00e0 di carattere e di sensibilit\u00e0 dei singoli artisti. Entrambi questi movimenti superarono definitivamente l'impressionismo: mentre per gli impressionisti la visione della natura \u00e8 sostanzialmente serena e priva di problematiche o angosce interiori, i colori forti e le tinte ora accese ora cupe dei \"fauves\" e degli espressionisti sono il segno evidente di uno stato d'animo perturbato alla ricerca di una propria identit\u00e0. Ci fu un cambiamento simile anche in letteratura, dove si pass\u00f2 dal naturalismo, vicino al positivismo, al decadentismo, legato all'esistenzialismo.\nDopo la prima guerra mondiale, Vlaminck lasci\u00f2 Parigi e and\u00f2 a vivere in campagna, a Rueil-la-Gadeli\u00e8re. Nelle opere di questo periodo \u00e8 rintracciabile il segno profondo che l'esperienza della guerra ha avuto sulla sua visione artistica. I suoi paesaggi acquistano una nuova fisionomia grazie all'influenza sempre maggiore dell'espressionismo, la tavolozza si fa pi\u00f9 cupa e le atmosfere pi\u00f9 inquietanti e drammatiche. Le opere di questo periodo sono caratterizzate da strade di paese silenziose e deserte, che si perdono verso l'orizzonte in una ritrovata profondit\u00e0 prospettica. La natura diventa una presenza minacciosa e ostile, simbolo di una visione drammatica dell'esistenza; anche il cielo \u00e8 dipinto con colori freddi ed \u00e8 quasi sempre pieno di nuvole che preannunciano la pioggia. Le pennellate, che nelle opere del periodo \"fauves\" erano brillanti e agili, sembrano trascinate a fatica sulla tela e danno l'idea di un forte pessimismo esistenziale.\nVlaminck, arrestato nel 1944 per collaborazionismo con i nazisti ed emarginato dopo la guerra, mor\u00ec il 11 ottobre 1958 a Rueil-la-Gadeli\u00e8re."}
{"id": "74348", "revid": "110157", "url": "https://it.wikipedia.org/wiki?curid=74348", "title": "Serie A 1949-1950", "text": "La Serie A 1949-1950 \u00e8 stata la 48\u00aa edizione della massima serie del campionato italiano di calcio (il 18\u00ba del girone unico), disputato tra l'11 settembre 1949 e il 28 maggio 1950 e concluso con la vittoria della , al suo ottavo titolo.\nCapocannoniere del torneo \u00e8 stato Gunnar Nordahl () con 35 reti.\nStagione.\nDopo la tragedia di Superga il presidente del , Ferruccio Novo, tent\u00f2 di ricostruire la squadra dal nulla: in parte ci riusc\u00ec, ottenendo un onorevole sesto posto nella stagione 1949-1950, ma con il tempo i granata, colpiti dalle perdite, lasciarono spazio ad altre formazioni, in particolare i concittadini della e le milanesi, che monopolizzeranno i primi tre posti della classifica per cinque stagioni consecutive.\nNel 1950 lo scudetto rimase a Torino, tornando nella bacheca proprio dei rivali bianconeri. La Juventus resistette infatti all'attacco del trio svedese \"Gre-No-Li\", che port\u00f2 il a quota 118 gol, e conquist\u00f2 il titolo guidando la classifica per tutto il campionato. Il torneo part\u00ec l'11 settembre 1949 e i bianconeri balzarono subito in testa: all'undicesima giornata, il 13 novembre, avevano gi\u00e0 collezionato 5 punti di vantaggio sulla pi\u00f9 diretta inseguitrice, la sorpresa ; un mese dopo, le lunghezze sulla nuova seconda classificata, il Milan, erano diventate 6. Con tre settimane di anticipo, quindi, la Juventus fu campione d'inverno.\nIl girone di ritorno inizi\u00f2 con qualche difficolt\u00e0 per i piemontesi, ma i rossoneri non furono capaci di approfittarne appieno; riuscirono comunque ad arrivare allo scontro diretto del Comunale, il 5 febbraio 1950, a 3 punti di distanza dai bianconeri: la netta vittoria (7-1), tra l'altro nel primo incontro in Italia a venire trasmesso dalla televisione, li avvicin\u00f2 a \u22121 riaprendo potenzialmente i giochi. Fu in questo momento, per\u00f2, che la Juventus seppe piazzare lo scatto decisivo: vincendo otto partite di fila e surclassando i biancoscudati, il 23 aprile, vinse matematicamente uno scudetto che mancava dalle casacche bianconere da ben quindici anni \u2014 secondo pi\u00f9 lungo digiuno nella storia del club torinese.\nQuesto campionato viene ricordato per le numerose segnature nel corso della stagione, ben 1265, primato tuttora imbattuto nella massima serie italiana. Il Milan, secondo, con 118 reti rimane altres\u00ec la squadra che tuttora ha segnato di pi\u00f9 in una singola stagione di Serie A a 20 squadre; uno \"score\" sottorete comprensivo dei 35 gol del capocannoniere Nordahl, all'epoca un record nella storia della Serie A a \"girone unico\", e che resister\u00e0 fino alla stagione 2015-2016 \u2014 quando sar\u00e0 battuto dal napoletano Higua\u00edn (36).\nPositiva fu la prestazione del neopromosso , alla sua prima stagione in A, mentre delusero due blasonate come e . Ricadde in Serie B dopo un anno il , che aveva perso le prime otto partite ed era rimasto staccato dalle squadre in corsa per la salvezza: da segnalare a tal proposito la sconfitta interna per 0-8 nel \"derby\" veneto contro il Padova, ancor'oggi \"ex aequo\" la miglior vittoria in trasferta nella storia del \"girone unico\". Retrocesse anche il , mentre si salvarono con fatica il e la , quest'ultima accusata dai pugliesi di essere stata favorita dai direttori di gara: le polemiche che ne conseguirono portarono a una vera e propria rivoluzione all'interno della classe arbitrale, ma nessun particolare provvedimento disciplinare fu preso nei confronti dei giallorossi.\nClassifica finale.\nLegenda:\nRegolamento:\nStatistiche.\nIndividuali.\nClassifica marcatori.\nNel corso del campionato furono segnati complessivamente 1.265 gol (di cui 97 su calcio di rigore, 35 su autorete e 2 assegnati per giudizio sportivo) da 196 diversi giocatori, per una media di 3,33 gol a partita. La gara per la quale il risultato fu deciso a tavolino fu Palermo-Triestina. \nDa segnalare la messa a segno di numerose quadriplette da diversi giocatori, tra cui Adriano Bassetto autore di ben due:\nDi seguito, la classifica dei marcatori."}
{"id": "74350", "revid": "120975550", "url": "https://it.wikipedia.org/wiki?curid=74350", "title": "Albumina", "text": "Lalbumina \u00e8 una proteina del plasma, prodotta dalle cellule epatiche. \u00c8 contenuta anche nel latte e nell'albume dell'uovo, da cui prende il nome. Ha un elevato peso molecolare pari a e costituisce circa il 60% di tutte le proteine plasmatiche.\nTutte le proteine della famiglia dell'albumina sono idrosolubili, moderatamente solubili in soluzioni saline concentrate e subiscono denaturazione termica. Le albumine si trovano comunemente nel plasma sanguigno e differiscono dalle altre proteine del sangue in quanto non sono glicosilate. Le sostanze contenenti albumine, come l'albume, sono chiamate albuminoidi.\nNumerose proteine di trasporto del sangue sono correlate in modo evolutivo, tra cui albumina sierica, alfa-fetoproteina, proteina che lega la vitamina D e afamina.\nL'albumina si lega all'albondina (il recettore della superficie cellulare che lega l'albumina).\nFunzione.\nLa concentrazione di albumina nel sangue (albuminemia) varia fra 3,5 e 5,0\u00a0g/dl e si misura con l'elettroforesi delle proteine. Per i bambini di et\u00e0 inferiore ai tre anni, l'intervallo normale \u00e8 pi\u00f9 ampio, 2,9-5,5 g / dL.\nLe sue funzioni sono:\nIl punto isoelettrico dell'albumina \u00e8 4,9.\nL'albumina \u00e8 essenziale per la regolazione e il mantenimento della pressione oncotica, ovvero la pressione osmotica necessaria per la corretta distribuzione dei liquidi corporei nel compartimento vascolare e nei tessuti. La molecola dell'albumina \u00e8 carica negativamente, come la membrana del glomerulo renale; la repulsione elettrostatica impedisce quindi, normalmente, il passaggio dell'albumina nell'urina. Nelle sindromi nefrosiche questa propriet\u00e0 viene persa e si nota di conseguenza la comparsa di albumina nelle urine del malato. L'albumina, per questo, \u00e8 considerata un importante marcatore di disfunzioni renali, che compaiono anche a distanza di anni.\nOltre ad essere la proteina pi\u00f9 presente nel sangue, l'albumina \u00e8 pure il principale veicolo di altre proteine trasportate attraverso di esso: se viene escreta con le urine (dove in condizioni normali \u00e8 praticamente zero), il calo di albumina nel plasma lo rende con meno proteine disciolte e meno colloidale, con una pressione oncotica che scende sotto il limite di 20\u00a0mmHg, travaso di fluidi ed elettroliti dai vasi ai tessuti con edema generalizzato (di solito a palpebre ed estremit\u00e0 nella fase iniziale, e vistoso nell'addome nei cali di pressione maggiori).\nDato che i piccoli animali hanno una pressione sanguigna inferiore, hanno bisogno di una minore pressione oncotica per bilanciarla e quindi richiedono meno albumina dei grandi animali per mantenere una corretta distribuzione dei fluidi. La mora \u00e8 uno dei pochi vegetali contenenti albumina.\nL'alfa-fetoproteina (alfa-fetoglobulina) \u00e8 una proteina del plasma fetale che fa parte della famiglia delle albumine. Essa lega vari cationi, acidi grassi e bilirubina. Le proteine che legano la vitamina D si legano alla vitamina D e ai suoi metaboliti, nonch\u00e9 agli acidi grassi.\nStruttura.\nLa struttura 3D dell'albumina sierica umana \u00e8 stata determinata mediante cristallografia a raggi X con una risoluzione di 2,5 \u00e5ngstr\u00f6ms (250 pm). L'albumina \u00e8 una proteina 65\u201370 kDa. L'albumina comprende tre domini omologhi che si uniscono per formare una proteina a forma di cuore. Ogni dominio \u00e8 costituito da due sottodomini che possiedono motivi strutturali comuni. Le principali regioni del ligando che si legano all'albumina sierica umana si trovano nelle cavit\u00e0 idrofobiche nei sottodomini IIA e IIIA, che presentano una struttura chimica simile. Strutturalmente, le albumine sieriche sono simili, ogni dominio contiene cinque o sei legami disolfuro interni.\nCause di Ipoalbuminemia.\nEventuali valori pi\u00f9 bassi di albuminemia sono, nella maggior parte dei casi, da ricondursi a una ridotta produzione di albumina da parte del fegato. La capacit\u00e0 di sintetizzare proteine da parte dell'epatocita risulta compromessa nelle epatopatie gravi, come l'emocromatosi, le epatiti croniche, la cirrosi epatica. In questi casi, la concentrazione di albumina nel siero costituisce un indice importante, sia dal punto di vista diagnostico, che da quello prognostico.\na) Sintesi ridotta\nCause di Iperalbuminemia.\nL'albumina alta (iperalbuminemia) \u00e8 quasi sempre causata dalla disidratazione. In alcuni casi di carenza di retinolo (vitamina A), il livello di albumina pu\u00f2 essere elevato a valori anomali. Questo perch\u00e9 il retinolo fa gonfiare le cellule con acqua (questo \u00e8 anche il motivo per cui troppa vitamina A \u00e8 tossica).Questo gonfiore si verifica probabilmente anche durante il trattamento con acido retinoico 13-cis (Isotretinoina), un farmaco per il trattamento dell'acne grave. In esperimenti di laboratorio \u00e8 stato dimostrato che l'acido trans-retinoico regola la produzione di albumina nell'uomo."}
{"id": "74352", "revid": "110157", "url": "https://it.wikipedia.org/wiki?curid=74352", "title": "Serie A 1950-1951", "text": "La Serie A 1950-1951 \u00e8 stata la 49\u00aa edizione della massima serie del campionato italiano di calcio (il 19\u00ba a girone unico), disputato tra il 10 settembre 1950 e il 17 giugno 1951 e concluso con la vittoria del , al suo quarto titolo.\nCapocannoniere del torneo \u00e8 stato Gunnar Nordahl (Milan) con 34 reti.\nStagione.\nLa negativa trasferta della Nazionale ai Mondiali brasiliani caus\u00f2 una perdita di fiducia nei confronti dei calciatori italiani. Le grandi squadre guardarono cos\u00ec all'estero, in particolare alla Scandinavia. La campione in carica fece acquisti in Danimarca, mentre il punt\u00f2 tutto sul trio svedese Gre-No-Li e l' si affid\u00f2 a Lennart Skoglund. Anche il e la inserirono nelle loro rose calciatori svedesi, ma con risultati differenti.\nIniziato il 10 settembre 1950, il torneo si rivel\u00f2 subito combattuto: il Milan and\u00f2 in testa, ma dovette lottare con Inter e Juventus, che pi\u00f9 volte raggiunsero e sorpassarono i rossoneri. Furono in particolare i nerazzurri a dare del filo da torcere ai rivali cittadini: il 26 novembre il Milan perse in casa contro il e l'Inter, vincendo a Firenze, vol\u00f2 a pi\u00f9 tre, iniziando il cammino verso il titolo di campione d'inverno che arriv\u00f2 il 14 gennaio 1951.\nIl girone di ritorno fu invece interamente rossonero. Il Milan, dopo il pareggio alla prima giornata, vinse tutte le dieci partite seguenti, in particolare contro la Juventus (2-0, 26\u00aa giornata) e l'Inter (1-0, 29\u00aa giornata), il che gli permise di aumentare, a otto giornate dal termine, il vantaggio a 5 punti sui nerazzurri (la Juventus, dopo la sconfitta contro il rivale, fren\u00f2 bruscamente e non pretendeva gi\u00e0 a riconfermare il titolo). Successivamente, questo distacco oscill\u00f2 tra 3 e 5 punti e infine la squadra rossonera, pur non vincendo le ultime cinque gare e rimanendo sconfitta nelle ultime due, festeggi\u00f2, grazie anche ad alcune sconfitte dell'Inter nelle ultime giornate, il 10 giugno (con una giornata d'anticipo) uno scudetto che mancava nella sua bacheca da 44 anni: l'ultimo titolo risaliva al 1907.\nRetrocessero il Genoa e, per la prima volta e a soli nove anni dal primo scudetto, la Roma, coinvolta nella vicenda dei presunti favori arbitrali che l'anno prima le avrebbero garantito la salvezza: era stato il , retrocesso al termine del campionato 1949-50 a sollevare un caso che port\u00f2 a licenziamenti e deferimenti all'interno del mondo arbitrale, ma a nessun particolare provvedimento contro i giallorossi. Convincenti, infine, le prestazioni delle neopromosse , all'esordio nella moderna A dopo aver perso la massima serie nel 1926, e , nonch\u00e9 del del trentasettenne Piola, autore di 19 reti. Nell'ultimo turno si misero a segno ben 54 gol, che resta tuttora il record assoluto di gol di una singola giornata del campionato di serie A.\nClassifica finale.\nLegenda:\nRegolamento:\nStatistiche.\nIndividuali.\nClassifica marcatori.\nNel corso del campionato furono segnati complessivamente 1.192 gol (di cui 73 su calcio di rigore e 35 su autorete) da 206 diversi giocatori, per una media di 3,14 gol a partita.&lt;br&gt;Da segnalare le quariplette messe a segno da Gunnar Nordahl (in Milan-Novara 9-2 della 3\u00aa giornata), da Carlo Galli (in Palermo-Pro Patria 8-0 della 9\u00aa giornata) e da Mih\u00e1ly Kincses (in Atalanta-Lucchese 0-5 della 36\u00aa giornata).&lt;br&gt;Di seguito, la classifica dei marcatori."}
{"id": "74354", "revid": "110157", "url": "https://it.wikipedia.org/wiki?curid=74354", "title": "Serie A 1951-1952", "text": "La Serie A 1951-1952 \u00e8 stata la 50\u00aa edizione della massima serie del campionato italiano di calcio (il 20\u00ba a girone unico), disputato tra il 9 settembre 1951 e il 22 giugno 1952 e concluso con la vittoria della , al suo nono titolo.\nCapocannoniere del torneo \u00e8 stato John Hansen (Juventus) con 30 reti.\nStagione.\nCalciomercato.\nIl colpo di mercato della stagione venne fatto registrare a sorpresa dall', che sborsando la considerevole somma di 31 milioni di lire del tempo, e battendo la concorrenza di un'altra \"provinciale\" come il , strapp\u00f2 agli inglesi del il centravanti svedese Jeppson, chiamato in Italia a campionato iniziato per rinforzare lo spento reparto avanzato dei bergamaschi.\nTra le pretendenti al titolo, i detentori del confermarono pressoch\u00e9 in toto la loro rosa, limitandosi a piccole operazioni di secondo piano. Stessa filosofia seguirono i concittadini dell' i quali, gi\u00e0 vantando un prolifico attacco nel tridente Armano-Nyers-Lorenzi, decisero di puntellare difesa e centrocampo pescando alcuni elementi in cadetteria, tra cui il giovane portiere Ghezzi, il quale ben presto soppianter\u00e0 Puccioni come titolare, e il mediano Neri dal , assieme all'interno di centrocampo Broccini, ex .\nLa visse un'estate movimentata a causa dei dissidi che da tempo covavano tra la dirigenza e l'allenatore Carver, esplosi in un'intervista al vetriolo concessa da quest'ultimo prima del ritiro di agosto, in cui si dichiarava insoddisfatto del mercato bianconero (chiedendo invano la cessione della \"pattuglia danese\", ovvero John e Karl Aage Hansen insieme a Pr\u00e6st, e l'ingaggio del nerazzurro Lorenzi); il clamore della cosa port\u00f2 a troncare la collaborazione con il tecnico inglese, sostituito in panchina dal danubiano S\u00e1rosi, arrivato a Torino in dicembre dopo un breve \"interim\" della coppia Combi-Bertolini. I piemontesi rinforzarono il loro organico integrando qualche giocatore italiano prelevato dalle categorie minori, tra cui il terzino Corradi dal Modena, scegliendo tuttavia di continuare a puntare sulle prestazioni dell'ormai consolidato trio offensivo Muccinelli-John Hansen-Boniperti.\nSull'altra sponda della citt\u00e0, il decise invece di rivoluzionare una squadra ancora segnata in negativo dalla tragedia di Superga, affidando le chiavi dell'attacco all'argentino Florio, distintosi in patria nel , e al brasiliano Amalfi, prelevato dai francesi del cui i granata attinsero anche per l'interno svedese Hjalmarsson. Infine, la diede fiducia al discontinuo portiere Moro, reduce da un buon torneo nelle file della , il quale emerger\u00e0 in stagione come miglior estremo difensore della massima serie.\nAvvenimenti.\nRitorn\u00f2 allo scudetto dopo due anni la Juventus, che vinse grazie alle solide prestazioni di una squadra dalla decisiva continuit\u00e0 di rendimento, fattore che permise ai bianconeri di avere la meglio sulle due milanesi, squadre forse con pi\u00f9 qualit\u00e0 in alcuni reparti ma, inversamente, pi\u00f9 discontinue nell'arco del campionato. La formazione torinese, che peraltro vide l'avvicendamento in difesa tra la \"bandiera\" Parola e l'emergente Ferrario, punt\u00f2 soprattutto sui suoi uomini pi\u00f9 avanzati, con i due Hansen, John e Karl Aage, interni di centrocampo con il vizio del gol, e in attacco le ali Muccinelli e Pr\u00e6st \u2014 quest'ultimo meno prolifico sottoporta rispetto al passato, ma pi\u00f9 incisivo per quanto riguard\u00f2 cross e assist \u2014 a supporto del centravanti Boniperti, arruolato sia a costruire sia a concludere l'azione; di quest'intelaiatura di gioco benefici\u00f2 soprattutto John Hansen il quale, con le sue sempre pi\u00f9 efficaci sortite in area e i suoi colpi di testa, fece sua per la prima e unica volta la classifica cannonieri della Serie A, in virt\u00f9 di 30 reti in 37 partite.\nIl campionato inizi\u00f2 il 9 settembre 1951. Il si ritrov\u00f2 solo in testa alla terza giornata; tuttavia, la Juventus e i campioni uscenti del Milan recuperarono presto, issandosi in vetta al sesto turno. Tra le sorprese della prima parte della stagione il di Raimondo Lanza di Trabia: i rosanero rimasero imbattuti nelle prime undici giornate di campionato, ritrovandosi al terzo posto dietro bianconeri e rossoneri e rimanendo nel gruppo di testa per diverse giornate. Proprio Juventus e Milan proseguirono a braccetto sino al 4 novembre, quando i meneghini approfittarono della sconfitta dei piemontesi, rimontati dalla Sampdoria, per andare in testa: vennero raggiunti un mese dopo, quando persero 5-2 contro il , e superati in occasione della sconfitta di Bergamo, due giorni prima di Natale. Il 27 gennaio 1952 la Juventus fu campione d'inverno con 4 punti di vantaggio sul Milan e su una ritrovata Inter. Il girone di ritorno vide protagonisti i bianconeri che mantennero le milanesi a diversi punti di distacco finch\u00e9, nello scontro diretto del 4 maggio, batterono per 3-1 il Milan andando a +7. Il 1\u00ba giugno, nonostante la sconfitta juventina nel derby d'Italia, lo scudetto fu al sicuro con 3 giornate di anticipo; a fine torneo, Boniperti e compagni distanziarono rossoneri e nerazzurri rispettivamente di 7 e 11 punti.\nBuoni i campionati della neopromossa e del di Piola, il quale all'et\u00e0 di trentotto anni fu ancora capace di esprimersi ad alti livelli segnando 18 reti. Rischi\u00f2 invece la retrocessione il Torino, deludente soprattutto per quanto concerne i nuovi acquisti (nonostante la doppia cifra raggiunta da Florio); chiuse agli stessi punti dei granata l'Atalanta, letteralmente trascinata dai gol (22 su 27 partite) di un Jeppson che verr\u00e0 acclamato come il miglior straniero della A. Salvezza pi\u00f9 tribolata per la , costretta ad affrontare ben due spareggi: il primo contro la Lucchese, che fin\u00ec dunque in B, e il secondo, in una sorta di play-off \"ante-litteram\", contro il secondo classificato nel torneo cadetto (a un punto dalla ), giocato a Valdagno il 13 luglio e vinto per 1-0 dai giuliani.\nSul fondo della classifica rimase il Legnano, tornato in Serie A dopo ventuno anni e protagonista di un disdicevole episodio di cronaca il 3 febbraio 1952, alla prima di ritorno: nello scontro-salvezza contro il , vinto dai rossobl\u00f9 grazie a un rigore assegnato a pochi minuti dalla fine dall'arbitro Bruno Tassini, questi dapprima ricevette un ceffone da ignoti tra il pubblico legnanese che tracim\u00f2 inviperito in campo, fatto che port\u00f2 alla sospensione della gara, e in seguito fu aggredito alla stazione di Milano Centrale da alcuni tifosi lombardi, rimettendoci nell'occasione qualche dente; la squadra lilla sub\u00ec lo 0-2 a tavolino nonch\u00e9 una pesante squalifica del campo e, gi\u00e0 ultima dopo il girone di andata, vide irrimediabilmente compromesso il suo campionato.\nAd accompagnare in B il Legnano, oltre alla Lucchese, ci fu il Padova, che aveva ceduto nel girone di ritorno. Dal campionato successivo, come stabilito dal lodo Barassi, le formazioni della massima serie si sarebbero ridotte da 20 a 18 per far spazio ai crescenti impegni di una nazionale ormai pienamente riabilitata sul piano internazionale dopo il periodo bellico.\nClassifica finale.\nLegenda:\nRegolamento:\nNote:\nStatistiche.\nSquadre.\nPrimati stagionali.\nSquadre\nIndividuali.\nClassifica marcatori.\nNel corso del campionato furono segnati complessivamente 1.101 gol (di cui 73 su calcio di rigore, 26 su autorete e 2 assegnati su giudizio sportivo) da 203 diversi giocatori, per una media di 2,90 gol a partita. La gara per la quale il risultato fu deciso a tavolino fu Legnano-Bologna. Di seguito, la classifica dei marcatori."}
{"id": "74358", "revid": "599013", "url": "https://it.wikipedia.org/wiki?curid=74358", "title": "Jos\u00e9 Munoz", "text": ""}
{"id": "74360", "revid": "1652635", "url": "https://it.wikipedia.org/wiki?curid=74360", "title": "Mario Brega", "text": "Nel corso della sua carriera \u00e8 stato impegnato in ruoli diversi: \u00e8 ricordato prevalentemente per le sue interpretazioni drammatiche sotto la regia di Sergio Leone nella trilogia del dollaro e poi, in ruoli comici, nei film di Carlo Verdone.\nBiografia.\nDi estrazione popolare, figlio del falegname ed ex atleta olimpico nei 5.000 e 10.000 metri Primo Brega, esordisce nel cinema come caratterista, avvalendosi della sua corporatura imponente e dell'aspetto burbero: nella prima fase si ricorda la sua partecipazione al film \"La marcia su Roma\" (1962) di Dino Risi, in cui interpreta il ruolo del truce fascista Marcacci, detto \"il Mitraglia\", e il piccolo ma cupo ruolo di ergastolano in \"Detenuto in attesa di giudizio\" (1971) con Alberto Sordi. Appassionato di pugilato, interpreta un piccolo ruolo di manager nell'episodio \"La nobile arte\" del film grottesco \"I mostri\" (1963) di Dino Risi.\nCon Sergio Leone recita nei ruoli di Chico in \"Per un pugno di dollari\" (1964), di El Ni\u00f1o in \"Per qualche dollaro in pi\u00f9\" (1965) e del caporale dell'esercito nordista Wallace in \"Il buono, il brutto, il cattivo\" (1966). In \"Per un pugno di dollari\" e in \"Buffalo Bill - L'eroe del Far West\" recita con lo pseudonimo di Richard Stuyvesant. Recita anche il ruolo di uno dei quattro sicari che vanno alla ricerca di Noodles (Robert De Niro) nel teatro cinese, all'inizio di \"C'era una volta in America\". Dopo un fortuito incontro in casa di Sergio Leone, fu scelto da Carlo Verdone per recitare in alcuni ruoli tipici del romano, dove il suo innato umorismo romanesco ha regalato frasi che sono diventate celebri.\nMario Brega mor\u00ec per infarto a Roma il 23 luglio 1994, nel quartiere Marconi dove viveva, e fu sepolto nel cimitero del Verano. Rimasto nell'immaginario collettivo, Mario Brega \u00e8 citato da diversi artisti italiani, come nella canzone \"Supercafone\" del Piotta del 1999, quale archetipo di rozzezza; nella canzone \"White Gangsta\" dell'album \"Non Dormire\" di Noyz Narcos e nella canzone \"Cali di tensione\" di Frankie hi-nrg mc nell'album \"La morte dei miracoli\".\nNella raccolta di storie brevi a fumetti di Zerocalcare, si immagina un concorso letterario detto \"Premio Brega\", parodia del premio Strega."}
{"id": "74361", "revid": "486946", "url": "https://it.wikipedia.org/wiki?curid=74361", "title": "Romanzo giallo", "text": ""}
{"id": "74362", "revid": "2145619", "url": "https://it.wikipedia.org/wiki?curid=74362", "title": "Campionato mondiale di pallavolo maschile", "text": "Il campionato mondiale di pallavolo maschile \u00e8 una competizione pallavolistica maschile per squadre nazionali, organizzata ogni quattro anni dalla FIVB."}
{"id": "74364", "revid": "110157", "url": "https://it.wikipedia.org/wiki?curid=74364", "title": "Serie A 1952-1953", "text": "La Serie A 1952-1953 \u00e8 stata la 51\u00aa edizione della massima serie del campionato italiano di calcio (il 21\u00ba a girone unico), disputato tra il 14 settembre 1952 e il 31 maggio 1953 e concluso con la vittoria dell', al suo sesto titolo.\nCapocannoniere del torneo \u00e8 stato Gunnar Nordahl () con 26 reti.\nStagione.\nErano 13 anni che l' non vinceva uno scudetto: ai tempi si chiamava ancora Ambrosiana e dopo la guerra, pur fornendo alcune buone prestazioni, non era mai riuscita a raggiungere il titolo. Fu la tattica del \"catenaccio\", poco spettacolare ma efficace, introdotta dall'allenatore Alfredo Foni, a migliorare in maniera decisiva le prestazioni della difesa, 19 reti subite nei primi 31 incontri, guidata dal portiere romagnolo Giorgio Ghezzi. Grande rilevanza ebbe la mossa di mercato del , che acquist\u00f2 lo svedese Hasse Jeppson sborsando l'ingente cifra di 105 milioni di lire all'. La squadra campana non ottenne, per\u00f2, il salto di qualit\u00e0 sperato, e chiuse al quarto posto.\nL'inizio del campionato, il primo a diciotto squadre dai tempi della riforma del 1933-34, venne fissato per il 14 settembre 1952. Il primo scatto fu della neopromossa , ritornata in Serie A dopo un anno di B: alla quarta giornata batt\u00e9 il e fu sola in testa. Venne raggiunta e superata dall'Inter nei primi giorni di novembre, poi perse quota e lasci\u00f2 spazio a quella che fu la principale inseguitrice, la campione uscente, la cui andatura si fece per\u00f2 incostante: il 4 gennaio 1953 perse lo scontro diretto a Milano e fu distanziata dall'Inter e superata pure dal Milan; il 18 gennaio i nerazzurri furono campioni d'inverno, con 6 punti in pi\u00f9 dei rossoneri.\nL'Inter continu\u00f2 la sua marcia pressoch\u00e9 indisturbata: tra la ventiduesima e la ventisettesima giornata raccolse solo 3 punti, ma nessuno ne approfitt\u00f2 in modo concreto e, battendo per 3-0 il , i nerazzurri vinsero lo scudetto con tre giornate d'anticipo, il 3 maggio. La squadra lombarda perse le ultime tre partite, e concluse il campionato con due punti di vantaggio sulla Juventus. Il capocannoniere fu Gunnar Nordahl, del Milan, con 26 reti.\nPer quanto riguardava la salvezza, si decise tutto nelle ultime giornate: il 3 maggio a Busto Arsizio, il rimont\u00f2 nella ripresa due gol alla , che perse cos\u00ec 3-2. Per i bustocchi il risultato fu decisivo: reduci da un buon girone d'andata, persero le ultime sette partite e finirono all'ultimo posto. Un'altra lombarda cedette nel finale, il , battuto dalla all'ultima giornata. Per la arriv\u00f2 ancora una salvezza in extremis.\nClassifica finale.\nLegenda:\nRegolamento:\nStatistiche.\nIndividuali.\nClassifica marcatori.\nNel corso del campionato furono segnati complessivamente 830 gol (di cui 53 su calcio di rigore, 16 su autorete e 2 assegnati su giudizio sportivo) da 177 diversi giocatori, per una media di 2,71 gol a partita. La gara per la quale il risultato fu deciso a tavolino fu Udinese-Bologna.&lt;br&gt;Da segnalare la quadripletta messa a segno da Poul Rasmussen in Atalanta-Triestina 5-2 della 7\u00aa giornata.&lt;br&gt;Di seguito, la classifica dei marcatori."}
{"id": "74367", "revid": "1240990", "url": "https://it.wikipedia.org/wiki?curid=74367", "title": "Golgota", "text": ""}
{"id": "74369", "revid": "15756", "url": "https://it.wikipedia.org/wiki?curid=74369", "title": "Marrakech", "text": "Marrakech, o Marrakesh (; in berbero: \u2d4e\u2d55\u2d55\u2d30\u2d3d\u2d5b, \"Me\u1e5b\u1e5bakec\"), \u00e8 una citt\u00e0 del Marocco situata al centro-sud del Paese, a circa 150\u00a0km dalla costa dell'Oceano Atlantico; \u00e8 il capoluogo della regione medio-sud-ovest di Marrakech-Safi.\nTra le maggiori citt\u00e0 del Marocco, Marrakech \u00e8 la pi\u00f9 importante delle quattro citt\u00e0 imperiali. La regione fu abitata sin dal neolitico da contadini berberi, ma la citt\u00e0 attuale \u00e8 stata fondata nel 1062 da Abu Bakr ibn Omar, capo e cugino degli Almoravidi, il re Y\u016bsuf ibn T\u0101shf\u012bn. Nel XII secolo, gli Almoravidi edificarono numerose \"madrase\" (scuole coraniche) e moschee a Marrakech che portano influenze andaluse. Le mura rosse della citt\u00e0, erette per volere di Ali ibn Yusuf nel 1122-1123 e vari edifici costruiti in questo periodo in pietra arenaria, hanno dato alla citt\u00e0 il soprannome di \"citt\u00e0 rossa\" o \"citt\u00e0 d'ocra\".\nMarrakech crebbe rapidamente e si afferm\u00f2 come centro culturale, religioso e commerciale per il Maghreb e l'Africa sub-sahariana; Jamaa el Fna \u00e8 tuttora la piazza pi\u00f9 frequentata dell'Africa. Dopo un periodo di declino, in cui la citt\u00e0 fu superata da F\u00e8s, nei primi anni del XVI secolo Marrakech divenne nuovamente la capitale del regno. La citt\u00e0 riacquist\u00f2 la sua preminenza grazie ai ricchi sultani saadiani Abd Allah al-Ghalib e Ahmad al-Mansur, che abbellirono la citt\u00e0 con palazzi sontuosi, come il Palazzo El Badi (1578) e restaurato molti monumenti in rovina. Nel 1912 fu istituito il protettorato francese del Marocco e Thami El Glaoui divenne Pasci\u00e0 di Marrakech, mantenendo questa posizione per quasi tutta la durata del protettorato fino a quando il suo ruolo \u00e8 stato abolito dopo l'indipendenza del Marocco e il ristabilimento della monarchia, avvenuta nel 1956.\nCome molte citt\u00e0 del Marocco, Marrakech comprende una vecchia cittadina fortificata brulicante di venditori con le loro bancarelle (\"medina\"), circondata da quartieri pi\u00f9 moderni, il pi\u00f9 importante dei quali \u00e8 \"Gueliz\". Oggi \u00e8 una delle citt\u00e0 pi\u00f9 trafficate dell'Africa e rappresenta un importante centro economico e turistico. Marrakech vanta il pi\u00f9 grande mercato tradizionale berbero (\"souk\") in Marocco, con circa 18 souk che vendono merci che vanno dai tradizionali tappeti di fattura berbera alla pi\u00f9 moderna elettronica di consumo. L'artigianato impiega una percentuale significativa della popolazione, che principalmente vende i suoi prodotti ai turisti.\nMarrakesh \u00e8 servita dall'Aeroporto Internazionale Menara e da una stazione ferroviaria che collega la citt\u00e0 con Casablanca e il nord del Marocco.\nStoria.\nSi ritiene che Marrakesh sia stata fondata all'inizio della dinastia almoravide, fra il 1062 e il 1070, da Y\u016bsuf ibn T\u0101shf\u012bn, un importante capo militare che - dopo aver conquistato il Marocco - occup\u00f2 la Spagna islamica deponendo gli emiri locali, dopo aver sconfitto i cristiani nella battaglia di al-Zallaqa.\nAgli Almoravidi segu\u00ec la dinastia almohade e, nel 1184, sal\u00ec al trono Ya\u02bfq\u016bb al-Man\u1e63\u016br, il terzo discendente della dinastia, che arricch\u00ec la citt\u00e0 di opere importanti, facendo erigere la nuova casba e l'imponente moschea della Koutoubia. La sua corte fu frequentata da poeti e filosofi fra i quali Ibn Rushd (pi\u00f9 noto come Averro\u00e8).\nI regni almoravide e almohade durarono circa 2 secoli e attorno al 1220 la citt\u00e0 fu saccheggiata, distrutta e quindi ricostruita, finch\u00e9 nel 1269 non fu conquistata dal sultano merinide Abu Yusuf Ya'qub ibn 'Abd al-Haqq, che sconfisse l'ultimo califfo almohade Abu l-'Ala al-Wathiq bi-llah Idris. I Merinidi spostarono la capitale a F\u00e8s, Marrakech incominci\u00f2 a soffrire di un relativo declino che dur\u00f2 fino alla met\u00e0 del XVI secolo, quando la citt\u00e0 pass\u00f2 alla dinastia Sa'dide i quali ne fecero la loro capitale, ridandole impulso. Risale a questo periodo la costruzione del palazzo El Badi per opera del sultano Ahmad al-Mansur, come pure i mausolei detti tombe Sa'diane.\nA questo periodo segu\u00ec la dinastia alawide, il sultano Mulay Ism\u0101\u02bf\u012bl riusc\u00ec a prevalere sui Sadiani e a radere al suolo la citt\u00e0, con l'eccezione delle tombe Sadiane, quindi scelse Mekn\u00e8s come capitale. Da quel periodo ai giorni nostri non vi furono grossi avvenimenti nella storia della citt\u00e0 e Marrakesh rimase una citt\u00e0 imperiale, importante come base meridionale per controllare le trib\u00f9 berbere.\nTra il XVII e il XIX secolo la citt\u00e0 perse molta della sua importanza commerciale che riacquist\u00f2 alla fine dell'XIX secolo e che dur\u00f2 fin oltre l'arrivo dei Francesi. A partire dall'indipendenza da questi, Marrakesh si \u00e8 ingrandita notevolmente anche a causa della consistente migrazione di Marocchini provenienti dall'Atlante.\nAl giorno d'oggi l'area metropolitana di Marrakesh conta circa 1 milione di abitanti ed \u00e8 senz'altro la citt\u00e0 pi\u00f9 nota e turisticamente frequentata del Marocco e seconda a Casablanca per le attivit\u00e0 commerciali.\nNelle elezioni amministrative del 12 giugno 2009 che hanno visto la vittoria di Fatima Zahra Mansouri sul sindaco uscente Omar al-Jazuli, Marrakesh ha avuto per la prima volta un sindaco donna fino alle elezioni amministrative del 4 settembre 2015; \u00e8 la seconda citt\u00e0 del Marocco, dopo Essaouira, a raggiungere questo traguardo.\nNel novembre 2016 la citt\u00e0 ha ospitato la XXII Conferenza delle Parti dell'UNFCCC (COP22) sui cambiamenti climatici.\nGeografia e clima.\nPer via stradale, Marrakesh si trova a 580\u00a0km a sud-ovest di Tangeri, a 327\u00a0km a sud-ovest della capitale Rabat, a 239\u00a0km a sud-ovest di Casablanca, a 196\u00a0km a sud-ovest di B\u00e9ni Mellal, a 177\u00a0km ad est di Essaouira e 246\u00a0km a nord-est di Agadir. Nel tempo la citt\u00e0 si \u00e8 espansa a nord rispetto al centro storico con i quartieri periferici di Daoudiate, Diour El Messakine, Yamama, Sidi Abbad, Sakar e Malizia, a sud-est con Sidi Youssef Ben Ali, a ovest con Massima e a sud-ovest con Hay Annahda, Berradi oltre che con l'aeroporto. Sulla strada P2017 che conduce a sud dalla citt\u00e0 vi sono grandi villaggi, come Douar Lahna, Touggana, Lagouassem, e Lahebichate, che conducono alla citt\u00e0 di Tahnaout ai margini dell'Alto Atlante, la pi\u00f9 alta catena montuosa nel Nord Africa. L'altitudine media in cui si pu\u00f2 trovare la neve \u00e8 al di sopra dei 3000 metri. Queste montagne sono composte principalmente da calcare giurassico. La catena montuosa si estende lungo la costa atlantica, poi sale a est di Agadir e si estende verso nord-est in Algeria prima di scomparire in Tunisia.\nLa valle del fiume Ourika si trova a circa 39\u00a0km a sud di Marrakech. David Prescott Barrows, che parla di Marrakech come una \"citt\u00e0 strana\" del Marocco, descrive il paesaggio con queste parole: \"la citt\u00e0 si trova a circa quindici, venti miglia dai piedi delle montagne dell'Alto Atlante, che qui mostrano le altezze maggiori. Lo spettacolo delle montagne \u00e8 superbo. Attraverso l'aria limpida del deserto l'occhio pu\u00f2 seguire i contorni aspri da nord verso est. Le nevi invernali con il loro manto di bianco e il cielo turchese creano un ambiente con le rocce grigie e le cime scintillanti di incomparabile bellezza\".\nCon 130.000 ettari di verde e oltre 180.000 palme, Marrakech \u00e8 un'oasi ricca di variet\u00e0 vegetali. Nel corso delle stagioni, aranci, fichi, melograni e ulivi mostrano i loro colori e i loro frutti nei giardini Agdal, nei giardini Menara e in altri parchi cittadini. In questi parchi sono presenti numerose piante autoctone accanto ad altre specie importate nel corso dei secoli, come bamb\u00f9 giganti, yucca, papiri, palme, banani, cipressi, filodendri, roseti, buganvillee, pini e vari tipi di cactus.\nUn clima caldo semi-arido (K\u00f6ppen: BSh) predomina a Marrakesh, con inverni umidi e miti ed estati calde e secche. Le temperature medie vanno dai 12\u00a0\u00b0C in inverno ai 28\u00a0\u00b0C durante l'estate. Tra il 1961 e il 1990 mediamente sono scesi 281,3 millimetri di pioggia.\nMonumenti e luoghi d'interesse.\nA Marrakech si individua la citt\u00e0 vecchia, la \"medina\", racchiusa dentro le mura, a ovest della quale \u00e8 sorta la citt\u00e0 nuova.\nJamaa el Fna.\n\u00c8 la piazza attorno alla quale si sviluppa la citt\u00e0 vecchia e potrebbe essere considerata il centro vitale (e assolutamente caratteristico) di Marrakesh. Al centro della medina, confina a nord con il quartiere dei suq e a est con la casba, mentre da sud-ovest \u00e8 dominata dalla moschea della Kutubiyya.\nNon \u00e8 nota l'origine di questa piazza n\u00e9, con certezza, l'origine del nome Jamaa el Fna () che potrebbe significare \"l'adunanza del defunto\" come pure la \"moschea del nulla\" (\"j\u0101mi\u02bf\" significa sia \"moschea\" sia \"assemblea\", mentre la parola \"fan\u0101\u02be\" indica l'\"annichilimento\"). In realt\u00e0 entrambe queste differenti etimologie sono plausibili: se da un lato la piazza faceva parte di un progetto sa\u02bfdide (mai concluso) relativo all'edificazione di una moschea, dall'altro nei secoli passati la piazza fu sede di esecuzioni capitali.\nL'aspetto della piazza cambia durante la giornata: di mattina e pomeriggio \u00e8 sede di un vasto mercato all'aperto, con bancarelle che vendono le merci pi\u00f9 svariate (dalle stoffe ai datteri, alle spremute d'arancia, alle uova di struzzo etc.) e da \"professionisti\" dediti alle attivit\u00e0 pi\u00f9 svariate: le decorazioni con l'henn\u00e9, i cavadenti, suonatori, incantatori di serpenti etc.\nVerso sera le bancarelle si ritirano e subentrano banchetti con tavole e panche per mangiare cibi preparati al momento e, pi\u00f9 tardi, arrivano musicanti e cantastorie.\nSolo poche di queste attivit\u00e0 sono indirizzate ai turisti (pi\u00f9 che altro gli incantatori di serpenti, i saltimbanchi e i venditori d'acqua): la piazza \u00e8 molto vissuta soprattutto dai Marocchini stessi mentre i venditori di souvenir per turisti sono allineati lungo il lato nord, dove incominciano i suq (mercati coperti, sempre a uso dei marocchini pi\u00f9 che per i turisti).\nLa Koutoubia (Kutubiyya).\nLa moschea della Koutoubia (dei librai) \u00e8 sovrastata dal ben pi\u00f9 appariscente omonimo minareto: alto quasi settanta metri, \u00e8 il minareto pi\u00f9 antico (e completo) delle tre torri almohadi che ci sono giunte, insieme alla Giralda di Siviglia e la Torre di Hassan a Rabat.\nIl suo nome deriva dalla parola \"kutub\" e sembra indicasse il fatto o che nei dintorni fossero presenti venditori di libri sacri o scrivani che prestavano servizio agli analfabeti.\nProbabilmente i lavori incominciarono attorno al 1120, poco dopo che fu subentrata la dinastia almohade, e vennero completati dal sultano Abu Ya'qub Yusuf II (1184-1199).\nL'architettura \u00e8 tipica marocchina, del periodo almohade: con decorazioni e fregi di maiolica bianca, turchese e blu ed arabeschi scolpiti, differenti sui quattro lati.\nUn tempo l'intonaco dipinto e le decorazioni a zellij coprivano tutta la superficie del minareto mentre oggi le piastrelle sono quasi scomparse.\nI suq e la medina alta.\nLa zona a nord della piazza Jema\u2018a al-Fnaa \u00e8 occupata dai \"suq\": mercati coperti che si articolano su numerose viuzze e piazzette, ciascuna delle quali \u00e8 dedicata ad attivit\u00e0 specifiche: venditori di pelli, lana, calderai, gioiellieri, tintori, ecc. I souk si stendono fino alla moschea di Ben Youssef e alla vicina medersa omonima.\nLa \"medersa di Ben Youssef\" (madrasa Ibn Y\u016bsuf) \u00e8 aperta al pubblico ed \u00e8 particolarmente interessante: si svolge attorno a una corte centrale e la costruzione comprende numerose stanzette per gli studenti che vi abitavano e vi studiavano il Corano. La costruzione risale al XIV secolo e venne fondata dal sultano Ab\u016b al-Hasan, della dinastia dei Merinidi, e venne quasi completamente ricostruita dal sultano sa'diano Abd Allah al-Ghalib.\nIl cortile centrale \u00e8 contornato su due lati da gallerie, sopra le quali si aprono le finestre delle cellette degli studenti. Sul lato di fondo si trova la sala della preghiera, riccamente decorata da stucchi e intagli. Artistiche decorazioni e intagli su pannelli di legno di cedro sono visibili tutto attorno al cortile e sopra le gallerie.\nAlcuni dettagli della medersa ricordano l'Alhambra di Granada e pare che architetti spagnoli, musulmani, parteciparono alla costruzione.\nLe Tombe Sadiane e la medina bassa.\nQuesta zona comprende l'area a sud di J\u0101mi\u02bf al-Fnaa, delimitata a est dalle mura ed estendendosi a ovest fino a comprendere la \"Mellah\" (quartiere ebraico), ad ovest della \"D\u0101r al-Makhzen\" (il Palazzo Reale).\nEntrando dalla porta detta Bab Agnaou, l'unica rimasta risalente alla dinastia almohade, si incontra la moschea della Kasbah, risalente al medesimo periodo della Kutubiyya. Il minareto di questa moschea \u00e8 stato restaurato negli anni '60 sulla base del minareto originale e presso la moschea si apre uno stretto passaggio che conduce alle Tombe Sa'didi.\nLe Tombe Sadiane formano un complesso funerario le cui strutture furono fatte costruire dal Sultano Ahmad al-Mans\u016br. Eccettuati alcuni sepolcri antecedenti il periodo saadita, la maggior parte di essi risale al 1557 e, pertanto, le tombe sono pressoch\u00e9 contemporanee alla Medersa Ben Youssef. Questo complesso venne \"riscoperto\" solo nel 1917, in condizioni di totale abbandono. Restaurate, sono divenute uno dei (pochi) monumenti veramente notevoli di Marrakesh, sovraccariche di decorazioni in stucco e piastrelle in \"zellige\".\nProbabilmente le tombe si salvarono dalle distruzioni e dai saccheggi di Moulay Ism\u0101\u2018\u012bl poich\u00e9 erano accessibili unicamente dalla moschea della Kasbah attraverso un passaggio nascosto.\nLe Tombe comprendono essenzialmente due grandiosi mausolei, dove si trovano le tombe di al-Mans\u016br e dei suoi figli, di sua madre Lalla Messa\u016bda e di Muhammad al-Shaykh, il fondatore della dinastia Sa'diana.\nNell'oratorio si trovano invece numerosi sepolcri di altri principi Sa'diani e la tomba di Mulay Yaz\u012bd.\nIn questo complesso furono inoltre tumulate diverse autorit\u00e0 di Marrakech fino al 1792, terminando con la sepoltura del sultano Mulay Yaz\u012bd, per un totale di oltre cento sepolture (66 delle quali all'interno dei mausolei).\nA sud della moschea e delle Tombe Sa'diane si estende la casba: l'antica cittadella reale, costituita da un caratteristico intrico di stradine e di abitazioni private.\nAltri luoghi caratteristici.\nAd ovest delle Tombe Sadiane si trova il complesso del \"Palazzo Reale\", che termina a nord con i resti del Palazzo El Badi. Del Palazzo El Badi non rimangono altro che rovine che, tuttavia, danno un'idea della grandiosit\u00e0 del palazzo: con cortili lunghi 130 m (e larghi quasi altrettanto) e una piscina di circa 90 m, un tempo ricco di decorazioni in \"zellige\" delle quali rimangono solo tracce.\nCostruito in pi\u00f9 di 25 anni, dur\u00f2 un solo secolo, prima di essere completamente spogliato delle sue ricchezze dal Sultano Alawita Moulay Ismail ibn Sharif. Oggi \u00e8 anche uno dei luoghi \"preferiti\" dalle cicogne che nidificano a Marrakech.\nAlle spalle del Palazzo reale si stende il Mellah, l'antico ghetto ebraico risalente al 1558. Questo quartiere nel XVI secolo era letteralmente una citt\u00e0 nella citt\u00e0, con suq, giardini e sinagoghe. Al giorno d'oggi \u00e8 popolato quasi esclusivamente da musulmani, essendo la maggior parte degli ebrei trasferitasi a Casablanca, in Francia o in Israele.\nSuggestivo il cimitero ebraico Mi\u00e2ara, con la sua distesa di tombe bianche rettangolari, di cui alcune molto antiche. Disposte senza un vero e proprio ordine, alcune sono sormontate da lapidi con incisi nome, cognome e data di nascita e morte.\nGiardini e parchi.\n Tra i giardini pi\u00f9 celebri di Marrakech vi \u00e8 sicuramente il giardino di Majorelle.\nIl giardino si trova nella citt\u00e0 nuova e prende il nome dall'artista francese Jacques Majorelle che scelse nel 1919 Marrakech come dimora. Qui si fece costruire una villa in stile liberty le cui pareti furono dipinte di un colore blu intenso che ancora oggi viene chiamato \"blu Majorelle\".\nFu un gran collezionista di piante provenienti da tutto il mondo che circondarono, ben presto, la sua abitazione. Nel giardino sono presenti due specchi d'acqua, uno molto piccolo con una fontana al centro e alimentato da un canale in pendenza, mentre il secondo, il pi\u00f9 grande, sta al centro del giardino e contiene anche ninfee, pesci e piccole tartarughe. Tra le piante che ancora oggi possono essere ammirate vi si trovano cactus, noci di cocco, banani, bamb\u00f9, gelsomini, palme e distese di bougainville rosse e viola. Il giardino fu aperto al pubblico nel 1947.\nDopo la sua morte, avvenuta nel 1962, la villa e il suo giardino rimasero abbandonati fino al 1980, quando fu acquistata da Yves Saint-Laurent e Pierre Berg\u00e9 che, dopo un restauro, la riaprirono al pubblico.\nA Saint-Laurent \u00e8 dedicato un piccolo monumento con colonna all'interno del giardino.\nAll'interno della casa oggi si trova il Museo d'arte islamica, dove sono esposti vestiti, oggetti di uso quotidiano, oggetti religiosi e numerosi gioielli, soprattutto di arte berbera.\nPoco al di fuori delle mura della citt\u00e0 vecchia, collegato con una strada lunga e diritta che parte dalla Kutubiya, vi \u00e8 invece il giardini Menara.\nA sud del Dar el Makhzen, il palazzo reale, nella la medina (citt\u00e0 vecchia) vi sono i giardini Agdal.\nIl giardino \u00e8 caratterizzato da un'immensa distesa di ulivi e oggigiorno \u00e8 soprattutto luogo di incontro e di svago per giovani e famiglie.\nAl centro di questo parco vi \u00e8 uno specchio d'acqua artificiale, che anticamente veniva utilizzato per irrigare gli ulivi e una piccola costruzione, oggi inutilizzata ma visitabile, caratterizzata da un tetto verde.\nSu un lato nord di questo specchio d'acqua vi \u00e8 una gradinata e nei giorni limpidi \u00e8 possibile vedere la catena Montuosa dell'Atlante.\nTra la citt\u00e0 vecchia (Medina) e la citt\u00e0 nuova (Ville Nouvelle) adiacente alla Kutubiya \u00e8 stato realizzato un Cyberpark, parco finalizzato all'educazione, in particolare dei giovani, alle tecnologie informatiche e allo sviluppo sostenibile.\nRealizzato da Istituzioni pubbliche e aziende private il parco, dotato di alberature di alto fusto e fontane, \u00e8 attrezzato con una sala telematica e colonnine touch screen.\nIl parco \u00e8 attrezzato con wireless, l'utilizzo delle attrezzature informatiche \u00e8 gratuito per i giovani.\nSociet\u00e0.\nComunit\u00e0 ebraica.\nLa citt\u00e0 \u00e8 stata storicamente sede di una cospicua comunit\u00e0 ebraica, che contava unit\u00e0 nel 1936, scesi a nel 1951. la comunit\u00e0 accolse a partire dal XX secolo una vasta comunit\u00e0 di ebrei berberi giunti dai monti dell'Atlante; nel 1906, tra i 218 alunni della locale scuola dell'Alleanza israelitica universale, 108 erano nati da famiglie native della citt\u00e0, mentre 62 erano nati in citt\u00e0 da genitori ebrei berberi e 48 erano ebrei berberi immigrati. La comunit\u00e0, incoraggiata da agenti sionisti legati all'Agenzia ebraica e poi dal Mossad, \u00e8 emigrata in massa verso Israele e Francia tra gli anni 1950 e 1960.\nLingue e dialetti.\nL'immigrazione ha generato la presenza in citt\u00e0 di una cospicua comunit\u00e0 berberofona, componente il 17,5% della popolazione della provincia.\nCultura.\nEventi.\nLa citt\u00e0 di Marrakech ospita ogni due anni, dal 2005, l'Arts in Marrakech (AiM). L'AiM \u00e8 un'associazione no-profit che cerca di promuovere gli artisti e la cultura contemporanea in Nord Africa ed \u00e8 il primo importante festival trilingue del Nord Africa (inglese, arabo e francese).\nMusei.\nMuseo di Marrakech.\nIl Museo di Marrakech, ospitato nel Palazzo Dar Menebhi nel centro storico della citt\u00e0, \u00e8 stato costruito alla fine del XIX secolo da Mehdi Menebhi. Il palazzo \u00e8 stato accuratamente restaurato dalla Fondazione Omar Benjelloun e trasformato in museo nel 1997. L'edificio rappresenta un esempio di classica architettura andalusa, con fontane nel cortile centrale, tradizionali aree salotto, un \"hammam\" e intricate sculture e piastrelle. Il museo ospita mostre arte marocchina moderna e tradizionale oltre a esemplari di libri antichi, monete e ceramiche prodotte dalla popolazione ebraica marocchina, dai berberi e altri popoli arabi.\nMuseo Dar Si Said.\nIl Museo Dar Si Said, noto anche come \"Museo di Arte Marocchina\", si trova a nord del Palazzo El Bahia che fu la residenza di Sidi Said, fratello del visir Ahmed ben Musa. Il palazzo fu invidiato dal sultano Mulay 'Abd al-'Aziz che dopo la morte del visir lo depred\u00f2. La collezione del museo \u00e8 considerata una delle migliori del Marocco, con gioielli, tappeti, lampade a olio provenienti da Taroudant, ceramiche blu di Safi e verdi di Tamgroute, pelletteria da Marrakech.\nMuseo d'arte islamica.\nIl Museo d'arte islamica \u00e8 un edificio di colore blu situato nei Giardini Majorelle. Il museo privato \u00e8 stato creato da Yves Saint Laurent e Pierre Berg\u00e9 in casa di Jacques Majorelle, dove aveva il suo studio d'arte l\u00ec. Recentemente ristrutturato, le sue piccole sale espositive mostrano manufatti islamici e decorazioni, tra cui ceramiche, lastre policrome, gioielli e porte antiche.\nMusica, teatro e danza.\nDue tipi di musica sono tradizionalmente associati a Marrakesh: la musica berbera, influenzata dalla musica classica andalusa e caratterizzato dal suo accompagnamento con oud, e la musica gnawa pi\u00f9 forte e con un suono che ricorda il Blues. Essa viene eseguita su strumenti fatti a mano, come nacchere, ribabs (un banjo a tre corde) e deffs. Il ritmo crescente della musica gnawa porta il pubblico in uno stato quasi di trance; si dice questo stile sia emerso a Marrakech e a Essaouira come un rituale di liberazione dalla schiavit\u00f9. Pi\u00f9 recentemente, diversi gruppi musicali femminili di Marrakech hanno conquistato una certa popolarit\u00e0.\nLe principali istituzioni artistiche della citt\u00e0 sono il \"Th\u00e9\u00e2tre Royal de Marrakech\", l'\"Institut Fran\u00e7ais\" e il \"Dar Ch\u00e9rifa\". Il \"Th\u00e9\u00e2tre Royal\", costruito su progetto dall'architetto tunisino Charles Boccara, mette in scena spettacoli teatrali di commedia, lirica e danza sia in lingua araba che in lingua francese. Un maggior numero di compagnie teatrali svolgono spettacoli all'aperto per intrattenere i turisti sulla piazza e nelle vie principale, in particolare di notte. Christopher Hudson del \"Daily Mail\" ha osservato che \"gli uomini vestiti da donne eseguono osceni spettacoli di strada, per la gioia di un gruppo di spettatori di tutte le et\u00e0\".\nArtigianato.\nLe arti e i mestieri di Marrakesh hanno avuto un impatto ampio e duraturo sull'artigianato marocchino fino ai giorni nostri. La decorazione dei \"riad\" fa ampiamente ricorso a tappeti e tessuti, alle ceramiche, al legno, alla lavorazione dei metalli e degli zellige. Tappeti e tessuti sono intrecciati, cuciti o ricamati. Le donne marocchine che praticano l'artigianato sono conosciute come \"Maalems\" (artigiane esperti) e rendono tali prodotti pregiati, come i tappeti berberi e gli scialli fatti di sabra (seta di cactus). Le ceramiche sono in bianco e nero in stile berbero.\nI manufatti in legno sono generalmente realizzati in cedro, comprese le porte e i soffitti dei \"riad\". Il legno arancione \u00e8 usato per fare mestoli per la \"harira\". I prodotti artigianali \"Thuya\" sono realizzati in color caramello di ginepro articolato, una conifera indigena del Marocco. Dal momento che questa specie \u00e8 quasi estinta, questi alberi vengono ripiantati e mantenuti con cura.\nLa lavorazione dei metalli comprende la realizzazione di lampade in ottone, lanterne in ferro, supporti per candele, teiere in ottone incise e vassoi da t\u00e8 utilizzati nel servizio tradizionale. L'arte contemporanea comprende sculture e dipinti figurativi.\nFestival.\nA Marrakech, e in tutto il paese, si tengono festival, nazionali e islamici e alcuni di loro sono considerati come feste nazionali. I festival culturali pi\u00f9 noti che si tengono a Marrakesh includono il Festival del Folklore Nazionale, il Festival delle Arti Popolari di Marrakech (a cui partecipano molti famosi musicisti e artisti marocchini) e il festival berbero. Il Festival Internazionale del Film di Marrakech, che aspira ad essere la versione nordafricana del Festival di Cannes, \u00e8 stato istituito nel 2001. Il festival, che presenta ogni anno oltre 100 film provenienti da tutto, ha attirato stelle di Hollywood come Martin Scorsese, Francis Ford Coppola, Susan Sarandon, Jeremy Irons, Roman Pola\u0144ski e molti importati attori cinematografici europei, arabi e indiani. La Biennale di Marrakech \u00e8 stata fondata nel 2004 da Vanessa Branson come un festival culturale di varie discipline, tra cui arti visive, cinema, video, letteratura, arti dello spettacolo e architettura.\nCucina.\nCircondata da limoneti, aranceti e uliveti, la cucina caratteristica di Marrakech \u00e8 ricca e fortemente speziata e vede principalmente l'utilizzo di varie preparazioni di \"Ras el hanout\", una miscela di decine di spezie che includono cenere di frutti di bosco, peperoncino, cannella, grani del paradiso, pepe del monaco, noce moscata e curcuma. I \"Tajine\" rappresentano il piatto pi\u00f9 conosciuto del paese: possono essere preparate anche con pollo, agnello, manzo o pesce, con l'aggiunta di frutta, olive e limone, verdure e spezie, tra cui cumino, peperoncino, zafferano, curcuma e \"Ras el hanout\". Il pasto viene preparato in una pentola speciale e cotto lentamente a vapore. Un'altra versione di \"tajine\" comprende verdure e ceci conditi con petali di fiori. Una specialit\u00e0 della citt\u00e0 \u00e8 la \"tanjia\", un piatto locale preparato con carne, spezie e cotto a fuoco lento in un forno tradizionale a cenere calda.\nGamberetti, pollo e \"briouat\" al limone sono altre specialit\u00e0 tradizionali di Marrakech. Il riso viene solitamente cucinato con zafferano, uvetta, spezie e mandorle, mentre al \"couscous\" potrebbero essere aggiunte delle verdure. La \"pastilla\" \u00e8 una pasta fillo ripiena di pollo o piccione tritato che viene preparata con mandorle, cannella, spezie e zucchero. La zuppa \"Harira\" a Marrakech comprende tipicamente l'agnello con aggiunta di ceci, lenticchie, vermicelli e concentrato di pomodoro, condita con spezie e prezzemolo. La \"Kufta\" (carne macinata), \"Merguez\" e la trippa in umido, sono cibi comunemente venduti nelle bancarelle di piazza Jemaa el-Fnaa.\nI dolci di Marrakesh includono la \"shebakia\" (biscotti con sesamo e spezie, solitamente preparati e serviti durante il Ramadan), tortine di pasta fillo con frutta secca o torte al formaggio.\nLa cultura del t\u00e8 marocchino \u00e8 fortemente sentita a Marrakech; Il t\u00e8 alla menta viene servito con lo zucchero da una teiera a becco ricurvo in piccoli bicchieri. Un'altra popolare bevanda non alcolica \u00e8 il succo d'arancia. Durante la dinastia Almoravidi, il consumo di alcol era comune. Storicamente, centinaia di ebrei producevano e vendevano alcol in citt\u00e0. Al giorno d'oggi, le bevande alcoliche si trovano in alcuni bar e ristoranti degli hotel.\nInfrastrutture e trasporti.\nLa stazione ferroviaria di Marrakech \u00e8 collegata da numerosi treni che circolano ogni giorno da e per altre importanti citt\u00e0 del Marocco, come Casablanca, Tangeri, F\u00e8s, Mekn\u00e8s e Rabat. \u00c8 stato progettato un sistema ferroviario moderno ad alta velocit\u00e0. Nella citt\u00e0 \u00e8 in fase di progetto la realizzazione di una rete tranviaria.\nLa rete stradale principale, dentro e intorno a Marrakech, \u00e8 ben asfaltata. La strada principale che collega Marrakech a Casablanca \u00e8 l'autostrada A7, tratta pagata a pedaggio che si estende per 210\u00a0km. La tratta autostradale dell'autostrada A7 da Marrakech a Settat, lunga 146\u00a0km, \u00e8 stata inaugurata dal re Mohammed VI nell'aprile del 2007, come completamento dell'autostrada per Tangeri, a nord del Marocco. Inoltre l'autostrada A7 circonvalla a ovest di Marrakech per 50\u00a0km, inaugurato nel 2009, e la collega anche ad Agadir, 183\u00a0km pi\u00f9 a sud-ovest inaugurato a giugno 2010. Vi \u00e8 un sistema di autobus che circolano a tutte le ore del giorno toccando i vari quartieri della citt\u00e0.\nL'aeroporto di Marrakech-Menara (RAK) dista 3\u00a0km a sud-ovest del centro della citt\u00e0. Si tratta di un aeroporto internazionale che gestisce molti voli da e per l'Europa cos\u00ec come i voli da Casablanca e da diverse nazioni arabe. L'aeroporto \u00e8 situato ad un'altitudine di 471 metri e dispone di tre terminal passeggeri formali, ma due di essi sono comunque organizzati a formare un unico grande terminal. I terminali T1 e T2 esistenti offrono uno spazio di 42.000 m2. Il terzo terminal \u00e8 stato inaugurato a dicembre 2016 per far fronte alla crescita del traffico passeggeri e sostenere lo sviluppo turistico della citt\u00e0, offrendo uno spazio di 57.000 m2. La pista asfaltata \u00e8 lunga 4,5\u00a0km e larga 45 m. L'aeroporto dispone di parcheggio per 14 Boeing 737 e 4 Boeing 747. Il terminal merci separato, dispone di 340 m2 di spazio coperto.\nSanit\u00e0.\nMarrakech \u00e8 stata a lungo un importante centro per l'assistenza sanitaria in Marocco e le popolazioni rurali e urbane regionali afferiscono agli ospedali cittadini. L'ospedale D\u0101r al-Faraj, commissionato dal califfo almohade Ab\u016b Y\u016bsuf Ya\u02bfq\u016bb al-Mansur verso la fine XII secolo, \u00e8 stato descritto dallo storico Abd al-Wahid al-Marrakushi come uno dei pi\u00f9 grandi esistenti al mondo in quel periodo. Una forte influenza andalusa era evidente nell'ospedale e molti dei medici privati dei califfi provenivano da luoghi come Siviglia, Saragozza e D\u00e9nia (Spagna islamica).\nLa rapida crescita della popolazione cittadina, avvenuta a cavallo della fine del XX secolo, ha costituito un grave problema sulla capacit\u00e0 delle strutture sanitarie. L'Ospedale Universitario Ibn Tofail \u00e8 uno dei principali ospedali della citt\u00e0. Nel febbraio 2001, il governo marocchino ha firmato un contratto di finanziamento per il valore di 8 milioni di dollari con il Fondo dell'Opec per lo sviluppo internazionale per contribuire a migliorare i servizi medici in ed intorno a Marrakech. Ci\u00f2 ha portato all'ampliamento degli ospedali Ibn Tofail e Ibn Nafess. Sette nuovi edifici sono stati costruiti, con una superficie totale di 43.000 m2. Il sistema sanitario \u00e8 stato fornito di una nuova radioterapia e attrezzature mediche, e sono stati ristrutturati 29.000 metri quadrati di spazio ospedaliera esistente.\nNel 2009, il re Mohammed VI ha inaugurato un ospedale psichiatrico regionale a Marrakech, finanziato dalla Fondazione Mohammed V per la Solidariet\u00e0, costato 22 milioni di dirham (circa 2,7 milioni di dollari). L'ospedale dispone di 194 posti letto e che copre una superficie di 3 ettari. Mohammed VI ha anche annunciato alcuni piani per la costruzione in citt\u00e0 di un ospedale militare da 450 milioni di dirham."}
{"id": "74372", "revid": "124714079", "url": "https://it.wikipedia.org/wiki?curid=74372", "title": "Contea di Kerry", "text": "Il Kerry (\"Ciarra\u00ed\" in gaelico irlandese, esteso \"Contae Chiarra\u00ed\") \u00e8 una contea della Repubblica d'Irlanda, nella provincia del Munster.\nConosciuta anche in maniera non formale come \"The Kingdom\", \u00e8 situata nella parte sud-occidentale della nazione e comprende le due celebri penisole di Dingle e Iveragh.\nConfina a nord con l'estuario dello Shannon che la separa dal Clare, ad est con Limerick, a sud con Cork, e ad ovest dall'Oceano Atlantico.\nLa \"county town\" \u00e8 Tralee, anche se il centro pi\u00f9 famoso \u00e8 senz'altro Killarney.\nToponomastica e araldica civica.\nIl nome Kerry deriva dal gaelico \"Ciarrai\" che a sua volta indica i discendenti di Ciar (figlio di Fergus re dell'Ulster), un'antica popolazione che popolava queste zone del Munster.\nLo stemma fu adottato nel 1984.\nSpiccano i due colori sportivi della contea, il giallo e il verde. I triangoli bianchi che intersecano quelli azzurri rappresentano le montagne della contea, le pi\u00f9 alte d'Irlanda, che svettano nel cielo, mentre la corona richiama la popolazione pre-Gaelica che d\u00e0 il nome alla contea. Le due croci simboleggiano i monasteri di Ardfert e Aghadoe. A chiudere il tutto una barca verde, stilizzazione dell'imbarcazione con la quale San Brendano il Navigatore avrebbe scoperto l'America.\nL'epigrafe in gaelico significa \"Cooperazione, Aiuto, Amicizia\".\nGeografia fisica.\nCon un'area di 4.746\u00a0km\u00b2, il Kerry \u00e8 la quinta contea d'Irlanda per estensione, e con la particolare combinazione di montagne, mare e pianure, possiede alcuni dei pi\u00f9 bei paesaggi dell'Arcipelago britannico.\nOrografia.\nLa parte di contea a sud della Baia di Dingle \u00e8 formata da masse montagnose intersecate da strette vallate. Originariamente le montagne erano coperte da grandi foreste di abeti, verghe e tassi, le quali furono quasi completamente abbattute per la fusione del ferro, e il costante pascolo del bestiame impedisce la crescita di giovani alberi. Nel nord-est attraverso Killarney le colline si ergono in maniera aspra nella catena dei Macgillycuddy's Reeks, la cima dei quali, il Carrantuohill, vanta il primato d'Irlanda, mentre la seguente \u00e8 il vicino Monte Caher. Giacente tra i versanti precipitosi dei Tomies, delle Purple Mountains (\"montagne viola\") e i Reeks \u00e8 situato il famoso \"Gap of Dunloe\".\nFa parte del Kerry anche il Monte Brandon (953 m) e le cime del suo gruppo, la vetta pi\u00f9 alta in Irlanda all'infuori dei Macgillicuddy, situata nella Penisola di Dingle: tutta la penisola si sviluppa intorno alla catena degli Slieve Mish.\nCosta e isole.\nLa costa, per gran parte selvaggia e montagnosa, \u00e8 costellata da numerose insenatura, le pi\u00f9 larghe delle quali, le Baie di Tralee, di Dingle e il Kenmare River, si susseguono in ordine scavando all'interno dell'Irlanda, formando le lunghe penisole. Tra il Kenmare River e la Baia di Dingle la terra \u00e8 separata da tre massicci montuosi divisi da altrettante vallate. L'estremit\u00e0 della penisola tra le baie di Dingle e Tralee \u00e8 molto impervia, e il Monte Brandon, che si erge improvvisamente dall'oceano, \u00e8 attraversata (in parte) da una strada rinomata per i panorami suggestivi. Dai pressi del villaggio di Ballybunion a Kilconey Point vicino allo Shannon, c'\u00e8 una rimarchevole successione di caverne, scavate dal mare. Una di queste caverne ispir\u00f2 Tennyson per alcune righe di \"Merlin and Vivien\", che scrisse sul luogo.\nLe due penisole maggiori sono le celebri Dingle e Iveragh, anche se del Kerry fa parte anche una piccola parte della Penisola di Beara: la prima \u00e8 pi\u00f9 settentrionale e molto pi\u00f9 stretta, mentre la seconda \u00e8 pi\u00f9 ampia e percorsa da una strada circolare nota come Ring of Kerry (\"Anello di Kerry\"), famosissima in tutto il mondo per i suoi paesaggi incredibili e mozzafiato. Dingle ed Iveragh sono mete turistiche gettonatissime per i loro paesaggi selvaggi e suggestivi e la prima raggiunge, in Capo Slea, il punto pi\u00f9 occidentale d'Irlanda e, se si esclude l'Islanda, d'Europa.\nLe isole principali sono le incredibili Skellig, Valentia Island e le pittoresche isole Blasket, le prime a 17\u00a0km dalla costa di Iveragh (e visibili in giornate chiare da Ballinskelligs, la seconda a pochi metri dalla stessa Iveragh, alla quale \u00e8 collegata da un ponte vicino Portmagee, e le ultime poco al largo di Capo Slea e della Penisola di Dingle.\nIdrografia.\nI fiumi principali sono il Blackwater, il quale, nascendo dai monti Dunkerran, disegna per vari chilometri il confine con la contea di Cork, passando poi in quest'ultima; il Ruaughty, che con un tragitto che ricorda l'arco di un cerchio, confluisce nel Kenmare; l'Inny e il Ferta, che scorrono verso ovest, il primo nella baia di Ballinskellig e l'altro nel Valentia harbour; il Flesk, che scorre verso nord verso il lower Lake of Killarney, prendendo poi il nome di Laune, e scorrendo a nord-ovest per poi sfociare nella baia di Dingle; il Caragh, che nasce nei monti Dunkerran, dopo aver formato vari laghi, sfocia nel Castlemaine harbour; il Maine, che scorre dalla Castle Island verso sud-ovest verso il mare nel Castlemaine harbour, con affluente il settentrionale Flesk, il quale invece nasce dai monti che separano Kerry e Cork; i fiumi Feale, Gale e Brick, che unendosi formano il Cashin, un corto fiume influenzato dalle maree che si getta nello Shannon.\nAltrettanto celebri nella parte interna del \"Ring of Kerry\" sono i quattro laghi di Killarney, all'interno del \"Killarney National Park\", meta gettonatissima di turisti di tutto il mondo.\nStoria.\nLa contea sembra abbia preso il nome da \"Ciar\", che con la sua trib\u00f9 dei Ciarraidhe, si stanzi\u00f2 all'inizio dell'era cristiana nel territorio situato tra Tralee e lo Shannon. La porzione di territorio situata a sud del Maine fu invece inglobata molto pi\u00f9 tardi in quello che sarebbe divenuto il Regno di Desmond.\nIl Kerry soffr\u00ec frequentemente le invasioni dei vichinghi danesi dal IX al X secolo, fino a che questi non vennero definitivamente scacciati nel 1014 nella battaglia di Clontarf.\nNel 1172 Dermot MacCarthy, re di Cork e Desmond, si sottomise ad Enrico II d'Inghilterra a certe condizioni, ma il territorio rimase ugualmente indefinito, dato che l'attuale contea vide i suoi attuali confini con re Giovanni. Un avventuriero inglese, Raymond le Gros, ricevette, tra l'altro, da questo MacCarthy un vasto possedimento del suo regno.\nAll'interno dei suoi confini si combatte nel 1261 la Battaglia di Callan, tra le forze Hiberno-Normanne di John FitzGerald e quelle gaeliche di F\u00ednghin Mac Carthaigh, battaglia che vide prevalere queste ultime.\nTra gli anni 1579-1580, gli spagnoli tentarono varie volte di invadere l'Irlanda, sbarcando nel porto di Limerick vicino Dingle: costruirono anche una fortezza, ma fu distrutta dagli inglesi nel 1580.\nGli irlandesi cercarono di sfruttare i vantaggi dei disordini portati dagli spagnoli e della rivolta puritana per cercare di rovesciare il dominio inglese del Kerry, riuscendo ad impossessarsi di Tralee, ma nel 1652 la ribellione fu completamente sedata, e un vasto numero di tenute fu confiscato.\nOltre a numerosissimi forti e monumenti megalitici primitivi, rimangono vari edifici medievali pregevoli nella contea, come la torre circolare di Aghadoe vicino Killarney o i resti di Rattoe, vicino Ballybunion, il Minard Castle abbastanza conosciuto fra i turisti, oltre che allo spettacolare, isolato e assolutamente unico monastero di Skellig Michael\nPolitica.\nLa contea \u00e8 amministrata dal \"Kerry County Council\", con sede a Tralee.\nIl territorio sotto la giurisdizione del Consiglio \u00e8 abbastanza vasto e suddiviso in 5 aree elettorali:\nI consiglieri, eletti a suffragio universale nelle relative aree elettorali, sono 27 e ricoprono la carica per 5 anni.\nCultura.\nC'\u00e8 una ricca tradizione letteraria nel Kerry, particolarmente nelle zone del nord: Listowel e le zone vicine hanno dato i natali o influenzato scrittori come John B. Keane, Brendan Kennelly, George Fitzmaurice, Bryan MacMahon e Maurice Walsh. Da questa situazione ha preso piede il Listowel Writer's Week Festival, che ha luogo nel centro ogni anno dal 1971 e che ha contribuito a far emergere nuove considerevoli leve.\nIl Kerry \u00e8 anche intrecciato con l'industria cinematografica. Una quantit\u00e0 elevata di pellicole \u00e8 stata girata nel territorio della contea, soprattutto nell'area di Dingle, come \"Ryan's Daughter\", \"The Playboy of the Western World\" e \"Far and Away\". Altri film sono stati girati in Irlanda grazie a uomini del Kerry, come \"The Quiet Man\" (girato per\u00f2 a Cong) da Maurice Walsh e \"The Field\".\nEconomia.\nSebbene in rapida evoluzione, fetta principale dell'economia del Kerry sono ancora l'agricoltura e l'allevamento, con la produzione alimentare tassello principale del settore produttivo e che impiega circa il 25% della forza lavoro. Pesca, acquacoltura e sfruttamento dei boschi sono altri settori da sempre importanti che stanno anche manifestando una certa crescita. L'industria manifatturiera \u00e8 presente, ed \u00e8 distribuita principalmente nei centri maggiori: i settori pi\u00f9 importanti sono edilizia, elettricit\u00e0, gas e siderurgia.\nNel terziario regna uno dei principali aspetti economici della contea, il turismo, diffusissimo soprattutto a Killarney, ma in generale in tutte le zone costiere e nelle penisole. Questo settore riguarda ristoranti, servizi turistici, settore alberghiero, centri specializzati e attrazioni varie. Gli altri servizi del settore terziario stanno conoscendo un'importante crescita.\nIl Kerry \u00e8 tradizionalmente diviso in due parti per ragioni culturali e amministrative. Il \"North Kerry\" \u00e8 influenzato economicanete da Limerick e dalla \"Shannon Region\" mentre il sud mantiene contatti economici fitti con Cork per IDA ed Enterprise Ireland.\nInfrastrutture e trasporti.\nIl Kerry \u00e8 collegato al resto della nazione per ogni via di comunicazione. I traghetti provenienti dall'Europa giungono tutti nella parte orientale della nazione, perci\u00f2 il porto pi\u00f9 vicino \u00e8 Ringaskiddy nella contea di Cork.\nTuttavia nella contea \u00e8 situato il Kerry Airport, nei pressi di Farrenfore, con voli da e per Dublino, Francoforte, D\u00fcsseldorf e Londra-Stansted.\nLa ferrovia, gestita da Iarnr\u00f3d \u00c9ireann, gestisce un servizio regolare tra Dublino, Tralee, Farrenfore, Rathmore e Killarney. La Bus \u00c9ireann, invece, collega le principali strade nazionali e non di rado organizza tratte sul Ring of Kerry."}
{"id": "74375", "revid": "1086846", "url": "https://it.wikipedia.org/wiki?curid=74375", "title": "Serie A 1953-1954", "text": "La Serie A 1953-1954 \u00e8 stata la 52\u00aa edizione della massima serie del campionato italiano di calcio (il 22\u00ba a girone unico), disputato tra il 13 settembre 1953 e il 30 maggio 1954 e concluso con la vittoria dell', al suo settimo titolo, il secondo consecutivo.\nCapocannoniere del torneo \u00e8 stato, per la quarta volta in cinque anni, Gunnar Nordahl () con 23 reti.\nStagione.\nL' si conferm\u00f2 campione, optando per un cambio di tattica e dunque per la rinuncia al catenaccio, efficace ma pure soggetto a critiche dagli amanti dell'agonismo: questa volta la squadra nerazzurra risult\u00f2 avere l'attacco pi\u00f9 prolifico del campionato.\nLa prima giornata si gioc\u00f2 il 13 settembre 1953. Proprio l'Inter fu la prima a staccarsi dal gruppo: fino a dicembre mantenne la vetta, seguita dalla e dalla Fiorentina del neo-acquisto Gunnar Gren, sorpresa del campionato. Con piemontesi e toscani, l'Inter divise il podio il 17 gennaio: i campioni d'inverno furono cos\u00ec tre.\nL'inizio del girone di ritorno vide i viola andare da soli in testa il 21 febbraio, allorch\u00e9 vinsero a Palermo, mentre l'Inter fren\u00f2 in casa per mano del . Tuttavia, a dieci giornate dal termine il trio si ricompatt\u00f2. L'Inter perse nel derby, poi si riprese e insegu\u00ec le rivali; alla ventinovesima, la Fiorentina perse contro il Milan e abbandon\u00f2 la lotta per il titolo. Inter e Juve marciarono alla pari fino a quando, a due giornate dal termine, i bianconeri caddero in casa dell': l'Inter ottenne un pareggio contro il che valse la vetta solitaria e, con le ultime due vittorie su e , lo scudetto.\nLa lotta per la salvezza si decise all'ultima giornata, quando quattro squadre si ritrovarono in parit\u00e0 a condividere l'ultimo posto. Alla fine retrocesse per la terza e ultima volta in Serie B il Legnano, che anche in questa occasione non riusc\u00ec a far durare pi\u00f9 di un anno la permanenza in Serie A. Ai lilla non bast\u00f2 il pareggio ottenuto a Novara; alle altre tre squadre coinvolte, , Palermo e , toccarono gli spareggi, che sancirono il ritorno in B, dopo sei anni, dei siciliani. Il titolo di capocannoniere fu ancora una volta di Gunnar Nordahl, con 23 reti.\nClassifica finale.\nLegenda:\nRegolamento:\nNote:\nSpareggi.\nClassifica.\nLegenda:\nNote:\nStatistiche.\nIndividuali.\nClassifica marcatori.\nNel corso del campionato furono segnati complessivamente 825 gol (di cui 61 su calcio di rigore, 27 su autorete e 2 assegnati su giudizio sportivo) da 168 diversi giocatori, per una media di 2,70 gol a partita. La gara per la quale il risultato fu deciso a tavolino fu Napoli-Genoa.&lt;br&gt;Da segnalare le quadriplette messe a segno da Hasse Jeppson in Napoli-Atalanta 6-3 della 3\u00aa giornata e da Gunnar Nordahl in Triestina-Milan 0-6 della 21\u00aa giornata.&lt;br&gt;Di seguito, la classifica dei marcatori."}
{"id": "74376", "revid": "119135713", "url": "https://it.wikipedia.org/wiki?curid=74376", "title": "IRCnet", "text": "IRCnet \u00e8 una rete di server IRC prevalentemente utilizzata in Europa, Asia e America.\nIRCnet, come rete e servizio IRC mondiale, ha avuto un ruolo importante nell'evoluzione di Internet in Italia, essendone stata una delle reti di chat pi\u00f9 popolari e contribuendo allo scambio di informazioni tecniche, oltre che per il ruolo sociale della stessa. Nessun server che garantisca accesso IPv4 \u00e8 rimasto attivo in Italia. Tiscali \u00e8 stato ultimo provider a fornire accesso direttamente dall'Italia per gli utenti italiani a questa rete dopo che, dagli inizi del gennaio 2011, Telecom Italia ha spento i suoi storici server.\nAccesso alle reti IRCnet.\n\u00c8 possibile accedere alla rete IRCnet dall'Italia attraverso alcuni server stranieri, denominati \"open\", che comunque permettono la connessione da IP italiani.\nAccesso IPv4 per gli utenti italiani su server stranieri:\n\u00c8 possibile accedere ad IRCnet anche attraverso connessioni IPV6.\nAccesso IPv6:\nLa lunghezza del nickname non pu\u00f2 superare 15 caratteri. Non hanno i servizi (\"services\", vedi IRC), ad eccezione di NoteServ. \u00c8 da molti sconsigliata, per esempio agli utenti inesperti di IRC, data appunto la mancanza di \"services\" e la relativa difficolt\u00e0 a mantenere per s\u00e9 un soprannome o un canale, e perch\u00e9 l'indirizzo IP dell'utente non \u00e8 cifrato: ci\u00f2 pu\u00f2 determinare il rischio di essere oggetto di attacchi pi\u00f9 o meno gravi da parte di altri utenti malintenzionati.\nServer italiani storici non pi\u00f9 attivi.\nLa storia italiana di IRCNet passa anche attraverso i suoi storici server e gli IRCop che li gestivano.\nQuesto \u00e8 un elenco dei server, non pi\u00f9 attivi, che hanno contribuito alla diffusione della rete IRCNet in Italia."}
{"id": "74377", "revid": "1982", "url": "https://it.wikipedia.org/wiki?curid=74377", "title": "Prostesi", "text": "La pr\u00f2stesi () o pr\u00f2tesi (; dal greco \u03c0\u03c1\u03cc\u03b8\u03b5\u03c3\u03b9\u03c2 \"pr\u00f3thesis\", derivato da \u03c0\u03c1\u03bf\u03c4\u03af\u03b8\u03b7\u03bc\u03b9 \"prot\u00edth\u0113mi\", 'pongo avanti') \u00e8 un fenomeno di fonologia che consiste nell'aggiunta di un elemento non etimologico, una vocale o una sillaba, all'inizio di una parola. Si tratta quindi di un fenomeno fonetico non regolare, detto accidente, che accade per equilibrare una sequenza fonica altrimenti sgradita al sistema fonologico della lingua in questione (stessa ragion d'essere hanno anche epentesi, epitesi, aferesi, sincope, apocope ed elisione).\nAlcuni esempi:\nIl contrario della prostesi \u00e8 l'aferesi, che consiste nella caduta di una vocale o di una sillaba all'inizio di parola.\n\"i\" prostetica.\nIn italiano, la i eufonica (o protetica o prostetica) \u00e8 un espediente eufonico, oggi in disuso. L'espediente prevede l'aggiunta di una /i/ alla parola se inizia per s impura, ma solo quando \u00e8 preceduta da una parola che finisce per consonante. Tipici esempi sono \"per iscritto\", \"in isposa\", \"in istudio\", \"in Isvizzera\", \"in istrada\".\n\u00c8 un fenomeno che nell'italiano contemporaneo tende ormai a scomparire, anche per il consistente numero di prestiti da altre lingue, con sequenze consonantiche in passato rifiutate dal sistema. Rimane cristallizzato nell'espressione \"per iscritto\".\nAltre vocali.\nPi\u00f9 in generale, l'uso di una vocale in questa funzione si pu\u00f2 anche trovare nello spagnolo e nel francese, ma con il suono di una vocale centrale atona : tale fenomeno ha luogo nell'evoluzione dal latino alle lingue romanze occidentali (francese, occitano, catalano, spagnolo, galego, portoghese), in cui le parole latine inizianti con nessi consonantici giudicati difficili da pronunciare, formati da \"s\" + consonante (per esempio \"st-\" o \"sp-\") si appoggiano a una vocale chiamata, appunto, vocale di appoggio; per esempio it. \"stella\", fr. \"\u00e9toile\", sp. \"estrella\", port. \"estrela\".\nTale fenomeno, come si vede, ha ripercussioni anche in italiano."}
{"id": "74378", "revid": "209113", "url": "https://it.wikipedia.org/wiki?curid=74378", "title": "Epitesi", "text": "L'ep\u00ectesi, dal greco \"ep\u00edthesis\", \"il porre (\"th\u00e9sis\") sopra (\"ep\u00ed\")\", \"sovrapposizione\", \u00e8 un fenomeno di fonetica storica che consiste nell'aggiunta di un suono o di una sillaba non etimologica alla fine di una parola. \u00c8 anche detta parag\u00f2ge.\nDi seguito alcuni esempi di epitesi:\nIn italiano antico era anche frequente dopo la vocale:\nIl contrario dell'epitesi \u00e8 l'apocope.\nEpitesi in altre lingue d'Italia.\nMolte lingue e dialetti dell'Italia meridionale ritengono ancora questo fenomeno fonetico sulle parole ossitone, cio\u00e8 caratterizzate dall'accento sull'ultima sillaba oppure sui monosillabi.\nIn lingua siciliana questo fenomeno \u00e8 tipico nel parlato. Viene infatti spesso applicato un \"-ni\" enclitico o anche un \"-i\" enclitico. Accade quindi che molte parole diventino:\nIdentico discorso vale anche per il salentino in cui si dice:\nIn alcune varianti del calabrese l'epitesi si ha in:\nIl toscano contempla \"s\u00ec\" e \"s\u00ece\", \"chi \"e \"chie\". \nDiscorso simile nell'abruzzese, in cui si hanno \"sc\u00e8ne\" (s\u00ec, \"sine\") e \"none\" (no, \"none\").\nQueste parole sono in ogni caso corrette sia con epitesi che senza."}
{"id": "74379", "revid": "1965277", "url": "https://it.wikipedia.org/wiki?curid=74379", "title": "Joseph Decaisne", "text": "Biografia.\nSebbene fosse belga di nascita, esercit\u00f2 la sua attivit\u00e0 esclusivamente in Francia a Parigi, dove ottenne un posto come addetto ai giardini del Museo di storia naturale.\nNel corso degli anni studi\u00f2 a fondo la variabilit\u00e0 e l'origine di numerose specie di piante coltivate.\nFu un prolifico scrittore di testi scientifici lasciandoci tra le altre l'opera in 7 volumi \"Le jardin fruitier du Museum\" e con la collaborazione di Le Mahout il \"Trait\u00e9 g\u00e9n\u00e9ral de botanique\".\nIl 14 giugno 1857divenne socio dell'Accademia delle scienze di Torino."}
{"id": "74380", "revid": "37401", "url": "https://it.wikipedia.org/wiki?curid=74380", "title": "Epentesi", "text": "Lep\u00e8ntesi (dal greco \"ep\u00e9nthesis\", \"inserzione\") \u00e8 un fenomeno di fonetica storica che consiste nell'aggiunta di un suono all'interno di una parola e pu\u00f2 avvenire per ragioni diverse e in posizioni diverse. \u00c8 anche detta anaptissi quando l'inserimento \u00e8 di vocale.\nEsempi.\nAvviene, ad esempio, per evitare iato. Alcuni fenomeni di epentesi si manifestano nel passaggio dal latino all'italiano:\nAlcune epentesi sono state cancellate nell'evoluzione dell'italiano:\nIl fenomeno si presenta (anche solo graficamente) per evitare l'assimilazione:\nNel caso di anaptissi, l'inserzione di una vocale serve ad agevolare la pronuncia:\nTalvolta, l'epentesi pu\u00f2 derivare da incrocio:\nAltri casi.\nNon \u00e8 invece anaptissi quella che occorre con avverbi in \"-mente\" che originino da aggettivi sdruccioli, come nel caso di \"similemente\" (si tratta infatti della forma etimologica), e neppure \u00e8 anaptissi quel che occorre in certe forme verbali, come \"averai\". In questi casi si ha piuttosto sincope (\"similemente\" \u2192 \"similmente\" e \"averai\" \u2192 \"avrai\"), fenomeno opposto all'epentesi.\nLa \"d\" eufonica pu\u00f2 essere considerata una forma di epentesi fonosintattica e cos\u00ec pure la forma \"sur\" per \"su\".\nNel greco antico.\nNel greco antico, il fenomeno dell'epentesi \u00e8 frequente in molti temi del presente nei verbi in (omega). Per esempio il verbo (\"lamb\u00e0no\", prendere) nasce dalla radice (\"lab-\" \"leb-\") che indica il prendere, a cui viene aggiunta la (\"n\": ecco il fenomeno dell'epentesi), successivamente viene aggiunto l'infisso (\"an\", caratteristico infisso del presente), infine vengono aggiunte le desinenze personali, nel caso della prima persona singolare.\nNell'enigmistica.\nNell'enigmistica l'epentesi \u00e8 un gioco che consiste nell'indovinare, a partire da alcuni versi, due parole, delle quali una \u00e8 identica all'altra tranne che per l'aggiunta di una consonante. Ad esempio: \"casa\" e \"casta\".\nIn retorica.\nIn retorica l'epentesi (o anaptissi) \u00e8 una figura retorica che prevede l'inserimento di una vocale fra due consonanti, rendendo una sillaba in pi\u00f9 a fini metrici.\nEsempi:"}
{"id": "74382", "revid": "15756", "url": "https://it.wikipedia.org/wiki?curid=74382", "title": "Charles Victor Naudin", "text": "Biografia.\nNaudin studi\u00f2 a Bailleul-sur-Th\u00e9rain nel 1825 e, quindi, a Limoux. Nel 1837 si laure\u00f2 all'Universit\u00e0 di Montpellier in Biologia.\nNel 1837, fu precettore e nel 1842 consegu\u00ec il dottorato.\nInsegn\u00f2 fino al 1846, quando fu assunto presso l'erbario del \"Mus\u00e9um national d'histoire naturelle\" come responsabile dei giardini pubblici.\nCollabor\u00f2 con A. Saint-Hilaire quando questi stava lavorando sulla pubblicazione relativa alla flora brasiliana.\nNaudin introdusse in Francia i primi semi di \"Jubaea chilensis\".\nPoi fu professore di Zoologia presso il Collegio Chaptal, ma una malattia neurologica lo rese sordo.\nDivenne quindi assistente naturalista nel 1854.\nNel 1860 si spos\u00f2.\nSuccessivamente, nel 1863, divenne membro dell'Accademia della Scienze, succedendo a Horace Benedict Alfred Moquin-Tandon. \nNel 1869 si trasfer\u00ec a Collioure, dove ebbe un giardino privato sperimentale.\nNel 1878, fu nominato direttore del giardino botanico di Villa Thuret ad Antibes (l'attuale laboratorio dell'INRA, donato allo stato francese da Gustave Adolphe Thuret), ma perse anche la vista. \nLavor\u00f2 in stretta collaborazione con Jacques Nicolas Ernest Germain de Saint-Pierre.\nNonostante la cecit\u00e0, prosegu\u00ec gli esperimenti sull'ibridizzazione e l'acclimatamento delle piante per la produzione di nuove specie.\nNaudin studi\u00f2 l'ereditariet\u00e0, la flora del Brasile e nel 1860 descrisse 20 specie di zucche.\nCharles Darwin e Gregor Mendel studiarono la sua opera. Naudin \u00e8 considerato un precursore della moderna Genetica.\nOpere.\nNaudin fu tra i primi studiosi a sostenere l'instabilit\u00e0 degli ibridi, per cui viene considerato un precursore degli studi di Mendel. Scrisse tra l'altro:"}
{"id": "74383", "revid": "57342", "url": "https://it.wikipedia.org/wiki?curid=74383", "title": "Zhang Yimou", "text": "Biografia.\nGli inizi.\nDopo aver lavorato nelle campagne e in una fabbrica tessile durante il periodo della Rivoluzione culturale, nel 1978, con la riapertura della Beijing Film Academy di Pechino in seguito alle riforme di Deng Xiaoping, Zhang partecip\u00f2 ad un concorso per l'ammissione all'Istituto, superando l'esame ma venendo escluso per limiti d'et\u00e0; dopo un ricorso venne ammesso al Dipartimento di fotografia dello stesso Istituto. Lui stesso ha dichiarato:\nZhang si diploma alla Beijing Film Academy nel 1982, insieme ai compagni e amici compatrioti Chen Kaige e Tian Zhuangzhuang. Inizia allora a lavorare come direttore della fotografia per i \"Guangxi Film Studios\". Il suo primo lavoro avviene nel film \"One and Eight\", realizzato nel 1984.\nCollabora poi con Chen Kaige, sempre come direttore della fotografia, per uno dei pi\u00f9 importanti film della cinematografia cinese degli anni ottanta, \"Terra gialla\" (1984), pi\u00f9 tardi considerato come il film d'esordio della cosiddetta 'quinta generazione' di registi cinesi. Zhang continua a lavorare con Chen anche per il film seguente, \"La grande parata\" (1986).\nIl debutto da attore e quello da regista.\nNel 1985, il regista della 'quarta generazione' Wu Tianming invita Zhang agli Xi'an Film Studios, dei quali era a capo, per un suo nuovo progetto, \"Old Well\". In cambio, Zhang ottenne da Wu la promessa del supporto logistico da parte dello studio per il suo debutto registico. Dopo aver completato le riprese del film come fotografo e attore, - ed aver vinto grazie alla propria interpretazione il premio come miglior attore al Tokyo International Film Festival - Zhang prepar\u00f2 il suo debutto dietro la macchina da presa, \"Sorgo rosso\" (1987).\nIl film catapult\u00f2 Zhang nell'Olimpo della cinematografia mondiale, ottenendo un grande successo di critica e l'Orso d'oro al Festival internazionale del cinema di Berlino. In \"Sorgo rosso\" si riconosce lo stile visuale sontuoso nel narrare le vicende caratteristico dei primi lavori di Zhang, tra i quali vanno menzionati \"Ju Dou\" (1989) e il celebre \"Lanterne rosse\" (1991), entrambi prodotti con capitali stranieri e candidati all'Oscar come miglior film straniero. Per \"Lanterne rosse\" Zhang vince il Leone d'argento per la miglior regia alla Mostra internazionale d'arte cinematografica di Venezia. \nLa svolta.\n\"La storia di Qiu Ju\" (1992) segn\u00f2 un punto di svolta importante nella regia di Zhang, che decide di usare attori non professionisti insieme alla sua collaboratrice fissa da lungo tempo Gong Li per ottenere un effetto neorealista nel raccontare le vicende della popolazione cinese contro una crudele burocrazia. \"La storia di Qiu Ju\" partecipa alla Mostra internazionale d'arte cinematografica di Venezia, vincendo il Leone d'oro e la Coppa Volpi per Gong Li. Dopo aver completato questo film, Zhang realizz\u00f2 allora \"Vivere!\" (1994), un film basato sul celebre romanzo di Yu Hua, che offre uno spaccato epico della vita della popolazione ordinaria cinese. Al Festival di Cannes il protagonista Ge You vince il premio come miglior attore.\nZhang completa questa fase della sua carriera con il film di gangster \"La triade di Shanghai\" (1995). La maggior parte dei film di Zhang della met\u00e0 degli anni novanta vedono protagonista l'attrice cinese Gong Li, con la quale Zhang intrattenne una relazione sentimentale terminata proprio durante la produzione de \"La triade di Shanghai\".\nIl suo film seguente, \"La strada verso casa\" (1999), \u00e8 un racconto romantico in forma di \"flashback\" che ruota attorno all'amore tra i genitori del narratore. Il film vede anche il debutto di Zhang Ziyi, che poi collaborer\u00e0 col regista in altre pellicole. Come ne \"La storia di Qiu Ju\", Zhang ritorna all'abitudine neorealista di impiegare attori non professionisti. In alcuni casi arriva al punto di modificare addirittura i nomi della sceneggiatura per adattarli agli attori, come nel caso di \"Non uno di meno\", film che vale al regista il secondo Leone d'oro alla Mostra internazionale d'arte cinematografica di Venezia.\nNel 1997 al teatro comunale di Firenze ha curato la regia della \"Turandot\" di Giacomo Puccini prodotta dal Maggio Musicale Fiorentino. Nel 1998 l'opera \u00e8 stata replicata in Cina, nella Citt\u00e0 Proibita di Pechino, e il tour \u00e8 proseguito negli anni successivi in diverse parti del modo. Nel 2012 Zhang torner\u00e0 alla regia dell'opera a Firenze e in Giappone, con la conduzione di Zubin Mehta.\nGli anni duemila.\nI progetti successivi di Zhang riguardano l'ambizioso film \"wuxia\" \"Hero\" (2002), seguito al suo secondo film sulla vita in una citt\u00e0 cinese moderna, \"La locanda della felicit\u00e0\" (2000). All'epoca in cui \u00e8 stato girato, \"Hero\" \u00e8 diventato il pi\u00f9 costoso film della storia del cinema cinese, ed il pi\u00f9 ambizioso progetto del regista. Il film \u00e8 uscito nelle sale in Occidente, per\u00f2 solo due anni dopo il suo rilascio in Cina, grazie alle insistenze del regista statunitense Quentin Tarantino, grande amante di Zhang, che convinse la Miramax a distribuire la pellicola negli USA dopo l'uscita del suo \"\". Il film \u00e8 stato uno dei pochi non in lingua inglese a raggiungere la vetta del box office americano.\nDue anni dopo, Zhang ha voluto ripetere l'esperienza del \"wuxia\", dichiarando, anzi, che \"Hero\" era solo un \"esperimento\", quasi un esercizio di stile preparatorio al vero wuxia che avrebbe voluto realizzare. Nel 2004 esce in tutto il mondo \"La foresta dei pugnali volanti\", che ripete ed anzi aumenta il successo del film precedente internazionalmente.\nNel 2007 ha presieduto la giuria della Mostra internazionale d'arte cinematografica di Venezia. L'8 agosto 2008 ha diretto la cerimonia d'apertura delle XXIX Olimpiade di Pechino (Giochi della XXIX Olimpiade \"Summer Olympic Games\"). Il palcoscenico della spettacolare cerimonia \u00e8 stato il Nido d'uccello, il nuovo stadio olimpico della capitale cinese inaugurato per i giochi.\nNel maggio 2013 sono emerse voci secondo le quali avrebbe avuto sette bambini, infrangendo la legge del figlio unico Nel 2014 Zhang \u00e8 stato riconosciuto colpevole di aver avuto 3 bambini ed ha dovuto pagare una multa allo stato pari a 1.2 milioni di dollari in valuta locale.\nNell'agosto 2018 la Biennale di Venezia annuncia di aver attribuito al regista il Jaeger-LeCoultre Glory to the Filmmaker della settantacinquesima Mostra internazionale d'arte cinematografica di Venezia, premio dedicato a una personalit\u00e0 che abbia segnato in modo particolarmente originale il cinema contemporaneo."}
{"id": "74386", "revid": "1543377", "url": "https://it.wikipedia.org/wiki?curid=74386", "title": "Pallavolo ai Giochi olimpici", "text": "La pallavolo \u00e8 stata ammessa nel programma olimpico a partire dalla Giochi della XVIII Olimpiade di Tokyo nel 1964. Sin dalla prima edizione vengono disputati due tornei, uno riservato alle squadre maschili, l'altro alle nazionali femminili.\nIl beach volley, la variante della pallavolo giocata sulla sabbia, \u00e8 un evento olimpico distinto, inserito a partire dalla XXVI Olimpiade di Atlanta nel 1996."}
{"id": "74388", "revid": "1543377", "url": "https://it.wikipedia.org/wiki?curid=74388", "title": "Fernand Braudel", "text": "\u00c8 stato uno dei principali esponenti della \u00c9cole des Annales, una scuola storiografica che studia la storia delle civilt\u00e0 indagando i cambiamenti politici, sociali, economici e culturali a lungo termine, secondo una prospettiva comparata, in netta opposizione alla storia dei singoli avvenimenti. Storico dell'et\u00e0 moderna e dell'economia, Braudel \u00e8 ritenuto uno dei massimi storici del XX secolo. \u00c8 stato direttore della VI sezione dell'\u00c9cole Pratique des Hautes \u00c9tudes (divenuta poi \u00c9cole des Hautes \u00c9tudes en Sciences Sociales) di Parigi. \u00c8 stato primo presidente dell'Istituto Internazionale di Storia Economica \"F. Datini\" (1968-1984).\nBiografia.\nInfanzia e influenze culturali.\nFernand Braudel nasce nel 1902 in un piccolo villaggio della Mosa, Lumeville-en-Ornois, a una quarantina di chilometri a sud di Bar-le-Duc. Suo padre, insegnante nella regione parigina, ha l\u00ec i suoi legami familiari. Da questa parte della campagna lorenese che ha tanto amato nella sua giovent\u00f9, e che ricorder\u00e0 nella sua vecchiaia, trarr\u00e0 la nozione dell'importanza della vita quotidiana. \"Sono uno storico dalle radici contadine\", dir\u00e0 orgogliosamente.\nFernand Braudel diviene rapidamente cosciente del peso della storia in questa regione di frontiera: \u00e8 un ragazzo di 12 anni, molto patriottico quando vede la guerra passare vicino alla sua regione.\n\"Anzich\u00e9 avere la Francia davanti a noi, attorno a noi, noi lorenesi, l'abbiamo dietro di noi\". Quel \"noi lorenesi\" indica l'attaccamento alle sue radici. Il suo sogno di giovent\u00f9 \u00e8 di fare la carriera di professore a Bar-le-Duc. \"Se l'universit\u00e0 fosse stata gentile con me, sarei stato nominato nel 1923 all'istituto universitario di Bar-le-Duc, dove avrei fatto tutta la carriera\". I suoi studi per il diploma di studi superiori sono consacrati a Bar-le-Duc.\nFormazione.\nInizia la scuola a Parigi nel 1909, ed avr\u00e0 un \"cursus\" scolastico ed universitario di una velocit\u00e0 straordinaria. Accettato alla \"Agr\u00e9gation\" di storia nel 1923, a 21 anni \u00e8 nominato professore, dal 1924 al 1932, in Algeria, prima a Costantina e poi ad Algeri. Dal 1932 al 1935 insegna negli istituti universitari Pasteur, Condorcet ed Henri IV a Parigi prima di essere incorporato, dal 1935 al 1936, nella missione francese d'insegnamento in Brasile, a San Paolo. Nel 1937, entra alla \u00c9cole Pratique des Hautes \u00c9tudes come direttore della sezione di filosofia della storia. In questo periodo di formazione \u00e8 sotto la guida di Lucien Febvre, il suo futuro relatore.\nL'influenza di Lucien Febvre, che incontr\u00f2 su una nave in Atlantico rientrando dell'America latina nel 1937, e dei geografi che lo hanno formato negli anni 1920 fanno di Braudel un erede diretto di Paul Vidal de la Blache. Questa genesi spiega la scelta, allora profondamente innovatrice, di prendere per argomento di tesi un'area geografica. \"Il Mediterraneo e il mondo mediterraneo all'epoca di Filippo II\", discussa nel 1947 e pubblicata nel 1949, la grande opera di Braudel, un monumento della storiografia del XX secolo, rester\u00e0 un'opera unica nel contesto dell'epoca. Nel 1938, per la crescente minaccia nazista, Braudel viene arruolato nell'esercito. Fatto prigioniero a seguito della capitolazione francese, \u00e8 detenuto in Germania dal 1940 al 1945.\nLiberato, dirige dal 1946 al 1968, prima con Lucien Febvre e poi da solo, la rivista \"Annales\", prima di lasciare il posto a Jacques Le Goff. Fonda nel 1949 il \"Centro di ricerca storica\" che diventer\u00e0 nel 1975 la EHESS. \u00c8 in cattedra al \"Coll\u00e8ge de France\" nel 1949 (cattedra di Histoire de la civilisation Moderne) dove insegner\u00e0 fino al 1972. Dal 1956 al 1972 presiede la VI sezione della \u00c9cole Pratique des Hautes \u00c9tudes (creata nel 1947) succedendo a Lucien Febvre, e redige una serie di articoli metodologici che riunir\u00e0 nel 1969 nel libro \"Scritti sulla storia\". Scrive anche \"L'identit\u00e0 della Francia\" e si lancia alla fine degli anni 1950 in un'opera monumentale, \"Civilt\u00e0 materiale, economia e capitalismo dal XV al XVIII secolo\" in 3 volumi, pubblicata nel 1960.\nNel 1962 fonda la \"Maison des sciences de l'Homme\" a Parigi grazie a un finanziamento della fondazione Rockefeller. La sua fama \u00e8 ormai mondiale: \u00e8 il corrispondente di molte accademie straniere, in particolare quelle di Budapest, Monaco, Madrid, Belgrado, e riceve la nomina di dottore \"honoris causa\" da molte universit\u00e0, in particolare Oxford, Bruxelles, Madrid, Varsavia, Cambridge, Yale, Ginevra, Padova, Leida, Montr\u00e9al, Colonia, Chicago.\nI suoi scritti saranno tradotti nel mondo intero: \"Il Mediterraneo e il mondo mediterraneo all'epoca di Filippo II\", in Inglese, Spagnolo, Tedesco, Portoghese, Polacco, Turco, Italiano; in Serbo-Croato, in Cinese, in Ungherese, in Coreano, in Russo, in Bulgaro [...]. \u00c8 eletto alla \"Acad\u00e9mie Fran\u00e7aise\", il 14 giugno 1984, nel seggio di Andr\u00e9 Chamson. Muore il 27 novembre 1985 dopo avere ristrutturato la ricerca francese e aver partecipato all'elaborazione di un nuovo metodo storico, del quale \"Mediterraneo\" \u00e8 un ottimo esempio.\nMetodo.\nBraudel articol\u00f2 la sua ricerca in tre punti: modello, struttura e durata.\nIl modello consiste nel tentativo di interpretare la realt\u00e0. \"Se \u00e8 vero che la storia non si fa con i \"se\"\" le ipotesi avanzate dallo storico francese \"inducono il lettore a compiere un affascinante sforzo di immaginazione, proiettandolo oltre i rigorosi confini tracciati dalla ricostruzione storica degli eventi\".\nLa struttura \u00e8 la realt\u00e0 durevole che permane al di sotto degli avvenimenti politici.\nLa \"Longue dur\u00e9e\" \u00e8 una struttura sociale che resiste con forza alle sollecitazioni.\nOpere principali.\n\"Civilit\u00e0 e imperi all'epoca di Filippo II\".\nDurante la prigionia in Germania dal 1940 al 1945, dispensa corsi di storia ai suoi compagni di prigionia e inizia la redazione della sua tesi principale. Le schede e le note che ha accumulato a migliaia negli anni trenta erano state messe al sicuro dalla moglie Paule Braudel, ed \u00e8 dunque confidando nella sola memoria che mette per iscritto tutta la sua conoscenza sul Mediterraneo all'epoca di Filippo II.\nDiverr\u00e0 poi la sua tesi di dottorato, discussa nel 1947 e pubblicata nel 1949, con la quale conseguir\u00e0 il titolo di dottore in lettere. Il lavoro ha gi\u00e0 notevoli ripercussioni fra gli storici, e anche fra i non specialisti.\nIl contributo fondamentale della sua opera consiste in:\nDivide il tempo in tre parti:\nDei due tomi di cui si compone l'opera, la storia effettiva, cio\u00e8 quella politico-diplomatica, occupa soltanto poco meno dell'ultima met\u00e0 del secondo tomo: nella descrizione dei motivi per i quali le campagne del Sultano sul Caucaso ristagnano, di quelli per cui il Conestabile di Montmorency fallisce nelle sue tecniche di governo della Francia o di quelli per cui don Giovanni d'Austria vince a Lepanto, ad esempio, vi \u00e8 sempre il richiamo alle acquisizioni conoscitive della prima parte, in ordine agli elementi naturali (stasi degli eserciti durante la cattiva stagione), sociali (espressi nei ceti in lotta nella guerra di religione in atto in Europa) e tecnologici (competenza migliore dell'arsenale marittimo veneziano).\n\"Civilt\u00e0 materiale, economia e capitalismo, XV-XVIII secolo\".\nL'anno 1979 segna il secondo picco nella carriera editoriale di Fernand Braudel. In questo lavoro, Braudel difende in particolare l'idea che il capitalismo non \u00e8 un'ideologia ma un sistema economico elaborato gradualmente da un gioco di strategia di poteri. Braudel nei tre volumi di \"Civilt\u00e0 materiale, economia e capitalismo, XV-XVIII secolo\" (1979), un ampio studio del capitalismo preindustriale a livello mondiale, si sofferma sui temi economici che avevano interessato gli storici degli \"Annales\" negli anni 30 ma che erano stati trascurati da questa scuola. Non si tratta di una ricerca originale ma piuttosto di una sintesi del grande lavoro svolto da molti studiosi, lavoro in parte da aggiornare. Braudel preferisce il dettaglio descrittivo piuttosto che la costruzione teoretica, evita tutte le teorie economiche, e usa i dati statistici come illustrazione piuttosto che come strumento di analisi.\nBraudel sostiene che i capitalisti sono stati tipicamente dei monopolisti, ma non, come si ritiene normalmente, degli imprenditori che operano in mercati dove vale la libera concorrenza. Egli sostiene che i capitalisti non crearono specializzazioni n\u00e9 usarono liberi mercati. Egli quindi si differenzia profondamente dalle interpretazioni sia dei liberali alla Adam Smith sia di Marx. Nella visione di Braudel, sotto il capitalismo, lo Stato ha servito e serve come garante dei monopolisti piuttosto che come protettore della libera concorrenza come viene comunemente dipinto. Egli disse che i capitalisti hanno avuto dalla loro parte il potere e l'astuzia, e con queste armi si sono schierati contro la maggioranza della popolazione. Pochi storici hanno seguito questa indicazione a eccezione di Immanuel Wallerstein.\n\"Grammatica delle civilt\u00e0\".\nIn quest'opera apparsa nel 1987, Braudel descrive in modo preciso le mentalit\u00e0, le identit\u00e0 e le particolarit\u00e0 specifiche di ogni civilt\u00e0 nel mondo (civilt\u00e0 arabo-islamica, cinese, mongola, indiana, africana, europea...).\nLa rivista \"Annales\".\nProseguendo l'opera del cofondatore della rivista, Lucien Febvre, dirige dal 1946 al 1968 la rivista \"Annales\", pubblicando articoli di Roland Barthes, Emmanuel Le Roy Ladurie e Georges Duby."}
{"id": "74391", "revid": "339392", "url": "https://it.wikipedia.org/wiki?curid=74391", "title": "Yimou Zhang", "text": ""}
{"id": "74392", "revid": "339392", "url": "https://it.wikipedia.org/wiki?curid=74392", "title": "Y\u00ecm\u00f3u Zh\u0101ng", "text": ""}
{"id": "74394", "revid": "125766145", "url": "https://it.wikipedia.org/wiki?curid=74394", "title": "Campionato italiano di pallavolo maschile", "text": "Il Campionato italiano di pallavolo maschile \u00e8 una manifestazione sportiva annuale e nazionale, articolata su diverse categorie, organizzata in Italia da diversi organi federali. Il massimo torneo nazionale professionistico \u00e8 la Serie A, organizzato dalla Lega Pallavolo Serie A su mandato della Federazione Italiana Pallavolo (FIPAV) e articolata su tre livelli, A1, A2 e A3. La vincitrice del campionato di Serie A1 \u00e8 detentrice dello scudetto e del titolo di Campione d'Italia.\nL'organizzazione del campionato di Serie B \u00e8 invece affidata alla Lega Nazionale Pallavolo; la Serie C e la D sono gestite dai comitati regionali della FIPAV. Infine, i tornei minori di Prima, Seconda e Terza Divisione e di libera iscrizione sono organizzati dai comitati provinciali FIPAV.\nLe societ\u00e0 pallavolistiche partecipano ai diversi campionati a seconda dei diritti sportivi ottenuti nella precedente stagione; tra un'annata e l'altra i titoli sportivi dei campionati nazionali e regionali possono essere ceduti o scambiati con quelli di altre societ\u00e0. Al contrario di quanto avviene in altre discipline sportive, ogni societ\u00e0 pu\u00f2 detenere diritti sportivi e partecipare (con atleti diversi) a pi\u00f9 campionati a patto che, dalla Serie A alla D, non siano contigui tra di loro.\nStruttura.\nDalla stagione 2019-2020, i campionati italiani di pallavolo maschile sono cos\u00ec suddivisi:\nSerie A.\nLa Serie A \u00e8 il principale torneo nazionale, diviso in Serie A1 e A2, rispettivamente primo e secondo livello del campionato italiano di pallavolo. Le squadre partecipanti alla manifestazione (attualmente 30, 14 per la A1 e 16 per la A2) sono riunite dal 7 giugno 1987 nella Lega Pallavolo Serie A, che ha sede a Bologna in via Rivani, 6.\nSerie A1.\nLa Serie A1, che dal 2000 raccoglie 14 squadre, si compone di due fasi:\nLe prime otto squadre classificate al termine del girone d'andata guadagnano la qualificazione alla Coppa Italia di Serie A1, competizione alla quale viene abbinata la manifestazione itinerante \"Volley Land\".\nLe squadre che meglio si comportano in campionato e coppa ottengono la qualificazione alle competizioni europee per la stagione successiva: la squadra Campione d'Italia, la vincitrice della \"Regular Season\" e la vincitrice della Coppa Italia sono qualificate in Champions League, qualora una squadra vinca 2 o 3 dei titoli appena menzionati vengono \"ripescate\" la perdente della finale scudetto e successivamente la meglio classificate in regular season tra le semifinaliste; accede alla Coppa CEV la perdente la finale scudetto oppure la meglio classificate in regular season tra le semifinaliste; viene ammessa alla Challenge Cup la squadra vincitrice di apposito playoff.\nSerie A2.\nLa Serie A2, che dal 1989 \u00e8 strutturata su girone unico e dal 2003 raccoglie 16 squadre, si compone anch'essa di due fasi:\nLe prime otto squadre classificate al termine del girone d'andata guadagnano la qualificazione alla Coppa Italia di Serie A2, che prevede che la Final Four venga disputata in una sede predefinita.\nSerie B.\nLa Serie B \u00e8 un campionato nazionale organizzato dalla FIPAV. Dalla stagione 2016-17 sostituisce i campionati di Serie B1 e Serie B2. Vi prendono parte 112 squadre che sono suddivise secondo criteri di vicinanza geografica in 8 gironi da 14 squadre ciascuno. Le squadre che vi partecipano sono raggruppate nella Lega Nazionale Pallavolo Serie B, che ha sede a Burago di Molgora, in provincia di Monza e Brianza. La Serie B si articola in due fasi:\nSerie C.\nIl campionato di Serie C \u00e8 organizzato dai Comitati Regionali della FIPAV. \u00c8 articolato su gironi composti da squadre di una stessa regione, ad eccezione delle societ\u00e0 aventi sede in Valle d'Aosta, unificata da questo punto di vista con il Piemonte, e in Molise, che trovano il loro spazio nei gironi dell'Abruzzo.\nOgni Comitato Regionale stabilisce i calendari dei gironi di propria competenza e i criteri per la promozione anche attraverso play-off. I Comitati Regionali stabiliscono inoltre le retrocessioni in Serie D.\nSerie D.\nCome il campionato di Serie C, anche quello di Serie D \u00e8 organizzato dai Comitati Regionali della FIPAV. Anche in questo caso, le squadre della Valle d'Aosta vengono inserite nei gironi piemontesi.\nOgni Comitato Regionale stabilisce il numero delle squadre del proprio territorio partecipanti al campionati e il numero di gironi in cui queste vengono suddivise (orientativamente le societ\u00e0 sono circa il doppio di quelle che prendono parte alla Serie C), oltre al numero delle promozioni in C e il numero delle retrocessioni in Prima Divisione.\nCampionati provinciali.\nLa Prima Divisione, la Seconda Divisione e la Terza Divisione sono campionati organizzati dai Comitati Provinciali della FIPAV, i quali stabiliscono, a seconda della quantit\u00e0 e della qualit\u00e0 del movimento pallavolistico zonale, il numero di gironi, di squadre partecipanti in ciascuno di essi, le promozioni e retrocessioni tra una divisione e l'altra.\nIl campionato di terza divisione organizzato da ciascun Comitato Provinciale accoglie, oltre alle squadre che detengono il diritto sportivo per tale serie, le squadre delle societ\u00e0 al primo anno di affiliazione."}
{"id": "74397", "revid": "277947", "url": "https://it.wikipedia.org/wiki?curid=74397", "title": "Art Nouveau", "text": "L'Art Nouveau, noto in Italia anche come stile floreale, stile \"Liberty\" o arte nuova, fu un movimento artistico e filosofico che si svilupp\u00f2 tra la fine dell'800 e il primo decennio del 1900 e che influenz\u00f2 le arti figurative, l'architettura e le arti applicate. Il movimento \"Liberty\" ebbe massima diffusione durante l'ultimo periodo della cosiddetta \"Belle \u00c9poque\".\nIl nome \"Art Nouveau\" (\"arte nuova\") fu coniato in Francia, nazione nella quale il movimento era noto anche come \"Style Guimard\", \"Style 1900\" o \"\u00c9cole de Nancy\" (per gli oggetti d'arte); anche in Gran Bretagna fu noto come \"Art Nouveau\" insieme con le definizioni in lingua di \"Modern Style\" o \"Studio Style\", mentre in Germania prese il nome di \"Jugendstil (stile giovane)\", in Austria \"Sezessionstil (Secessione)\", nei Paesi Bassi \"Nieuwe Kunst\" (traduzione di \"Art Nouveau\" in olandese), in Polonia \"Secesja\", in Svizzera \"Style sapin\" o \"Jugendstil\", in Serbia e Croazia \"Secesija\", in Russia \"Modern\" e, in Spagna, \"Arte Joven\" (arte giovane), o pi\u00f9 frequentemente, \"Modernismo\".\nStoria.\nL'espressione \u00abArt Nouveau\u00bb fu utilizzata per la prima volta da Edmond Picard nel 1894 nella rivista belga \"L'Art moderne\" per qualificare la produzione artistica di Henry van de Velde. Tuttavia il nome era stato coniato dallo stesso Henry van de Velde insieme con i suoi connazionali Victor Horta, Paul Hankar e Gustave Serrurier-Bovy. \nL'Art Nouveau si configur\u00f2 come stile ad ampio raggio, che abbracciava i pi\u00f9 disparati campi: architettura, decorazione d'interni e urbana, gioielleria, mobilio e tessuti, utensili e oggettistica, illuminazione, arte funeraria.\nIl movimento trae le sue origini dall'estetismo anglosassone delle Arts and Crafts, che aveva posto l'accento sulla libera creazione dell'artigiano come unica alternativa alla meccanizzazione e alla produzione in serie di oggetti di dubbio valore estetico. L'Art Nouveau, rielaborando questi assunti, apr\u00ec la strada al moderno design e all'architettura moderna.\nUn punto importante per la diffusione di quest'arte fu l'Esposizione svoltasi a Parigi nel 1900, nella quale il nuovo stile trionf\u00f2 in ogni campo. Ma il movimento si diffuse anche attraverso altri canali: la pubblicazione di nuove riviste, come \"L'art pour tous\", e l'istituzione di scuole e laboratori artigianali. \nL'Art Nouveau, con le grandi esposizioni, si afferm\u00f2 nelle grandi capitali come Parigi, dove l'architetto Hector Guimard progett\u00f2 le stazioni per la metropolitana, Berlino, dove nel 1898 nacque la secessione attorno alla figura di Munch, e Vienna, dove gli architetti della secessione diedero un nuovo aspetto alla citt\u00e0. Il nuovo stile si afferm\u00f2 tuttavia anche nelle citt\u00e0 di provincia pi\u00f9 dinamiche, dove assunse un carattere pi\u00f9 spiccatamente antiaccademico con elementi di ribellione e provocazione. A Monaco, Darmstadt e Weimar in Germania le secessioni spesso assunsero una sfumatura antiprussiana, in contrapposizione anche allo scenografico e pomposo stile \"guglielmino\"; a Bruxelles, dove si ebbero le prime manifestazioni mature del nuovo movimento, ebbero un ruolo importante l'ambiente socialista e l'esigenza di uscire dall'ombra della grande e lontana Parigi.\nIl caso di citt\u00e0 come Nancy, Glasgow, Chicago \u00e8 leggermente differente: sono citt\u00e0 che subiscono in quegli anni un veloce sviluppo industriale e demografico che porta ad accogliere, nella loro espansione, le nuove tendenze artistiche. Stessa situazione per una citt\u00e0 come Barcellona, a cui per\u00f2 si aggiunse il fattore nazionalistico che in un certo senso accomun\u00f2 il modernismo catalano alle espressioni dello Jugendstil in Finlandia.\nInoltre, bench\u00e9 il movimento dell'Art Nouveau si ponesse in rottura con la tradizione accademica, non furono estranei i motivi dell'arte tradizionale del posto, che furono accolti pi\u00f9 o meno ovunque, soprattutto a Barcellona, Monaco e in Finlandia.\nTra le citt\u00e0 italiane di maggior importanza nella storia dell'Art Nouveau si possono citare Torino, Milano, Catania e Palermo.\nLo \"stile moderno\" in Italia.\nLo \"stile floreale\" ebbe la sua prima testimonianza in Italia a Palermo a fine Ottocento e nel 1902 all'Esposizione internazionale d'arte decorativa moderna di Torino, in generale alle esposizioni italiane di quegli anni. Tuttavia la definizione di quello stile oscillava in descrizioni diverse, denotando la grande variet\u00e0 di interpretazioni stilistiche che lo stile moderno assommava in s\u00e9. Scriveva nel 1906, a margine dell'esposizione di Milano, il critico d'arte Ugo Ojetti: \nAncora, nel tentativo di dare una definizione pi\u00f9 precisa dello stile nuovo, il professor Renzo Canella scriveva nel 1914 per Hoepli: \nCaratteristiche.\nL'Art Nouveau, con le sue linee ornamentali e dinamiche, costitu\u00ec un autentico tentativo di riforma di vita. Questo movimento si rafforz\u00f2 sulla scia di altri movimenti precedenti, primo fra tutti l\"Arts and Crafts\" inglese; la corrente riformista volle proporsi come risposta alle conseguenze negative dell'industrializzazione, proponendo un ritorno alla natura e l'adesione a uno stile di vita sano. I movimenti riformisti trovarono fondamento ai loro principi in teorie biologiche, concezioni filosofiche della vita cos\u00ec come in dottrine spirituali occultiste. Da queste basi nacque il Modernismo artistico.\nNuove pubblicazioni (manifesti di mostre d'arte, periodici del settore) - come ad esempio \"Ver Sacrum\", la rivista della Secessione Viennese, e \"Voln\u00e9 Sm\u011bry\" (Libere Direzioni) legata all'associazione Spolek M\u00e1nes di Praga - divennero l'espressione di una trasformazione di criteri estetici. L'Art Nouveau trov\u00f2 la fonte primaria dell'ispirazione nella natura, di cui gli artisti ammiravano la perfezione formale, l'aspetto sfuggente e la forza dinamica e vitale. Motivi floreali e zoomorfici si diffusero cos\u00ec in tutte le arti applicate: mobili, manufatti in metallo, vetri e ceramiche. Le linee sinuose e dinamiche incarnano una visione vitalistica del mondo inteso come fenomeno creativo eterno e naturale nell'ambito di una continua rigenerazione organica. Inoltre gli artisti poterono avere un approccio scientifico alla natura grazie anche al microscopio, alla microfotografia e ai raggi X.\nNei circoli artistici si diffuse un vivo interesse per la teosofia, dottrina che fonda la cognizione dei poteri spirituali occulti su uno studio comparativo dei sistemi religiosi del mondo (ispirati dalle teorie dell'occultista Helena Blavatsky). Tra i seguaci delle dottrine occultiste incontriamo il ceco Alfons Mucha e gli artisti Simbolisti del gruppo \"Sursum\". Attraverso le scienze esoteriche e le sedute spiritiche si tentava di svelare i pi\u00f9 reconditi misteri dell'esistenza.\nIn questo nuovo contesto culturale, nacque anche un nuovo senso dell'indipendenza e dell'emancipazione femminile, una femminilit\u00e0 al di fuori dei canoni, sfida al vecchio conservatorismo morale. Immagini dalla carica erotica pi\u00f9 o meno esplicita venivano proiettate su rappresentazioni idealizzate ed eroicizzanti di cantanti d'opera o attrici famose come Sarah Bernhardt o anche cantanti e ballerine di cabaret, incarnanti l'immagine della \"femme fatale\".\nPittura.\nUna delle caratteristiche pi\u00f9 importanti dello stile \u00e8 l'ispirazione alla natura, di cui studia gli elementi strutturali, traducendoli in una linea dinamica e ondulata, con tratto \u00aba frusta\u00bb. Semplici figure sembravano prendere vita ed evolversi naturalmente in forme simili a piante o fiori.\nCome movimento artistico l'Art Nouveau possiede alcune affinit\u00e0 con i pittori Preraffaelliti e Simbolisti, e alcune figure come Aubrey Beardsley, Alfons Mucha, Edward Burne-Jones, Gustav Klimt e Jan Toorop possono essere collocate in pi\u00f9 di uno di questi stili. Diversamente dai pittori simbolisti, tuttavia, l'Art Nouveau possedeva un determinato stile visivo; e al contrario dei Preraffaelliti che prediligevano rivolgere lo sguardo al passato, l'Art Nouveau si formalizzava nell'adoperare nuovi materiali, superfici lavorate, e per l'astrazione al servizio del puro design.\nArchitettura.\nL'Art Nouveau in architettura e design degli interni super\u00f2 lo storicismo eclettico che permeava l'et\u00e0 vittoriana. Gli artisti dell'Art Nouveau selezionarono e modernizzarono alcuni tra gli elementi del Rococ\u00f2, come le decorazioni a fiamma e a conchiglia, al posto dei classici ornamenti naturalistici vittoriani. Prediligevano invece la Natura per fonte di ispirazione ma ne stilizzarono evidentemente gli elementi e ampliarono tale repertorio con l'aggiunta di alghe, fili d'erba, insetti. &lt;br&gt;In definitiva il carattere pi\u00f9 rivoluzionario della ricerca architettonica fu la completa rinuncia all'ordine architettonico che nonostante alcuni sperimentalismi aveva conservato per tutto il XIX secolo il proprio ruolo dominante in tutto il panorama architettonico, non soltanto accademico. Tale rinuncia ebbe un carattere permanente e continuer\u00e0 nel protorazionalismo e nel razionalismo.\nDesign e artigianato.\nCaratteristiche: le forme organiche, le linee curve, con ornamenti a predilezione vegetale o floreale. Le immagini orientali, soprattutto le stampe giapponesi, con forme altrettanto curvilinee, superfici illustrate, vuoti contrastanti, e l'assoluta piattezza di alcune stampe, furono un'importante fonte di ispirazione. Alcuni tipi di linee e curve divennero dei clich\u00e9, poi adoperati dagli artisti di tutto il mondo. Altro fattore di grande importanza \u00e8 che l'Art Nouveau non rinneg\u00f2 l'uso dei macchinari come accadde in altri movimenti contemporanei, come quello di Arts and Crafts, ma vennero usati e integrati nella creazione dell'opera. In termini di materiali adoperati la fonte primaria furono certamente il vetro e il ferro battuto, portando a una vera e propria forma di scultura e architettura.\nNel settore dell'arredo e della produzione di mobili si distinsero i francesi Eug\u00e8ne Vallin, Hector Guimard, Louis Majorelle, l'austriaco Josef Hoffmann, l'italiano Carlo Bugatti, il britannico Charles Rennie Mackintosh, lo spagnolo Antoni Gaud\u00ed, unitamente ai gi\u00e0 citati belgi Victor Horta, Paul Hankar, Gustave Serrurier-Bovy, Henry van de Velde le cui opere influenzarono una pi\u00f9 vasta platea di ebanisti attivi a livello locale (Auguste Metg\u00e9, ecc.).\n Anche in Italia il \"Liberty\" si afferm\u00f2 nel disegno degli arredi; all'Esposizione internazionale di Milano del 1906 furono presentate numerose soluzioni di arredamento anche per alberghi che Ercole Arturo Marescotti descriveva cos\u00ec: \u00abCome stile predomina il \"nouveau\", camuffato talvolta in Enrico II, innestato al \"Liberty\" con una leggera punta al floreale. Questo \"nouveau style\" si attaglia certo ottimamente agli arredi degli alberghi, come pare in trionfo nei Comitati delle esposizioni italiane. Certo non richiede studi soverchi in disegnatori, genialit\u00e0 di scultori in legno, dovizia di legname. Ha un\u2019apparenza simpatica, piacevole, gaia. Viola serenamente le antiche leggi di armonia e di statica, ma non ve lo fa capire. Il canterano scivola verso l'armadio e vi si fonde; le gambe dei tavolini disegnano dogli \"Y\" e delle \"K\", allarmandosi sulla loro stabilit\u00e0, ma l\u2019aria circola liberamente e la polvere non si arresta e feconda parassiti in troppo classici rabeschi\u00bb.\nLa lavorazione del vetro fu un campo in cui questo stile trov\u00f2 una libera e grandiosa forma espressiva come i lavori di Louis Comfort Tiffany a New York o di \u00c9mile Gall\u00e9 e i fratelli Daum a Nancy in Francia.\nIn gioielleria l'Art Nouveau ne rivitalizz\u00f2 l'arte, con la natura come principale fonte di ispirazione, arricchita dai nuovi livelli di virtuosismo nella smaltatura e nell'introduzione di nuovi materiali, come opali o pietre semipreziose. L'aperto interesse per l'arte giapponese e l'ancora pi\u00f9 specializzato entusiasmo per la loro abilit\u00e0 nella lavorazione dei metalli, promosse nuove tematiche e approcci agli ornamenti. Per i primi due secoli l'accento fu posto sulle gemme, specialmente sul diamante, e il gioielliere o l'orafo si occupavano principalmente di incastonare pietre, per un loro vantaggio puramente economico. Ma ora stava nascendo un tipo di gioielleria completamente differente, motivato pi\u00f9 da un artista-designer che da un gioielliere in sola qualit\u00e0 di incastonatore di pietre preziose.\nFurono i gioiellieri di Parigi e Bruxelles che crearono e definirono l'Art Nouveau in gioielleria, e fu in queste citt\u00e0 che vennero creati gli esempi pi\u00f9 rinomati. La critica francese dell'epoca fu concorde nell'affermare che la gioielleria stava attraversando una fase di trasformazione radicale, e che il disegnatore di gioielli francese Ren\u00e9 Lalique ne era il fulcro. Lalique glorific\u00f2 la natura nella sua arte, estendendone il repertorio per includere nuovi aspetti \u2014 libellule o erba\u2014, ispirati dall'incontro tra la sua intelligenza e l'arte giapponese.\nI gioiellieri si dimostrarono molto acuti nel richiamarsi con il nuovo stile a una nobile tradizione guardando indietro, al Rinascimento, con i suoi monili in oro lavorato e smaltato, e la visione del gioielliere come artista prima che artigiano. Nella maggior parte delle opere di quel periodo le pietre preziose retrocessero in un secondo piano. I diamanti furono per lo pi\u00f9 utilizzati con un ruolo secondario, accostati a materiali meno noti come il vetro, l'avorio e il corno.\nLetteratura e musica.\nNel campo letterario, i caratteri pi\u00f9 importanti sono: il preziosismo, l'esotismo, l'allusione a mondi del passato, a mondi ormai scomparsi (il Medioevo cavalleresco, le corti dei re Luigi in Francia, le monarchie cinesi e giapponesi, o luoghi immaginari), l'opposizione al positivismo e l'interesse verso la teosofia. Nella narrativa, rigetta il realismo optando per la novella storica e il racconto di esperienze di allucinazioni e pazzia, sotto l'influenza anche della psicoanalisi, per la descrizione di raffinati ambienti di Boemia, introducendo il personaggio della donna fatale che conduce gli uomini al piacere e alla morte.\nIn questa direzione si colloca anche l'esperienza musicale wagneriana, che soprattutto nel dramma mistico \"Parsifal\", sua ultima opera, successiva alla tetralogia de \"L'anello del Nibelungo\", preannuncia i caratteri dell'Arte Nuova, sia come linguaggio musicale, sia come soggetto, che come scenografia. Alcuni critici quali Rubens Tedeschi e alcuni libri come il \"Dizionario dell'Opera\" di Piero Gelli affermano che la suggestione scenografica del secondo atto (il giardino di Klingsor) influenz\u00f2 in qualche modo la nascita del cosiddetto \u201cstile floreale\u201d. Come scrisse Claude Debussy - che pochi anni pi\u00f9 tardi si distinse come protagonista sulla scena musicale dell'Art Nouveau e dell'Impressionismo - \u201cil \"Parsifal\" \u00e8 uno dei pi\u00f9 bei monumenti sonori che siano stati elevati alla gloria della musica\u201d.\nPatrimoni dell'umanit\u00e0 dell'UNESCO.\nVari monumenti Liberty, grazie al loro valore culturale, sono stati riconosciuti dall'UNESCO nell'elenco dei patrimoni dell'umanit\u00e0: il centro storico di Riga, con \u201cla pi\u00f9 bella collezione di edifici Art Nouveau in Europa\u201d, nella lista per la \u201cqualit\u00e0 e quantit\u00e0 della sua architettura Art Nouveau/Jugendstil\u201d; quattro delle case di Bruxelles progettate da Victor Horta come \u201copere del genio creativo umano\u201d, \u201cesempi eccezionali di arte e architettura Liberty che brillantemente illustrano il passaggio dal XIX al XX secolo di arte, pensiero e societ\u00e0\u201d; e i lavori di Antoni Gaud\u00ed. Alcune testimonianze, anche notevoli, di arte e architettura floreale, sono presenti in altri beni mondiali inclusi dall'UNESCO, tra i numerosi centri storici di Istanbul, Venezia, Napoli, Roma, Firenze, Siracusa, Rio de Janeiro, Citt\u00e0 del Messico, Praga, Graz, Salisburgo, L'Avana, Oporto, Tbilisi, Salamanca, Valpara\u00edso e San Pietroburgo.\nPrincipali esponenti dell'Art Nouveau.\nTra i protagonisti dell'Art Nouveau \u00e8 possibile citare:\nLetteratura contemporanea o legata all'Art Nouveau.\nSi espresse principalmente nella fine del decadentismo e dell'estetismo, nelle avanguardie come il futurismo e l'espressionismo e sotto l'influenza della psicoanalisi di Sigmund Freud (es. il primo surrealismo in letteratura). I principali letterati influenzati dall'estetica e dallo stile artistico del periodo Nouveau furono:"}
{"id": "74398", "revid": "125153181", "url": "https://it.wikipedia.org/wiki?curid=74398", "title": "Carlo Cassola", "text": "Si affaccia alla letteratura all'incirca all'inizio della seconda guerra mondiale, dopo la prosa d'arte, esperienza a lui estranea, accanto all'ermetismo. Dell'ermetismo accoglieva il gusto dell'essenzialit\u00e0, della poesia come assoluto, anche nella prosa (al di fuori dunque del \u00abresoconto\u00bb, della psicologia, delle determinazioni ideologiche e culturali sentite come ingombranti rispetto alla pura intelligenza spirituale del vivere), che egli interpretava, nel campo narrativo suo proprio, come attenzione esclusiva all'esistenziale.\nBiografia.\nLe origini familiari e la fanciullezza.\nCassola nacque a Roma, nel quartiere Case Rosse, il 17 marzo del 1917, ultimogenito dei cinque figli di Garzia Cassola (1869-1955), giornalista e traduttore originario di Borgo Val di Taro (in provincia di Parma) ma da molti anni trapiantato in Toscana (Grosseto), e di Maria Camilla Bianchi, originaria di Volterra (in provincia di Pisa). Il nonno paterno, Carlo, era un magistrato e fervente patriota italiano che aveva partecipato alle dieci giornate di Brescia ed era poi stato esule in Svizzera per sfuggire alle numerose condanne; a Risorgimento concluso era poi diventato presidente del tribunale di Volterra, dove si era sposato, gi\u00e0 cinquantaduenne, con Rosa Belli. Cos\u00ec scriveva Carlo Cassola nel 1966 in una lettera indirizzata a Indro Montanelli\nIl padre, invece, era stato un militante socialista e redattore dell\"'Avanti!\", al tempo sotto la direzione di Leonida Bissolati: \u00abMio padre era un uomo dell'800. Io lo ricordo cos\u00ec, e non credo di ricordarlo male. Non si rendeva conto che nel nostro secolo i problemi erano cambiati. Non si rendeva conto soprattutto che il nazionalismo avrebbe fatto solo del male e, nell'era atomica, un male irreparabile\u00bb.\nLa fanciullezza di Cassola \u00abnon era quella di un bambino, di un ragazzo felice\u00bb; la causa della sua infelicit\u00e0 pu\u00f2 farsi risalire al fatto che, avendo fratelli molto pi\u00f9 grandi di lui, si sentisse un po' nella situazione di figlio unico per i genitori; si aggiungano inoltre la sua indole, che lo induceva all'isolamento, il suo scarso spirito di iniziativa e la fervida immaginazione, che sar\u00e0 negli anni giovanili la sua dote dominante. Come Cassola stesso scriver\u00e0 nei suoi \"Fogli di diario\", \u00ab... bastava un nome a emozionarlo, a mettergli in moto la fantasia, col risultato di allontanargli spesso e deprezzargli tutto ci\u00f2 che sapeva di reale e obbediva a ragioni pratiche.\u00bb\nSempre nei \"Fogli di diario\" egli ci lascer\u00e0 testimonianza di questo suo particolare modo di sentire, e infatti per lui aveva un senso, pi\u00f9 di quello che vedeva, ci\u00f2 che apprendeva indirettamente, magari solamente grazie all'evocazione di un nome. \u00abUna volta mio fratello [...] disse qualcosa a proposito di un tale che andava tutti i giorni a Settecamini. Venni a sapere che Settecamini era vicino a Roma. Ora Roma mi pareva una citt\u00e0 morta, appunto perch\u00e9 ci stavo. Malgrado ci\u00f2, quella borgata divenne per me un posto meraviglioso. Ci fantasticai per mesi. Settecamini! Non era un puro nome, si associava ad esso l'immagine di quel tale che ci andava in motocicletta. Ma supponiamo che mio fratello mi avesse detto: andiamo a Settecamini. Che magari mi avrebbe proposto di andare in motocicletta. Credo che avrei rifiutato. Perch\u00e9? Perch\u00e9 sapevo in partenza che sarebbe stata una delusione. La Settecamini vista con i miei occhi non avrebbe mai posseduto l'incanto della Settecamini evocata dalle parole di mio fratello\u00bb.\nCarlo si rifugiava volentieri nei libri, che, gi\u00e0 prima che imparasse a leggere, lo attiravano molto. \u00abI libri mi attirarono quando ancora non sapevo leggere. Due voluminosi trattati di zoologia furono tra i primi a capitarmi fra le mani: uno era dedicato ai \"Mammiferi\", l'altro agli \"Uccelli\"\u00bb. Pi\u00f9 tardi, quando ormai aveva acquisito la padronanza della lettura, lesse appassionatamente i romanzi d'avventura di Salgari e di Verne, che gli permettevano di immaginare vasti spazi geografici e incontri straordinari; legger\u00e0 anche le \"Poesie\" del Carducci, che gli riportavano alla mente le immagini della Toscana, con la Maremma, il Chiarone, la Torre di Donoratico ed i cipressi di Bolgheri.\nL'educazione scolastica e le prime esperienze.\nL'educazione scolastica del futuro scrittore fu regolare, anche se l'esperienza della scuola verr\u00e0 in seguito considerata un fallimento, tanto da fargli scrivere, nel 1969, \u00abScuola di criminalit\u00e0, ecco cos'\u00e8 la scuola oggi, non solo da noi ma dappertutto. E la colpa risale alla cultura laica o religiosa che sia. A questa grande spacciatrice di droghe; a questo autentico oppio del popolo\u00bb.\nNel 1927 Cassola cominci\u00f2 a frequentare il liceo-ginnasio Torquato Tasso e nel 1932 s'iscrisse al liceo classico Umberto I, ma di quegli anni ricordava Pascoli quale sua unica lettura e che dai classici e dal modo in cui gli venivano insegnati ebbe solamente \"disgusto\". Per scoprire il piacere della letteratura e sentirla come una cosa viva, dovr\u00e0 scoprire gli scrittori contemporanei, da solo o con l'aiuto di qualche amico. \u00c8 quello l'anno in cui Riccardo Bacchelli pubblica \"Oggi, domani e mai\", Antonio Baldini \"Amici miei\" e Leonida R\u00e9paci \"I fratelli Rupe\", tutti libri che il giovane Cassola riesce a procurarsi.\nCassola negli anni del liceo frequent\u00f2 i figli di Mussolini (era compagno di classe di Vittorio), Ruggero Zangrandi e Mario Alicata, e collabor\u00f2 a una rivista studentesca, \"La penna dei ragazzi\", fondata proprio da Vittorio. La rivista, che prese nel 1934 il nome di \"Anno XII\" per celebrare l'et\u00e0 fascista, termin\u00f2 con \"Anno XIII\", quando ormai i suoi promotori avevano finito il liceo. Fu proprio nel numero del 10 gennaio 1935 di \"Anno XIII\" che Cassola ebbe il primo riconoscimento come scrittore, anzi di poeta.\nNel 1933 assist\u00e9, nel cinema del quartiere dove viveva a Roma, alla prima proiezione del film \"\u00c0 nous la libert\u00e9\" di Ren\u00e9 Clair, determinante per la sua maturazione artistica: \u00ab... cominciai a guardare il film con crescente interesse. Senza che me ne fossi accorto, ero mutato e avevo cominciato a guardare le cose in altro modo. Fu Piero Santi a farmelo capire: molto pi\u00f9 tardi, nel luglio del 1935. Io ero un passatista; fu lui a farmi capire la bellezza dell'arte moderna\u00bb.\nL'adesione al Movimento Novista Italiano.\nIl 16 marzo 1933 Zangrandi, insieme con Vittorio Mussolini (che per\u00f2 presto si ritirer\u00e0) e altri cinque adolescenti, tra cui il quindicenne Cassola, aveva fondato un movimento che venne denominato \u00abNovismo\u00bb di dissidenza giovanile antifuturista e che ebbe nel maggio il suo \"Manifesto\"; la presa di posizione suscit\u00f2 immediatamente aspre reazioni sul settimanale \u00abFuturismo\u00bb per le inevitabili implicazioni sul rapporto tra arte e politica e la pretesa dei futuristi di essere gli unici depositari della concezione di arte nel fascismo.\nI giovani novisti risposero immediatamente ribadendo come sfida i loro principi e dichiarandosi un movimento di idee aperto a tutti i campi dell'attivit\u00e0 umana e che rifiutava pregiudizi di ogni tipo. Cassola non solo partecipava alle riunioni dei novisti, ma le ospitava nella sua casa di via Clitunno a Roma, come ci racconta Ruggero Zangrandi, \u00abDalle prime adunate tenute in casa mia si era passati alle riunioni semiclandestine nella cantina di Carlo Cassola, in via Clitunno a Roma: un simbolo o, forse, la suggestione delle societ\u00e0 carbonare, cui cominciavamo a ispirarci\u00bb e ancora \u00abCi proponevamo di affrontare problemi filosofici e ideologici di ogni sorta, discettavamo intorno alla pace, all'ordine sociale e internazionale, alla questione religiosa (eravamo ferocemente anticlericali) a quella sessuale, ecc.\u00bb\nIn quello stesso anno i giovani novisti decidono di prendere contatto con il mondo operaio: \u00abAvevamo sedici o diciassette anni quando una inconscia smania di conoscere da vicino \"i fratelli oppressi\", di legarci con loro per una \"rivolta sociale\" che non aveva ancora, per noi, definizione politica ci spingeva ad andarli a cercare. Pietro Gadola, Carlo Cassola, Enzo Molajoni e io ci vestivamo a quel tempo dei nostri abiti pi\u00f9 malandati e, con la barba incolta e i capelli in disordine, ci avventuravamo per i quartieri popolari di Roma, a tarda sera. Entravamo nelle osterie, nei luoghi pi\u00f9 abbietti, timorosi e schifati. Ci capitava di imbatterci in gente strana, che la nostra fantasia, nutrita di letture russe, coloriva subito di nichilismo\u00bb. Nel 1935, mentre nel paese stavano maturando grandi avvenimenti che porteranno alla guerra d'Etiopia, Cassola si iscrive alla Facolt\u00e0 di Legge dell'Universit\u00e0 di Roma dimostrando scarso entusiasmo per la guerra.\nNell'autunno di quello stesso anno, insieme a Cancogni e Giuseppe Lo Presti, Cassola d\u00e0 vita ad uno dei vari nuclei antifascisti e alla fine dell'anno partecipa al congresso tenuto dai gruppetti minoritari antifascisti, dei quali fanno parte anche Mario Alicata, Bruno Zevi, Marcello Merlo, Giulio Marini, Pietro Gadola. Ben presto per\u00f2 la polizia individua i loro movimenti e cerca di farli rientrare ai Gruppo universitario fascista (GUF). Nasce in questo periodo l'amicizia con lo scrittore Piero Santi, cugino da parte della madre, con il quale intrattiene una fitta corrispondenza e al quale invia alcune sue poesie per averne un giudizio.\nSotto la guida del cugino la vocazione letteraria di Cassola viene a consolidarsi e anche la scelta delle letture a farsi pi\u00f9 raffinata. Scrive Cassola: \u00abLe nostre conversazioni s'erano svolte in luglio, al mare; in agosto, in campagna, decisi di diventare uno scrittore. Fu un periodo di letture frenetiche, perch\u00e9 Piero mi aveva detto che bisognava leggere almeno Huxley, Lawrence, D\u00f6blin e Dos Passos\u00bb. Nel 1936 Cassola lascer\u00e0, insieme all'amico d'infanzia Manlio Cancogni, il gruppo dei novisti e scioglier\u00e0 il piccolo partito che aveva fondato.\nConosce Rosa Falchi, nativa di Cecina, e si fidanza regolarmente. Sempre con Cancogni fa la sua prima esperienza giornalistica fondando un giornalino scolastico, intitolato \"Il pellicano\", dedicato alla storia della letteratura e pubblicher\u00e0 il suo primo scritto in prosa sulla \"Gazzetta di Messina\" intitolato \"Grande adunata\". Sar\u00e0 questo anche l'anno delle letture decisive per la sua formazione. Legger\u00e0 con passione soprattutto Joyce e proprio dalla scoperta di Joyce nascer\u00e0 la prima formulazione della sua poetica: \nAll'inizio del 1937 prover\u00e0 a cimentarsi anche con il cinema scrivendo il soggetto surrealista di un cortometraggio, \"Alla periferia\" che verr\u00e0 prodotto dal Cineguf di Roma e verr\u00e0 preso in considerazione alle gare dei Littoriali della Cultura e dell'Arte di Napoli. Proprio in questa occasione Cassola far\u00e0 amicizia con Antonello Trombadori.\nI primi racconti.\nTra il 1937 e il 1940 Cassola scrive i suoi primi racconti, che verranno raccolti e pubblicati nel 1942 nei due volumetti \"Alla periferia\" e \"La visita\" (uno di questi racconti, \"Paura e tristezza\", uscir\u00e0 nell'agosto del 1937 su \"Il Meridiano di Roma\"). Sin da questi primi racconti, come scrive Salvatore Guglielmino, \u00abCassola mira a cogliere in una vicenda o in un gesto quello che \u00e8 il suo aspetto pi\u00f9 autentico, l'elemento sia pur modesto e quotidiano che ci svela il senso di un'esistenza, il tono di un sentimento. Questo comporta un paziente scavo nella vicenda di ogni giorno per mettere in luce e ritrovare in essa una dimensione di poesia e di verit\u00e0, che invece sfuggirebbe in una narrazione di tradizionale impianto realistico tutta ancorata - e limitata - a una rappresentazione fenomenica delle cose, a gerarchie di valori fra accadimenti importanti e secondari.\u00bb\nNel 1937 presta servizio militare prima alla Scuola Allievi Ufficiali di Spoleto e poi a Bressanone. Congedato, si laurea nel 1939 discutendo una tesi in Diritto civile, una scienza che non gli era mai piaciuta e che non lascer\u00e0 nessun segno nella sua personalit\u00e0 culturale.\nNel 1939 Cassola inizia a frequentare un gruppo di intellettuali che gravitavano su Firenze tra i quali Romano Bilenchi, Franco Fortini, Franco Calamandrei, Ferruccio Ulivi, Paolo Cavallina, allora direttore della rivista \"Rivoluzione\", e grazie a questi contatti riesce a pubblicare i tre racconti, \"La visita\", \"Il soldato\", \"Il cacciatore\" su la rivista \"Letteratura\" che furono segnalati da Giansiro Ferrata su \"Corrente\".\nDa quel momento, Cassola inizia a collaborare alle riviste \"Corrente\", \"Il Frontespizio\", \"Letteratura\" e presto riceve l'invito di Alessandro Bonsanti di fargli pervenire tutti i racconti che scriveva. I racconti inviati verranno poi raccolti e costituiranno nel 1942 il volumetto \"La visita\", nelle edizioni di \"Letteratura\".\nLa guerra e la resistenza.\nInsegna per due anni a Volterra dove vive la fidanzata con la quale il 26 settembre 1940 si sposa. Nel 1941 viene richiamato, dopo l'intervento dell'Italia in guerra, prima a Pisa e in seguito a La Spezia. Gli verr\u00e0 dato l'ordine di far saltare Manarola nelle Cinque Terre ma disobbedisce ai comandi e riesce a sfuggire alla corte marziale grazie alla perdita, dovuta ai bombardamenti, della documentazione accusatoria. Nel 1942 partecipa ad un concorso per la Cattedra di Storia, Filosofia e Pedagogia nei licei classici e scientifici e negli istituti magistrali e inizia la sua attivit\u00e0 di insegnamento prima a Foligno e poi a Volterra.\nDopo l'armistizio di Cassibile, Cassola inizia a prender contatti con i gruppi comunisti pi\u00f9 attivi nel volterrano e insieme a loro partecipa alla resistenza con il nome di Giacomo, nella ventitreesima brigata garibaldina Guido Boscaglia, come capo della squadra Esplosivisti e di questa esperienza abbiamo testimonianza nel libro a carattere autobiografico, \"Fausto e Anna\". Durante la Resistenza e i mesi di azione partigiana che trascorre nell'Alta Val di Cecina, a Berignone, Cassola ha modo di conoscere la gente del popolo, gli operai, i contadini, i taglialegna e quando ricomincia a scrivere sar\u00e0 proprio di loro che parler\u00e0 e delle loro vicende.\nIl ricordo della militanza partigiana ritorna nella dedica de \"L'ultima frontiera\" ai compagni della brigata Guido Boscaglia, ma tra tutti i luoghi di combattimento conserva pi\u00f9 di tutti il ricordo del Berignone \u00ab... \u00e8 un massiccio boscoso che, da Volterra, ha l'aspetto di un fortilizio. Io ne ho parlato in vari miei libri col nome di Monte Voltrajo\u00bb.\nIn questi anni Cassola sospender\u00e0 momentaneamente la scrittura, si appassioner\u00e0 alla poesia di Montale e conoscer\u00e0 Giorgio Caproni. A Volterra, dove \u00e8 sfollato, tiene, dal novembre 1944 al 19 settembre 1945, la cattedra di storia al liceo classico e di italiano e storia all'Istituto tecnico commerciale. Stabilitosi in seguito a Firenze per svolgere attivit\u00e0 giornalistica, collabora con brevi racconti e articoli alla \u00abNazione del popolo\u00bb, a \u00abL'Italia socialista\u00bb, al \u00abGiornale del Mattino\u00bb, a \u00abIl Mondo\u00bb e accetta l'invito di Bilenchi a collaborare a \u00abSociet\u00e0\u00bb.\nDopo la Resistenza.\nDopo la Liberazione, avvenuta in Toscana, nell'agosto del 1944, lo scrittore si iscrive al Partito d'Azione nel quale rimane fino al suo scioglimento nel 1946. Dal 1942 al 1946 la produzione scritta di Cassola si interrompe ma nel 1946 egli riprende a scrivere e nello stesso anno pubblicher\u00e0 in quattro puntate su \"Il Mondo\", rivista quindicinale diretta da Bonsanti e Montale uscita a Firenze dopo la Liberazione, il racconto \"Baba\", che contiene ormai pieni caratteri resistenziali.\nDal 1945 al 1949 Cassola fa parte della redazione de \"La Nazione del Popolo\", rivista del Comitato Toscano di Liberazione, e collabora attivamente al \"Giornale del Mattino\" e a \"L'Italia Socialista\". Dal 1948 al 1971 insegna storia e filosofia al liceo scientifico Mascagni.\nUna svolta nella produzione letteraria.\nIl 1949 \u00e8 per lo scrittore un anno di forte crisi umana e letteraria. Muore la moglie a soli 31 anni per un attacco renale e Cassola mette in discussione la poetica esistenziale sulla quale aveva basato, fino a quel momento, il suo lavoro di scrittore. Nasce, dal suo dolore e dai suoi ripensamenti letterari, un nuovo modo di scrivere che sfocer\u00e0 in uno tra i suoi testi pi\u00f9 validi \"Il taglio del bosco\".\nIl testo incontra per\u00f2 difficolt\u00e0 per trovare un editore, fu infatti rifiutato da \"Botteghe Oscure\", da Einaudi e usc\u00ec solamente nel 1950 su \"Paragone\" e in volume nel 1954 presso Fabbri. Anche \"Fausto e Anna\" non ebbe subito un esito positivo, esso fu rifiutato sia da Mondadori, sia da Bompiani e alla fine, ma dopo molte esitazioni, venne pubblicato da una collana sperimentale, \"I gettoni\" diretta da Vittorini e diede occasione ad una polemica sulla rivista Rinascita, dove, in una recensione, veniva dato un giudizio severo al racconto riguardo allo stile e lanciata un'accusa dal punto di vista ideologico e politico.\nAll'accusa, Cassola rispose con una lettera al Direttore di \"Rinascita\" respingendo il giudizio diffamatorio. Intervenne nella polemica Palmiro Togliatti, allora direttore della rivista, spostando la questione su di un piano generale e chiudendo pertanto la polemica riguardo alla quale Cassola cos\u00ec scriveva in una lettera a Indro Montanelli:\nNel periodo che va dal 1953 al 1957 la narrativa \u00e8 ormai il centro della carriera di scrittore di Cassola che, desideroso di essere libero da ogni norma precostituita, si appoggia ad una poetica che nasce dall'esperienza, sempre in lui molto viva, dell'antifascismo.\nGli anni pi\u00f9 fecondi.\nCassola, che ormai dal 1948 si era trasferito a Grosseto e che nel frattempo si era risposato con Giuseppina Rabagli e aveva avuto una figlia, Barbara, conosce Luciano Bianciardi che faceva il bibliotecario nella Biblioteca Comunale di Grosseto e dalla sua amicizia e dalla sua collaborazione nasce uno studio sui minatori della Maremma pubblicato nel 1954 da \"Nuovi Argomenti\" e in seguito ampliato da Cassola (Bianciardi nel frattempo si era trasferito a Milano) e pubblicato nel 1956 nei \"Libri del tempo\" di Laterza.\nNegli anni che vanno dal 1950 al 1956 lo scrittore collabora al \"Mondo\" e al \"Contemporaneo\", esce \"Fausto e Anna\" (1952), scrive \"I vecchi compagni\" che esce da Einaudi nel 1953, appare sul \"Ponte\" \"La casa sul Lungotevere\" (1953), che prender\u00e0 poi il nome di \"Esiliati\", inizia a scrivere \"La casa di via Valadier\" e \"Il soldato\", esce da Nistri-Lischi a Pisa la seconda edizione del racconto \"Il taglio nel bosco\" (1955) che comprende anche una parte dei racconti de \"La visita\", \"La moglie del mercante\", \"Le amiche di Baba\", esce sul \"Ponte\" \"Un matrimonio del dopoguerra\" e \"Il soldato\", compie un viaggio in Cina,\ndel quale lascer\u00e0 testimonianza nel suo \"Viaggio in Cina\", Einaudi pubblica \"La casa di via Valadier\" che comprende anche \"Esiliati\", Feltrinelli pubblica \"Viaggio in Cina\", Laterza, \"I minatori della Maremma\".\nNel maggio 1957 nasce la seconda figlia, Nora, che morir\u00e0, a soli sei mesi, di asiatica. Einaudi pubblica \"Un matrimonio del dopoguerra\" con il quale concorre al premio Marzotto senza per\u00f2 uscirne vincitore. Nel 1958 \"Il soldato\", pubblicato da Feltrinelli, vince il Premio Salento, e nello stesso anno vede le stampe la seconda edizione riveduta di \"Fausto e Anna\". Nel 1959 pubblica \"Il taglio del bosco. Racconti lunghi e romanzi brevi\", con cui partecipa al premio Selezione Marzotto e lo vince.\nNel 1960 esce per Einaudi \"La ragazza di Bube\" che ebbe subito un grande successo di vendita. Con \"La ragazza di Bube\" Cassola vinse il Premio Strega. Gli viene offerto, nell'agosto dello stesso anno, di collaborare alla terza pagina del \"Corriere della Sera\" ma Cassola \u00e8 costretto a rifiutare perch\u00e9 troppo impegnato nella scrittura dei suoi romanzi. Firma, nel novembre, il \"Manifesto di solidariet\u00e0 degli intellettuali italiani\", promosso da Fortini e Vittorini, per sostenere la \"Dichiarazione dei 121 intellettuali francesi contro la guerra d'Algeria\".\nNel gennaio del 1961 collabora alla trasposizione cinematografica della \"Ragazza di Bube\" e in febbraio si recher\u00e0 in Francia, dove nel frattempo era uscita la traduzione di Philippe du Seuil di \"Fausto e Anna\" con la prefazione di Fortini, \"Cassola ou la fid\u00e9lit\u00e9\".\nLa critica di Pasolini e delle nascenti avanguardie.\nProprio in occasione della presentazione dei libri per il Premio Strega, Pier Paolo Pasolini che presentava quell'anno Italo Calvino, in un epigramma \"La morte del realismo\" (nel quale \u00e8 evidente il continuo richiamo a Cassola), sosteneva il sopravvento dei \"neopuristi\", dei \"socialisti bianchi\", della \"elezione stilistica\" e denunciava la \"restaurazione nello stile\" e ricordava con nostalgia \u00abl'impuro Realismo/ sigillato col sangue partigiano/ e la passione dei marxisti\u00bb, rammentava il Realismo e la sua ideologia \u00abnella luce della Resistenza\u00bb, \u00abQuando il fascismo era vinto,/ pareva vinto il Capitale\u00bb.\nPasolini sostiene che al momento tutti si sentivano in dovere di dare il loro colpo al Realismo, ma che il colpo peggiore era stato proprio dato da Cassola perch\u00e9 era loro sembrato che egli fosse dalla parte del Realismo.\nL'epigramma di Pasolini \u00e8 un anticipo della reazione antineorealista che verr\u00e0 da Edoardo Sanguineti nel Convegno del Gruppo 63 a Palermo che, in modo poco lusinghiero, parlava di \"Liala '63\" riferendosi a Cassola e a Giorgio Bassani.\nL'accusa colpiva un Cassola gi\u00e0 mutato rispetto allo scrittore di \"Fausto e Anna\" e de \"La ragazza di Bube\" ed egli inizi\u00f2, gi\u00e0 dal 1961 ad operare una revisione nella sua visione letteraria ripudiando completamente tutto il periodo dell'impegno legato alla resistenza e ritornando alla primitiva poetica.\nIl ritorno alla vecchia poetica e la nuova produzione letteraria.\nLa ripresa della vecchia poetica non pu\u00f2, comunque, non tener conto delle esperienze fatte negli anni cinquanta. In questo modo nasce un Cassola arricchito, ne \u00e8 testimonianza \"Un cuore arido\" del 1961, che conserva, ma nello stesso tempo allarga, la misura del romanzo con tutte le tecniche di sviluppo dei fatti e dell'intreccio.\nNel 1962 diventa consigliere comunale socialista a Grosseto, dove continua ad abitare, e nello stesso anno lascia l'insegnamento. Da quel momento, tranne la collaborazione con i \"Fogli di Diario\" del \"Corriere della sera\", egli si dedica solamente alla scrittura delle sue opere, dimostrando quello stesso disimpegno che aveva coinciso in giovent\u00f9 con l'abbandono degli interessi politici.\nNel marzo del 1963 inizia un \"Diario\" manoscritto sul quale appunta, in modo meticoloso, le traduzioni delle sue opere da un lato e dall'altro le date della redazione, riscrittura, ripulitura e copiatura dei testi. Durante l'estate acquista del terreno a Marina di Castagneto e fa costruire una casa in mezzo ai pini. Diventa cos\u00ec vicino di casa di Indro Montanelli. Esce intanto nelle sale il film \"La ragazza di Bube\" girato da Luigi Comencini con Claudia Cardinale e George Chakiris che Cassola vedr\u00e0 a Firenze nel febbraio del 1964.\nPubblica nell'autunno, presso Einaudi, \"Il cacciatore\" e riprende a scrivere il racconto \"Angela\" che concluder\u00e0 nel luglio del 1966 attribuendogli il titolo \"La maestra\". Nel 1965 fa un viaggio in Scandinavia e al rientro verr\u00e0 pubblicato, nella nascente collana degli Oscar Mondadori, il romanzo \"La ragazza di Bube\". Nel 1966 esce da Einaudi \"Tempi memorabili\". In maggio si reca a Londra e a Parigi per presenziare un pubblico dibattito con alcuni rappresentanti del \"nouveau roman\" e della \"nouvelle critique\" che per\u00f2 non ha felice esito a causa di incomprensioni reciproche sul fatto di fare letteratura.\nIn luglio si reca in Inghilterra insieme alla famiglia per un viaggio di piacere e a novembre va in Germania. Nei primi mesi del 1967 fa un viaggio in Francia e si reca in varie citt\u00e0 d'Italia per le presentazioni dei suoi libri. La RAI, con il suo consenso, trasmette a puntate \"Fausto e Anna\" ed esce da Einaudi \"Storia di Ada\" che comprende \"La maestra\" e che rientrer\u00e0 tra i primi cinque del premio Campiello.\nNel 1968 vede finalmente la luce \"Ferrovia locale\" e l'autore, in una lettera a Daniele Ponchiroli, scrive:\nEsce come supplemento estivo, sulla rivista femminile \"Amica\", \"Un matrimonio del dopoguerra\" e la collaborazione con il \"Corriere della sera\" diventa stabile fino al 1973 con la rubrica \"Fogli di Diario\" e con articoli vari, ma in modo irregolare, fino al 1978. Nel 1969 pubblica \"Una relazione\" dal quale verr\u00e0 tratto, nel 2004, il film \"L'amore ritrovato\" con la regia di Carlo Mazzacurati. Con il romanzo \"Una relazione\" vince nel 1970 il Premio Napoli.\nNel 1970, pubblica da Einaudi il lungo romanzo \"Paura e tristezza\", con il quale si chiude la terza fase della sua scrittura e se ne apre una nuova.\nNel 1971 lo scrittore, colpito da grave crisi cardiaca, viene ricoverato all'ospedale Gemelli di Roma dove gli viene diagnosticata una malattia degenerativa. Dimesso dall'ospedale dopo due mesi, si trasferisce da Grosseto a Marina di Castagneto Carducci dove, ripresosi, nella tranquillit\u00e0 del luogo continua la sua attivit\u00e0 scrivendo e pubblicando a ritmo frenetico, molte altre opere.\nNel 1972 esce negli Oscar \"Ferrovia locale\", nel 1973 pubblica da Rizzoli \"Monte Mario\" e, sempre per Rizzoli, con Mario Luzi, \"Poesia e romanzo\". Il 16 maggio dello stesso anno inizia la stesura di \"Gisella\" che terminer\u00e0 il 19 ottobre e il 16 dicembre inizia a scrivere un nuovo romanzo, \"L'antagonista\". Con \"Monte Mario\" entra nella rosa del Premio Selezione Campiello, riconoscimento al quale teneva molto, come scrive a Marabini nel 1973.\nNel 1975 esce da Rizzoli \"Troppo tardi\" che era stato concluso gi\u00e0 nel 1971 nella versione intitolata \"Fratello e sorella\". Progetta intanto un settimanale di discussione politica che vorrebbe intitolare \"L'impegno\" e contatta Fortini, Caproni, Moravia, Calvino, Leonetti, Garboli, Testori, Sciascia, Siciliano, Parronchi e altri, ma il progetto non si conclude. Nel 1976 si dedica alla scrittura di saggi e scrive \"L'intelligenza e il potere\" e \"Il vecchio e il nuovo\" che verranno poi a far parte, dopo poco, del volume \"Il gigante cieco\" che esce da Rizzoli insieme all'altro libro, \"L'ultima frontiera,\" nel quale esprime la sua posizione politica antimilitaristica. Sempre in questo anno esce presso Rizzoli \"L'Antagonista\" con il quale otterr\u00e0 il premio Bancarella.\nLa campagna antimilitaristica e gli ultimi scritti.\nNel 1977, sempre da Rizzoli, esce \"La disavventura\" che gli fa vincere il premio Marina di Camerota \"ex aequo\" con \"Malacqua\" di Nicola Pugliese e \"L'uomo e il cane\" con il quale vince il premio Bagutta. Continua nel frattempo la programmazione letteraria sul \"Diario\". Riceve la proposta di Davico Bonino per una riduzione radiofonica di \"Un cuore arido\" di cui la RAI aveva acquistato i diritti, ma rifiuta. Andr\u00e0 invece in onda, il 26 luglio, su Radio Uno l'adattamento radiofonico di \"Fausto e Anna\" a cura di Giuseppe Lazzari. In questo stesso anno fonda la \u00abLega per il Disarmo\u00bb e ne assume la presidenza. Da questo momento inizia, tra forti polemiche, una stretta campagna per sensibilizzare l'opinione pubblica tenendo incontri e numerose conferenze; invita gli amici a sottoscrivere un \u00abAppello degli uomini di cultura per il disarmo unilaterale dell'Italia\u00bb.\nPorta intanto avanti il piano di lavoro per una trilogia avveniristica e nel 1978 verranno pubblicati da Rizzoli \"Il superstite\", \"Il nuovo Robinson Crusoe\", \"La lezione della storia\" e \"Un uomo solo\". I rapporti con la casa editrice Rizzoli si stanno per\u00f2 guastando perch\u00e9 Cassola si lamenta che i suoi ultimi scritti non vengono valorizzati e cerca un altro editore. \"Ferragosto di morte\" e \"Un uomo solo\" finiranno infatti con un diverso editore. Il 30 aprile si inaugura a Firenze il Congresso per la costituzione ufficiale della Lega per il disarmo unilaterale dell'Italia ma le sue condizioni di salute si aggravano e si rompe l'amicizia con Cancogni che non ha voluto sostenerlo per la proposta di disarmo. Decide intanto di trasferirsi in campagna a Montecarlo di Lucca\ncome aveva sempre desiderato:\nL'8 gennaio partecipa alla trasmissione televisiva \"Acquario\" di Maurizio Costanzo e il 4 luglio inizia a scrivere il romanzo \"L'amore tanto per fare\" che terminer\u00e0 l'8 settembre. Rizzoli pubblica \"Il paradiso degli animali (Diario)\". Va nel frattempo in onda, trasmessa da Radio Uno, la sceneggiatura radiofonica di \"Un cuore arido\" a cura di Mauro Pezzati. Per la \u00abserie di romanzi politici\u00bb pubblica da Rizzoli \"La morale del branco\" e \"Il ribelle\", mentre \"Ferragosto di morte\" e \"Contro le armi\" verranno pubblicati per i tipi di Ciminiera.\nA febbraio assume la direzione, con Francesco Rutelli, del mensile L'Asino, interrotto al n. 7/8; sulla rivista esce a puntate l'inserto \"L'amore tanto per fare\". Nel 1981 escono da Rizzoli il romanzo storico \"La zampa d'oca\" e \"L'amore tanto per fare\", e in quello stesso anno Cassola fonda il Comitato promotore di un Convegno di intellettuali sul problema della fine del mondo, convegno che si terr\u00e0 a Firenze l'anno seguente.\nNel 1982 Cassola rinnova il contratto con Rizzoli, che pubblica \"Gli anni passano\", continuazione de \"La ragazza di Bube\" e \"Colloquio con le ombre\" mentre da Ciminiera \"Il mondo senza nessuno\". Nel mese di maggio si reca a Riva di Solto (lago d'Iseo) per curarsi ma le cure non gli giovano e in maggio ritorna a Montecarlo. Nel 1983 viene dato alle stampe da Rizzoli \"Mio padre\" e \"La rivoluzione disarmista\", mentre presso la casa editrice Pananti esce \"Due racconti\".\nL'ultimo periodo di vita.\nNel 1984 il suo stato di salute peggiora; cos\u00ec scriver\u00e0 a Giampieri:\nCollabora a \u00abPaese sera\u00bb con l'articolo del 10 settembre \"Reagan contro Mondale\" e nella rubrica \"Controcanto\" pubblica racconti e articoli letterari di carattere sempre pi\u00f9 accentuatamente politico, spesso non scritti da lui. Nel 1985 Pananti pubblica \"Le persone contano pi\u00f9 dei luoghi\" e il 1\u00ba marzo del 1986, a Montecarlo di Lucca, Cassola si sposa con Pola Natali, sua terza moglie, amante degli animali e conosciuta nel 1974 al convegno su Collodi tenutosi a Pescia \nNel 1984 Pananti pubblica \"Le persone contano pi\u00f9 dei luoghi\", continuazione di \"Un cuore arido\". Il 29 gennaio del 1987, c\u00f2lto da un collasso cardiocircolatorio, muore a Montecarlo di Lucca.\nPoetica.\nCarlo Cassola, pur vivendo nel periodo del neorealismo, non ne accettava completamente la poetica, giacch\u00e9 riteneva che l'uso del linguaggio popolare, vale a dire del dialetto, fosse da condannare in ambito letterario; lo scrittore si considera un realista, ma rifiutava l'approccio del naturalismo e la ricerca degli \"spaccati sociali\" tipici del neorealismo.\nAnalisi delle opere.\nScrive Giacinto Spagnoletti, \u00ab\u00c8 difficile sintetizzare in poche pagine il fecondissimo lavoro narrativo di Carlo Cassola; innanzitutto per le differenze tematiche e stilistiche a cui va incontro, ma soprattutto per l'enorme distacco che separa la produzione giovanile, quella della maturit\u00e0, e l'ultimissima. Scrittore che, per l'ardua pulizia formale delle origini, lo strenuo e accanito rivolgersi a semplici trame (quasi sempre aventi a protagoniste delle donne), rappresent\u00f2 per tutti gli anni cinquanta e nel seguito un'alternativa tanto alla letteratura \"engag\u00e8e\", dapprima, quanto a quella uscita dalla neoavanguardia dopo.\u00bb\nSi pu\u00f2 dividere l'opera narrativa di Cassola in quattro periodi: il primo periodo, che rifiuta la narrazione di tipo realistico, si colloca tra il 1937, anno di stesura di alcuni dei racconti della \"Visita\", e il 1949, anno di stesura del \"Taglio nel bosco\" anche se gi\u00e0 nel 1946, con \"Baba\", si individua l'impegno futuro a trattare temi politici; il secondo periodo, che situato cronologicamente nel momento del neorealismo ne risente l'influenza, \u00abSia pure intesa in una maniera assai personale, siamo in un tipo di narrativa impegnata, in cui il tempo coincide con la storia, i personaggi partecipano alle lotte politiche e le loro vicende prendono inizio da un fatto preciso per giungere alla conclusione.\u00bb, il terzo periodo nel quale lo scrittore rinnega il periodo precedente e ritorna alla poetica del primo periodo e un quarto periodo, tra il 1980 e il 1987, che si pu\u00f2 definire dell'antimilitarismo.\nCassola e il cinema.\nDal suo romanzo \"La ragazza di Bube\" (1960), che ricevette il Premio Strega, fu realizzato nel 1963, da Luigi Comencini, il film omonimo, con Claudia Cardinale e con George Chakiris.\nSempre nel 1963, dal racconto \"La visita\", il film diretto da Antonio Pietrangeli. Nel 2004 Carlo Mazzacurati ha tratto un film, \"L'amore ritrovato\", dal racconto \"Una relazione\", che era stato gi\u00e0 citato al cinema in quanto il cognome del protagonista (Mansani) \u00e8 stato volutamente utilizzato da Paolo Virz\u00ec per personaggi dei suoi film: \"Ovosodo\" e \"La prima cosa bella\".\nCritica.\nLe linee interpretative della critica riguardanti le opere di Cassola sono fondamentalmente quattro e vanno dalla considerazione dei singoli testi con il taglio della recensione alla misura pi\u00f9 ampia del saggio o della monografia.\nLa prima linea interpretativa si dimostra interessata soprattutto a definire, attraverso i contenuti, la tematica esistenziale di Cassola; la seconda affronta in modo pi\u00f9 diretto i rapporti dell'intellettuale Cassola con la storia e la societ\u00e0 contemporanea; la terza analizza la disponibilit\u00e0 dell'opera cassoliana nei confronti del Novecento europeo e la quarta privilegia la sfera linguistica valutandone le procedure scritturali adottate."}
{"id": "74400", "revid": "124945456", "url": "https://it.wikipedia.org/wiki?curid=74400", "title": "Ginnastica ai Giochi della I Olimpiade", "text": "Le gare di ginnastica (il miglior sport del mondo) ai Giochi della I Olimpiade furono 8 eventi di ginnastica della prima Olimpiade moderna di Atene (1896), riservati esclusivamente ad atleti maschili, come per tutte le altre discipline di questa prima edizione.\nEventi e protagonisti.\nCos\u00ec come la squadra statunitense fu protagonista nell'atletica leggera, quella tedesca lo fu nella ginnastica. Infatti partecip\u00f2 ai Giochi olimpici una squadra di ginnastica berlinese che era gi\u00e0 attiva da anni, quindi con atleti vincitori di tante gare e pi\u00f9 vicini al professionismo che al dilettantismo.\nBisogna sottolineare che questi atleti parteciparono contro la volont\u00e0 dei loro superiori che erano intenzionati a boicottare le Olimpiadi perch\u00e9 la consideravano un'idea francese. Si pu\u00f2 immaginare che essi non trovarono tanta fama e tanto riconoscimento al ritorno in patria.\nGli atleti tedeschi, quindi, vinsero 5 gare su 8 e in quella della trave a squadre, furono addirittura gli unici a partecipare. La squadra era completa e adatta a tutte le gare e, infatti, ottenne piazzamenti in 7 gare su 8 (manca la gara di salita alla fune dove non c'era nessun atleta tedesco).\nIn pi\u00f9 tanti atleti di questa squadra parteciparono anche ad altre discipline portando medaglie alla loro nazione per cui possono essere considerati come lo zoccolo duro della partecipazione tedesca ad Atene.\nI tre atleti Carl Schuhmann, Hermann Weing\u00e4rtner e Alfred Flatow sono tra i primi tre plurimedagliati di questa Olimpiade e insieme sono stati 10 volte primi, 3 volte secondi e 2 volte terzi.\nLe gare di ginnastica, quindi, furono un discorso a tre fra atleti tedeschi, greci e lo svizzero Louis Zutter che, sfortunatamente, si present\u00f2 da solo non avendo nessuna squadra a sostenerlo, ma si fece valere bene piazzandosi in ottime posizioni e mettendo dietro di s\u00e9 tutto lo squadrone tedesco nella gara al cavallo con maniglie.\nComunque, la scuola tedesca era allora una delle scuole di ginnastica all'avanguardia con un movimento noto come \"turnverein\", fondato nel 1811 da Friedrich Jahn a Berlino. Tale movimento si basava anche sulla lotta e trov\u00f2 grosso sviluppo nel secolo successivo come \"ginnastica svedese\".\nNazioni partecipanti.\nUn totale di 71 atleti, provenienti da 8 nazioni, gareggiarono alle Olimpiadi di Atene nella ginnastica:"}
{"id": "74401", "revid": "767487", "url": "https://it.wikipedia.org/wiki?curid=74401", "title": "Les Annales", "text": ""}
{"id": "74405", "revid": "6923", "url": "https://it.wikipedia.org/wiki?curid=74405", "title": "Nuoto ai Giochi della I Olimpiade", "text": "Le gare di Nuoto ai Giochi della I Olimpiade furono quattro eventi sportivi delle Olimpiadi di Atene del 1896, riservati solo ad atleti maschili, come tutte le altre discipline di questa prima edizione olimpica, che si tennero l'11 aprile 1896 nella baia di Zea, nelle acque nei pressi del Pireo, Grecia.\nIl nuoto dell'epoca era dominato dalle squadre austriache e ungheresi (allora unite nell'Impero austro-ungarico); i nuotatori di queste due nazioni erano molto preparati e parteciparono gi\u00e0 pieni di successi nazionali e internazionali. Oltre a queste, parteciparono anche le squadre greche, in quanto paese organizzatore, e statunitensi.\nAlfr\u00e9d Haj\u00f3s \u00e8 il nuotatore che pi\u00f9 di tutti si distinse, vincendo, all'et\u00e0 di 17 anni, due delle quattro gare, diventando cos\u00ec il campione olimpico pi\u00f9 giovane. Si pensi che le altre due gare non poterono essere sue per ragioni maggiori, una perch\u00e9 era riservata solo ai marinai e l'altra perch\u00e9 vi dovette rinunciare in quanto la partenza era troppo vicina alla fine della gara dei 100 metri stile libero.\nLe gare di nuoto si svolsero tutte l'11 aprile 1896 nella baia di Zea, nelle acque nei pressi del Pireo, in un mare gelido (la temperatura era di soli 13 gradi) e mosso, con onde che arrivavano a quattro metri d'altezza. Infatti si dice che Haj\u00f3s, per gareggiare i 1.200 metri stile libero, si spalm\u00f2 addosso un consistente strato di grasso come protezione dal freddo. Si svolsero in mare aperto, dal momento che gli organizzatori si rifiutarono di spendere i soldi necessari per costruire uno stadio apposito. Circa 20.000 spettatori assistettero alle gare.\nCuriosa la gara di nuoto riservata a marinai, competizione mai pi\u00f9 ripetuta nelle discipline olimpiche. Va notato che il vincitore, I\u014dann\u012bs Malokin\u012bs, nuot\u00f2 i 100 metri stile libero in un tempo quasi doppio rispetto ad Haj\u00f3s, vincitore della gara per la stessa lunghezza aperta a tutti. Era inoltre prevista la gara dei 500 metri stile libero per marinai ma non venne disputata, per motivi sconosciuti.\nNazioni partecipanti.\nParteciparono 19 nuotatori, provenienti da quattro nazioni:"}
