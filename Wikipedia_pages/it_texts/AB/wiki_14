{"id": "39750", "revid": "125172739", "url": "https://it.wikipedia.org/wiki?curid=39750", "title": "Papa Simplicio", "text": "Biografia.\nElezione e avvenimenti socio-politici.\nSecondo il \"Liber Pontificalis\" (ed. Duchesne, I, 249), Simplicio era figlio di un cittadino di Tivoli chiamato Castino. Dopo la morte di papa Ilario, nel 468, fu eletto come suo successore in un'atmosfera molto tranquilla.\nIl suo pontificato fu caratterizzato da alcuni avvenimenti che segnarono la storia di Roma.\nDopo l'assassinio di Valentiniano III nel 455, si assistette ad una rapida successione di imperatori insignificanti, i quali non furono in grado di contrastare le continue minacce di guerre e rivoluzioni che subiva l'impero, e che in alcuni casi si trovarono ad essere totalmente manovrati da personaggi di spicco, che imponevano la loro influenza sulla politica dello Stato, e al favore dei quali dovevano la loro sorte. Uno di costoro, Ricimero, entr\u00f2 in aspro conflitto con l'imperatore Antemio, di cui era generale e genero, e concluse un accordo con il senatore Anicio Olibrio, genero a sua volta dell'imperatrice d'Oriente Licinia Eudossia, finalizzato all'incoronazione di quest'ultimo al posto di Antemio. Dopo un assedio che aggrav\u00f2 la carestia e la conseguente peste che si era diffusa in citt\u00e0, nel luglio del 472 Roma sub\u00ec l'invasione e il saccheggio da parte delle truppe di Ricimero. Antemio fu ucciso, ma l'epidemia stronc\u00f2 in quello stesso anno sia lo stesso Ricimero che il nuovo imperatore Anicio Olibrio. Fu in questo clima che poco dopo, nel 476, gli Eruli di Odoacre entrarono in Italia al seguito di altre trib\u00f9 germaniche. Non avendo praticamente incontrato alcuna resistenza Odoacre, divenuto ormai padrone del paese, pose fine all'Impero d'Occidente deponendo l'ultimo imperatore, Romolo Augusto, e assumendo il titolo di rex gentium e magister militum per Italiam, con l'assenso del Senato ed il successivo riconoscimento dell'Imperatore d'Oriente Zenone. Anche se ariano, Odoacre si comport\u00f2 con rispetto nei confronti della Chiesa cattolica. Mantenne, inoltre, anche gran parte della struttura amministrativa esistente, cosicch\u00e9 il cambiamento non produsse grandi differenze per Roma. Ne produsse per\u00f2 per la Chiesa, come osserva il Gregorovius: \u00abLiberatosi dell'imperatore d'Occidente, il papato cominci\u00f2 la sua ascesa e la Chiesa di Roma crebbe potentemente sulle rovine, sostituendosi all'impero.\u00bb.\nLa controversia monofisita.\nDurante la controversia monofisita, che ancora imperversava nell'Impero Orientale, Simplicio difese vigorosamente l'indipendenza della Chiesa contro il cesaropapismo degli imperatori Bizantini e l'autorit\u00e0 della Chiesa romana nelle questioni di fede. Il ventottesimo canone del Concilio di Calcedonia (451) aveva concesso alla sede di Costantinopoli gli stessi privilegi goduti dal vescovo di Roma, anche se il primato spettava comunque a quest'ultimo. Poich\u00e9 i legati papali, su ordine del Papa, avevano protestato contro questa elevazione del Patriarca Bizantino, papa Leone I ne aveva confermato solamente le delibere dogmatiche. Il Patriarca di Costantinopoli cerc\u00f2 comunque di conferire al canone forza di legge e spinse l'imperatore Leone II a ottenere la sua conferma da parte di Simplicio. Questi, al contrario, respinse la richiesta dell'imperatore e, contrariamente a quanto richiesto, limit\u00f2 i privilegi dei principali patriarcati orientali.\nLa ribellione di Basilisco che, nel 476, costrinse all'esilio l'imperatore Zenone e si appropri\u00f2 del trono bizantino, intensific\u00f2 la disputa monofisita, permettendo ai loro patriarchi deposti, Timoteo Eluro di Alessandria e Pietro Fullo di Antiochia, di tornare alle loro sedi. Contemporaneamente promulg\u00f2 un editto religioso (\"Enkyklikon\") scritto da Eluro, che imponeva di accettare solamente i primi tre sinodi ecumenici e rifiutava sia il Concilio di Calcedonia che la Lettera di papa Leone I. Tutti i vescovi avrebbero dovuto sottoscrivere l'editto. Il Patriarca di Costantinopoli Acacio (dal 471) stava quasi per proclamare l'editto, ma la ferma presa di posizione del popolo, influenzato dai monaci, che erano convinti cattolici, spinse Acacio ad opporsi all'imperatore e a difendere la fede minacciata. Gli abati ed i presbiteri di Costantinopoli si unirono a papa Simplicio, che fece ogni sforzo per difendere le definizioni del Concilio di Calcedonia. In varie lettere indirizzate ad Acacio, agli abati, ai presbiteri ed all'imperatore stesso, il papa esort\u00f2 a permanere nella comunione con Roma. Allo stesso modo, patrocin\u00f2 con l'imperatore la causa del Patriarca di Alessandria, Timoteo Salofaciolo che, per il fatto di essere rimasto in comunione con Roma, era stato sostituito da Eluro. Quando l'Imperatore Zenone, nel 477, scacci\u00f2 l'usurpatore Basilisco e si ristabil\u00ec sul trono imperiale, invi\u00f2 al papa una confessione di fede completamente aderente ai principi del Concilio di Calcedonia. Simplicio si congratul\u00f2 con lui per il suo reinsediamento (9 ottobre 477) e lo esort\u00f2 ad attribuire la vittoria a Dio, che aveva desiderato ci\u00f2 per restituire la libert\u00e0 alla Chiesa.\nZenone abrog\u00f2 gli editti di Basilisco, band\u00ec Pietro Fullo da Antiochia e reinsedi\u00f2 Timoteo Salofaciolo ad Alessandria. Non si occup\u00f2 di Eluro, a causa dell'avanzata et\u00e0 di quest'ultimo che, infatti, mor\u00ec poco dopo. I monofisiti di Alessandria, tuttavia, richiesero come suo successore Pietro Mongo, il primo arcidiacono di Eluro. Spinto dal papa e dai cattolici orientali, Zenone esili\u00f2 Pietro Mongo, che per\u00f2 riusc\u00ec nascondersi ad Alessandria, dove la paura del potere dei monofisiti scongiur\u00f2 l'uso della forza da parte dell'imperatore. In un momento di debolezza, lo stesso Salofaciolo aveva permesso l'inserimento del nome del patriarca monofisita Dioscoro nel canone della messa. Il 13 marzo 478 Simplicio scrisse ad Acacio di Costantinopoli affinch\u00e9 esortasse Salofaciolo a cancellare il disonore che si era gettato addosso e quest'ultimo, per giustificarsi, invi\u00f2 lettere e legati a Roma. Dietro richiesta di Acacio, che era ancora attivo contro i monofisiti, il papa condann\u00f2 per eresia Pietro Mongo, Pietro Fullo, Paolo di Efeso e Giovanni di Apamea. Nomin\u00f2 inoltre il Patriarca di Costantinopoli suo rappresentante per questa problematica. Quando, nel 479, i monofisiti di Antiochia si rivoltarono contro il patriarca Stefano II e lo uccisero, Acacio consacr\u00f2 Stefano III e Kalendion come suo successore. Simplicio richiese vigorosamente all'imperatore di punire gli assassini del patriarca e riprover\u00f2 Acacio di eccedere le sue competenze nel compiere queste consacrazioni, tuttavia gli accord\u00f2 la necessaria dispensa.\nDopo la morte di Salofaciolo, i monofisiti di Alessandria scelsero nuovamente quale patriarca Pietro Mongo, mentre i calcedonesi scelsero Giovanni Talaia. Sia Acacio che l'imperatore si opposero a Talaia, e favorirono Mongo che, quindi, si rec\u00f2 a Costantinopoli a perorare la sua causa. Qui, con Acacio, si accord\u00f2 su una formula di unione tra i cattolici ed i monofisiti, che fu approvata dall'Imperatore Zenone nel 482 (\"Henotik\u00f3n\"). L'\"Henotik\u00f3n\" fu la causa dello scisma acaciano, che dur\u00f2 fino al 519, quando l'imperatore d'oriente Giustino I decise di abrogarlo. Nel frattempo, il papa ricevette sia gli ambasciatori inviati da Talaia per notificargli la sua elezione, sia una lettera dell'imperatore, nella quale Talaia veniva accusato di spergiuro e corruzione ed in cui c'era la richiesta di riconoscimento di Mongo. Simplicio differ\u00ec il riconoscimento di Talaia e, contemporaneamente, protest\u00f2 energicamente contro l'elevazione di Mongo al Patriarcato di Alessandria. Tuttavia, Acacio mantenne la sua alleanza con Mongo e cerc\u00f2 di far accettare ai vescovi orientali la sua decisione. Per molto tempo Acacio non invi\u00f2 informazioni di alcun genere al papa (si presume che Acacio tenne all'oscuro il pontefice\nanche della pubblicazione dell'Henotik\u00f3n). Quando finalmente Talaia giunse a Roma, nel 483, Simplicio era gi\u00e0 morto.\nZelo di Simplicio nelle vicende interne della Chiesa di Roma.\nNonostante le difficili vicende della Chiesa durante i disordini causati dalle migrazioni delle popolazioni barbariche in Europa, Simplicio esercit\u00f2 una zelante cura pastorale anche in occidente. Prese decisioni sulle questioni ecclesiastiche, nomin\u00f2 vicario papale (una sorta di nunzio apostolico) in Spagna Zenone, vescovo di Siviglia, in modo che le prerogative della sede papale potessero essere esercitate nel paese stesso a beneficio dell'amministrazione ecclesiastica. Quando nel 482 Giovanni, vescovo di Ravenna, design\u00f2 Mutina come diocesi suffraganea della sua sede metropolitana e, senza averne il privilegio, consacr\u00f2 Giorgio vescovo di quella diocesi, Simplicio si oppose vigorosamente e difese i privilegi della sede papale.\nProseguendo in parte l'opera del suo predecessore. Simplicio eresse quattro nuove chiese a Roma. Sul Colle del Celio fu eretta una grande chiesa a pianta circolare, circondata da due ambulacri e dedicata a Santo Stefano; la parte centrale di questo edificio, tuttora esistente, \u00e8 nota come Basilica di Santo Stefano Rotondo al Celio. La Chiesa di Roma ricevette in dono dal goto Flavio Valila la basilica civile di Giunio Basso vicino alla Basilica di Santa Maria Maggiore; Simplicio la trasform\u00f2 in chiesa e la dedic\u00f2 a sant'Andrea (Sant'Andrea \"Catabarbara\"), facendovi aggiungere un'abside adorna di mosaici. Fece anche costruire un'altra chiesa dedicata al primo martire, santo Stefano, dietro alla basilica di San Lorenzo in Agro Verano, che non esiste pi\u00f9. Inoltre, fece costruire una quarta chiesa, ancora esistente, in onore di santa Bibiana, \"iuxta palatium Licinianum\", dove era la tomba della Santa.\nPer assicurare il regolare svolgimento delle funzioni, dell'amministrazione del battesimo e della disciplina della penitenza nelle grandi basiliche \"ad corpus\" fuori delle mura urbane (le chiese di San Pietro in Vaticano, di San Paolo sulla Via Ostiense e di San Lorenzo sulla Via Tiburtina), Simplicio ordin\u00f2 che il clero di tre sezioni designate della citt\u00e0 doveva, secondo un ordine predeterminato, farsi carico delle funzioni religiose che vi si svolgevano.\nVicende che seguirono alla morte del Papa.\nAlla sua morte, Simplicio fu sepolto nel portico di San Pietro in Vaticano; in seguito, le sue spoglie furono traslate nel poliandro della basilica e, da allora, non se ne sa pi\u00f9 nulla. Il \"Liber Pontificalis\" indica come giorno della sua sepoltura il 10 marzo.\nDopo la sua morte Odoacre tent\u00f2 d'influenzare la nomina del nuovo papa; il prefetto della citt\u00e0, Basilio, sostenne pertanto che papa Simplicio aveva pregato il re di emanare l'ordine che nessuno avrebbe dovuto essere consacrato vescovo di Roma senza la sua approvazione. Il clero romano si oppose a questo editto che limitava il loro diritto di elezione e continu\u00f2 a osservare l'editto emanato dall'imperatore Flavio Onorio su richiesta di papa Bonifacio I, secondo il quale poteva essere riconosciuto vescovo di Roma solamente chi fosse stato eletto secondo la forma canonica con l'approvazione Divina ed il consenso universale.\nCulto.\nLa sua memoria liturgica ricorre il 10 marzo.\nDal Martirologio Romano (ed. 2004):"}
{"id": "39751", "revid": "121178595", "url": "https://it.wikipedia.org/wiki?curid=39751", "title": "Papa Felice III", "text": "Biografia.\nFelice nacque da una famiglia senatoriale romana, la gens Anicia; figlio di un ecclesiastico, sembra che prima di accedere agli ordini sacri, sia stato sposato ed abbia avuto un figlio, Gordiano, padre a sua volta del futuro papa Agapito I e di Palatino, a sua volta padre di un secondo Gordiano e nonno di papa Gregorio I.\nIn realt\u00e0 di Felice, insignito del titolo cardinalizio di \"Fasciolae\", non si conosce nulla di certo fino a quando non successe a papa Simplicio nel 483.\nL'elezione del papa avveniva di prassi con la scelta fatta dal popolo di Roma e la ratifica imperiale ma, non essendoci pi\u00f9 l'imperatore d'Occidente, fu Odoacre a rivendicare tale diritto per s\u00e9. Invi\u00f2 pertanto a Roma il funzionario Cecina Basilio, che si present\u00f2 con un decreto, firmato a suo dire dal defunto papa Simplicio, in cui si prescriveva che l'elezione di un papa dovesse d'ora in poi avvenire con la consulenza dei delegati regali. Nessuno si oppose al presunto decreto e dalle consultazioni usc\u00ec eletto Felice, che fu consacrato il 13 marzo 483.\nL'eresia monofisita.\nA quella data la Chiesa era ancora nel mezzo del suo lungo conflitto con l'eresia di Eutiche. L'anno precedente l'imperatore Zenone, dietro suggerimento del patriarca di Costantinopoli Acacio, aveva pubblicato un editto noto come \"Henotikon\" (o Atto di Unione) nel quale dichiarava che nessun simbolo di fede diverso da quelli stabiliti a Nicea, con le aggiunte del 381, poteva essere riconosciuto. L'editto venne interpretato come un obbligo di riconciliazione fra cattolici ed eutichiani, ma provoc\u00f2 conflitti pi\u00f9 gravi che mai e divise la Chiesa orientale in tre o quattro fazioni. Nel momento in cui i cattolici rifiutarono l'editto, l'imperatore sostitu\u00ec i patriarchi di Antiochia di Siria, Martirio, e quello di Alessandria d'Egitto, Giovanni Talaia. Pietro Fullo, un noto monofisita, s'insedi\u00f2 nella sede di Antiochia e Pietro Mongo occup\u00f2 quella di Alessandria. Nel suo primo sinodo Felice scomunic\u00f2 Pietro Fullo, che fu condannato anche da Acacio in un sinodo di Costantinopoli. Nel 484 Felice scomunic\u00f2 anche Pietro Mongo, un atto che fece sorgere uno scisma fra Oriente ed Occidente e che non fu ricomposto per i successivi 35 anni. Pietro Mongo, tuttavia, s'ingrazi\u00f2 l'imperatore ed Acacio sottoscrivendo l'\"Henotikon\" e, con sommo dispiacere di molti vescovi, fu riammesso in piena comunione da Acacio.\nFelice, dopo aver convocato un nuovo sinodo, sped\u00ec dei legati all'imperatore e al patriarca Acacio ingiungendo che Pietro Mongo doveva essere espulso da Alessandria e che Acacio doveva presentarsi a Roma per spiegare la propria condotta. I legati furono per\u00f2 arrestati, imprigionati e poi, sotto la pressione di minacce e promesse, entrarono in comunione con gli eretici inserendo il nome di Pietro Mongo nella lettura dei sacri dittici. Quando il loro tradimento fu reso noto a Roma da Simeone, uno dei monaci \"Acemeti\", Felice convoc\u00f2 un sinodo di 77 vescovi nella Basilica Laterana, che scomunic\u00f2 Acacio ed i legati pontifici. Sostenuto dall'imperatore, Acacio ignor\u00f2 la scomunica, rimosse il nome del papa dai sacri dittici e rimase nella sua sede fino alla morte, che ebbe luogo nel 489. Il suo successore Fravita, invi\u00f2 dei messaggeri a Felice con l'assicurazione che non sarebbe stato in comunione con Pietro Mongo, ma, avendo il papa compreso che questa era una falsit\u00e0, lo scisma continu\u00f2. Pietro, essendo nel frattempo morto Etimo, il successore di Fravita, cerc\u00f2 di rientrare in comunione con Roma ma il papa rifiut\u00f2, dato che il nuovo vescovo non toglieva i nomi dei suoi due predecessori dai sacri dittici. Lo scisma, noto come scisma acaciano, termin\u00f2 solo nel 518, durante il regno di Giustino I.\nL'eresia ariana.\nIn Africa, i Vandali Genserico e suo figlio Unerico avevano perseguitato la Chiesa per pi\u00f9 di 50 anni ed avevano costretto molti cattolici all'esilio. Quando la pace fu ristabilita, molti di quelli che per paura erano caduti nell'eresia ed erano stati ribattezzati ariani, desiderarono ritornare alla Chiesa. Poich\u00e9 venivano respinti da coloro che erano rimasti fedeli, fecero appello a Felice, che convoc\u00f2 un sinodo lateranense nel 487, e sped\u00ec una lettera ai vescovi d'Africa in cui esponeva le condizioni alle quali costoro avrebbero potuto essere riammessi in seno alla Chiesa.\nFelice mor\u00ec nel 492, dopo 8 anni, 11 mesi e 23 giorni di regno. Fu sepolto nella tomba di famiglia della basilica di San Paolo fuori le mura.\nFelice de Anici, che in vita non ebbe numerale, avrebbe dovuto portare il nome pontificale Felice II, in quanto Felice II, ariano, fu in realt\u00e0 un antipapa contro il papa legittimo Liberio; tuttavia, dato che l'antipapa Felice II fu confuso con un omonimo martire, venerato dalla Chiesa cattolica come santo, per molti secoli \u00e8 stato considerato legittimo e, quindi, inserito nella numerazione.\nCulto.\nLa memoria liturgica di san Felice III ricorre il 1\u00ba marzo.\nDal Martirologio Romano (ed. 2004):"}
{"id": "39752", "revid": "9", "url": "https://it.wikipedia.org/wiki?curid=39752", "title": "Papa Felice II", "text": ""}
{"id": "39753", "revid": "1272592", "url": "https://it.wikipedia.org/wiki?curid=39753", "title": "Terrazzamento", "text": "Il terrazzamento o coltivazione a terrazza, noti anche come fasce, ronchi o gradoni, sono una soluzione adottata in agricoltura per rendere coltivabili territori di particolare e accentuata pendenza, oppure in urbanistica per rendere adatto alla costruzione di edifici, piazze o strade un terreno scosceso.\nSono adottati in molte localit\u00e0 collinari o montuose in Trentino, Veneto, Friuli - Venezia Giulia, Piemonte, Lombardia e Liguria (regione costretta - nel suo sviluppo ad arco - tra il Mar Ligure ed i monti delle Alpi e dell'Appennino). Utilizzati al massimo nei pressi di Amalfi.\nCostruzione.\nI terrazzamenti sono ricavati scavando in piano parti collinari poi delimitate da muri di pietra, costruiti a secco e poggiati sulla roccia viva, che sostengono il terreno formando una sorta di scalino.\nIn questo modo anche le colline pi\u00f9 ripide diventano utilizzabili per le coltivazioni, specialmente dell'olivo e della vite (specie nella Costiera Amalfitana e nelle Cinque Terre), ma anche per piccoli orti.\nCome tante altre attivit\u00e0 artigianali e contadine, nei tempi pi\u00f9 recenti \u00e8 andata perdendosi l'arte di costruzione dei muri a secco ed anche l'attivit\u00e0 di manutenzione degli stessi, non pi\u00f9 continua ma saltuaria, con un conseguente e progressivo abbandono delle zone rese coltivabili con questa tecnica.\nLo stesso sta accadendo anche in altre zone d'Italia dove i terrazzamenti erano diffusi e anche dove si erano affermate altre forme di sistemazioni di colle. Sul vicentino, in particolare nel Canale di Brenta da qualche anno si sta cercando di salvaguardare i terrazzamenti esistenti (ormai invasi dal bosco), con un'iniziativa atta a supportarne la manutenzione.\nFa eccezione la costa d'Amalfi dove la pressoch\u00e9 totalit\u00e0 delle zone coltivate, e non, \u00e8 costituita da terrazzamenti."}
{"id": "39754", "revid": "110157", "url": "https://it.wikipedia.org/wiki?curid=39754", "title": "Matrice di Filbert", "text": "In matematica una matrice di Filbert \u00e8 una matrice quadrata formula_1 con elementi formula_2, dove formula_3 \u00e8 l'n-esimo elemento della successione di Fibonacci, ovvero della forma\nL'inversa della matrice di Filbert condivide alcune propriet\u00e0 con l'inversa della matrice di Hilbert."}
{"id": "39755", "revid": "2108263", "url": "https://it.wikipedia.org/wiki?curid=39755", "title": "Antipapa Felice II", "text": "Biografia.\nNel 355 papa Liberio fu esiliato dall'imperatore Costanzo II a Beroea, in Tracia, perch\u00e9 sostenne tenacemente il Credo niceno rifiutando di condannare Atanasio di Alessandria. Il clero romano, riunito in concilio s'impegn\u00f2 allora solennemente a non riconoscere alcun altro vescovo di Roma fin tanto che Liberio fosse stato in vita. L'imperatore, tuttavia, che stava sostituendo i vescovi cattolici esiliati con vescovi di tendenza ariana, cerc\u00f2 d'insediare un nuovo vescovo di Roma al posto di Liberio. Invit\u00f2 a Milano Felice, arcidiacono della chiesa di Roma; all'arrivo di quest'ultimo, Acacio di Cesarea riusc\u00ec a fargli accettare l'ufficio dal quale Liberio era stato espulso con la forza e lo consacr\u00f2 insieme con altri due vescovi ariani. La maggior parte del clero romano riconobbe la validit\u00e0 della sua consacrazione, ma il laicato non volle avere nulla a che fare con lui e rimase fedele al legittimo papa esiliato.\nQuando Costanzo visit\u00f2 Roma nel maggio del 357, il popolo, rappresentato da una delegazione di influenti matrone romane chiese il ritorno del legittimo vescovo, Liberio, che, infatti, dopo la firma della terza formula di Sirmio torn\u00f2 alla sua sede. I vescovi, riuniti in concilio in quella citt\u00e0 della bassa Pannonia, scrissero a Felice e al clero romano raccomandandogli di ricevere Liberio in tutta carit\u00e0 e di mettere da parte i loro dissensi; aggiunsero anche che Liberio e Felice avrebbero dovuto governare insieme la chiesa di Roma. Il popolo ricevette il legittimo papa con grande entusiasmo, ma un grande dissenso sorse presto contro Felice che, alla fine fu costretto a lasciare la citt\u00e0. Poco dopo, quest'ultimo, con l'aiuto dei suoi sostenitori, tent\u00f2 di occupare la \"basilica Julii\" (Santa Maria in Trastevere), ma infine fu esiliato per sempre, con voto unanime del senato e del popolo. Per quanto riguarda il resto della sua vita, poco si sa, e i resoconti pervenuti sono contraddittori, ma sembra che ne abbia spesa gran parte in ritiro nella sua dimora nei pressi di Porto, e fu decapitato nella piccola frazione laziale di Ceri. \nLiberio permise ai membri del clero romano, compresi i sostenitori di Felice, di mantenere le loro posizioni. Una leggenda successiva confonde le posizioni di Felice e di Liberio.\nCulto.\nDurante il regno di papa Gregorio XIII, nacque tra due cardinali una discussione: il primo sosteneva che Felice dovesse essere ricordato come pontefice, il secondo riteneva invece che dovesse essere menzionato come martire. Allo scopo di cercare un miracoloso aiuto alla discussione, alla vigilia della sua festa venne aperto il suo sarcofago. Vicino al corpo fu trovata un'iscrizione che dichiarava egli essere stato \"pontefice e martire\" .\nNegli apocrifi \"Acta Felicis\" e \"Acta Liberii\", cos\u00ec come nel \"Liber Pontificalis\", Felice \u00e8 stato ritratto come santo e confessore della fede. Questa distorsione dei fatti reali probabilmente ebbe inizio con la confusione tra questo Felice e un altro Felice, un martire romano di data anteriore.\nSecondo il \"Liber Pontificalis\", Felice fece costruire una chiesa sulla via Aurelia. \u00c8 ben noto, tuttavia, che su questa strada fu sepolto un martire romano, Felice; quindi sembra probabile che anche questo fatto gener\u00f2 confusione con il martire e confessore Felice, che appunto come confessore non pontefice compare nel Martirologio romano il 29 luglio ed \u00e8 dichiarato martire sul III miglio della via Portuense.\nLe spoglie di San Felice sono conservate tutt'oggi nella chiesa della Madonna di Ceri, vicino a Cerveteri, che si pone vicina alla via Aurelia, ma anche alla via Portuense. Potrebbe essere il santuario laziale la chiesa costruita da Felice, dato che \u00e8 sia sulla via Aurelia, ma anche, come riporta l'altra fonte, vicina alla via Portuense."}
{"id": "39758", "revid": "119807660", "url": "https://it.wikipedia.org/wiki?curid=39758", "title": "Modo (musica)", "text": "Nella teoria musicale, un modo \u00e8 un insieme ordinato di intervalli derivato da una corrispondente scala variando semplicemente la nota iniziale.\nStoria.\nNella musica greca antica i modi prendevano il nome di \"harmon\u00ecai\" (\u1f01\u03c1\u03bc\u03bf\u03bd\u03af\u03b1\u03b9), \"armonie\"; si trattava di 8 scale discendenti alle quali veniva attribuita una denominazione etnica: \"armonia dorica\", \"frigia\", ecc.\nLa teoria musicale greca prevedeva che esse fossero costituite da due \"tetracordi\" discendenti formati da 4 note per grado congiunto. I tetracordi in questione dovevano essere \"omologhi\", cio\u00e8 dovevano presentare la stessa serie di toni e semitoni. Ad esempio, l'armonia dorica era formata dalle note Mi Re Do Si - La Sol Fa Mi, dove entrambi i tetracordi erano formati dagli intervalli discendenti T T ST.\nAnche se molti pensano che i \"modi ecclesiastici\", vale a dire i modi della musica europea medievale, discendano direttamente da questa nozione di modalit\u00e0, la loro nascita \u00e8 diversa perch\u00e9 direttamente connessa con il repertorio liturgico della chiesa cristiana. Le terminologie teoriche furono per\u00f2 ricavate dalla teoria musicale greca, compresi i termini etnici connessi ai modi, con la differenza che furono applicati quelli utilizzati per definire le trasposizioni tonali dei modi (detti \"tropi\") ai diversi modi musicali, ottenendo uno sfasamento ravvisabile ancora oggi (il modo di Mi, infatti, che in Grecia era il modo dorico, per i teorici latini divenne il modo frigio; analogo sfasamento per tutti gli altri modi).\nNel XVI secolo, il teorico svizzero Glareano pubblic\u00f2 il \"Dodekachordon\", nel quale solidifica il concetto dei modi ecclesiastici, aggiungendone altri quattro: l'eolio, l'ipoeolio, lo ionico e l'ipoionico; questi ultimi modi non sono altro che la prima apparizione teorica dei modi maggiore e minore.\nLa musica antica ha fatto grande uso dei modi ecclesiastici, che non si limitavano alle diverse scale musicali utilizzate. Come spiega la musicologa Liane Curtis (1988), nella musica medievale e rinascimentale \"non bisogna pensare i modi equivalenti alle scale; i principi dell'organizzazione melodica, il posizionamento delle cadenze, e l'emotivit\u00e0 indotta sono parti essenziali del contenuto modale\".\nIn seguito, per\u00f2, i modi sono stati organizzati basandosi sulla loro relazione rispetto alle successioni di intervalli relativi alla scala maggiore. La concezione moderna delle scale modali descrive un sistema dove ogni modo ha la scala diatonica uguale, ma inizia da una nota diversa. I modi sono tornati di moda all'inizio del secolo scorso, nello sviluppo del jazz (jazz modale) e nella musica contemporanea. Anche molta musica folk \u00e8 composta, o si pu\u00f2 analizzare, pensando ai modi. Ad esempio, nella musica tradizionale irlandese compaiono i modi ionico, dorico, eolio e misolidio, in ordine pi\u00f9 o meno decrescente di frequenza; con l'evoluzione del modo eolio, in cui si alza la settima di un semitono, formando la scala minore armonica, costituisce la base di tutti i brani del genere flamenco.\nDescrizione generale.\nA qualsiasi scala musicale pertanto pu\u00f2 essere applicato il concetto di modo: in generale in una scala qualsiasi si possono \"estrarre\" tanti modi quante sono le note della scala: ad esempio, per le scale diatoniche, costituite da sette note, si possono contare 7 modi distinti.\nTuttavia in alcuni casi i modi \"effettivamente esistenti\" possono essere in numero inferiore al numero di note della scala: questo accade ove la particolare struttura della scala comporti che anche a partire da note diverse si possa osservare la stessa successione di intervalli: \u00e8 il caso ad esempio della scala diminuita (costituita da 8 note e da una successione di otto intervalli in cui ad un tono segue sempre un semitono o viceversa), dove i modi osservati sono soltanto due; sempre a titolo di esempio si considerino i casi limite della scala esatonale (sei note separate da sei intervalli di tono) che ha un solo modo (a partire da qualsiasi nota, infatti, si osserva sempre e solo una successione di sei toni), e della scala cromatica (13 note separate da 12 intervalli pari a un semitono) che pure ha un solo modo (a partire da qualsiasi nota, infatti, si osserva sempre e solo una successione di dodici semitoni).\nI modi musicali pi\u00f9 noti e studiati, in ogni caso, sono i modi della scala diatonica, ai quali vengono attribuiti specifici nomi. L'importanza di tale scala e dei relativi modi nella musica occidentale \u00e8 dovuta al fatto che su essa si basa il sistema tonale occidentale, ossia l'insieme delle \"note di base\" di qualsiasi brano musicale: in particolare nella musica occidentale al concetto di modo \u00e8 legato quello di tonalit\u00e0, dal momento che quest'ultima sfrutta la definizione di modo.\nIn tal senso \u00e8 utile indicare che \u00e8 diffuso l'uso del termine \"modalit\u00e0\", in opposizione a \"tonalit\u00e0\", per distinguere il sistema formato dai molti diversi modi utilizzati nei brani medievali e rinascimentali dal sistema tonale che la musica europea comincia passo passo ad utilizzare dalla fine del XVI secolo in poi: ciascuna delle dodici tonalit\u00e0 che formano il sistema tonale moderno si presenta infatti in due soli modi, \"maggiore\" e \"minore\".\nI modi e le scale modali non sono utilizzati esclusivamente per la definizione delle tonalit\u00e0 dei brani, ma anche indipendentemente da queste all'interno dei brani, nella tessitura melodica ed armonica: un uso particolare di scale modali viene effettuato nel jazz e pi\u00f9 in particolare nella corrente definita, appunto, jazz modale.\nAnche in questo senso i termini \"modalit\u00e0\" e \"tonalit\u00e0\" sono spesso utilizzati in opposizione l'uno all'altro, anche se con motivazioni totalmente diverse rispetto a quanto indicato prima: in questo caso infatti si distinguono due particolari stili improvvisativi basati, a loro volta, su due diverse maniere di costruire la progressione armonica dei brani.\nScala modale.\nCaratteristica.\nLe scale modali estendono e in qualche modo completano, nella musica, il concetto di scala musicale tipico dell'armonia classica tradizionale. Una melodia impostata su scale modali, all'orecchio moderno e occidentale, induce l'idea di qualcosa di sospeso, arcaico, indefinito. I canti gregoriani erano basati su particolari scale modali e le musiche medievali sono spesso impostate su scale modali. Anche nei canti popolari pi\u00f9 arcaici si ritrova la modalit\u00e0, ad esempio la stornella romagnola e la bovara romagnola sono due canti lirico-monostrofici popolari che si basano su scale modali. Scale modali sono utilizzate anche nella musica jazz. La musica classica indiana ha sviluppato per secoli un complesso sistema rigorosamente modale.\nLa costruzione.\nLe sette note della musica occidentale vengono messe in serie per grado congiunto in modo da dar vita a scale ascendenti che modernamente sono la scala maggiore (dal Do al Do all'ottava superiore) e minore (dal La al La dell'ottava superiore). Nel passato si utilizzavano molte pi\u00f9 scale, dette modali, ciascuna avente inizio da una delle sette note e fine sulla stessa all'ottava superiore. Possiamo sperimentare tali scale utilizzando i tasti bianchi del pianoforte e suonando, per esempio, partendo dalla nota Re alla nota Re dell'ottava superiore. L'idea \u00e8 semplice: presa una scala \"tradizionale\" (maggiore, minore melodica, minore armonica), si costruisce una nuova scala per ogni nota della scala considerata. In questo modo, da ogni scala \"tradizionale\" si ottengono sette modi con sette differenti sequenze di intervalli per ognuno. Ovviamente, le scale costruite sul primo grado di ognuna delle scale tradizionali coincidono con le scale tradizionali medesime.\nSi indicano nel seguito gli intervalli con \"T\" il tono e con \"S\" il semitono. Le scale sono indicate mediante un esempio in una tonalit\u00e0 semplice. I loro nomi derivano per lo pi\u00f9 da nomi di antiche scale greche.\n\u00c8 fondamentale comprendere che quello che in realt\u00e0 caratterizza e d\u00e0 il nome ad una scala, \u00e8 la precisa successione di intervalli, cio\u00e8 di toni e semitoni, da cui essa \u00e8 caratterizzata. Di seguito infatti sono riportate scale in cui compaiono pochissime alterazioni (\u266f e \u266d), per rendere pi\u00f9 facile la lettura.\nPer capirci meglio facciamo l'esempio di una scala Frigia. L'esempio sottostante \u00e8 una scala Frigia di Mi, perch\u00e9 partendo appunto dal Mi e seguendo la successione di intervalli (propria della scala Frigia) composta da S T T T S T T, le note che dobbiamo suonare sono tutte note naturali, senza alterazioni appunto. Ma possiamo benissimo costruire altre scale Frigie su ciascun'altra nota, seguendo quella successione di intervalli. Questo \u00e8 vero per ogni scala, in particolare per le scale maggiori e minori, che non sono solo quelle che partono dal Do e dal La rispettivamente.\nI modi della scala diatonica.\nScale modali costruite sui gradi della scala diatonica.\nDi seguito la definizione \"moderna\" dei modi relativi della scala diatonica. Verranno evidenziati in grassetto i gradi che differiscono rispetto a quelli del modo Ionico (o Maggiore).\nRiassumendo ecco le differenze fra i sette modi (M = maggiore, m = minore, g = giusta, A = aumentata, d = diminuita):\nScale modali costruite sui gradi della scala minore melodica.\nNon tutte hanno un nome ben preciso e saranno identificate paragonandole a scale modali costruite sulla scala maggiore e indicando le differenze. Da notare che la scala minore melodica \u00e8, in sostanza, simile a una scala maggiore ma, essendo la scala minore, con l'intervallo tra primo e terzo grado costituito da una terza minore (un tono e mezzo). Da qui le sonorit\u00e0 particolari delle scale modali costruite sulla scala minore melodica. Queste scale sono molto utilizzate, soprattutto in ambiti jazz e fusion.\nScale modali costruite sui gradi della scala minore armonica.\nCome le scale modali costruite a partire dalla minore melodica anche quelle derivate dalla minore armonica non hanno un nome preciso e saranno identificate paragonandole a scale modali costruite sulla scala maggiore e indicando le differenze.\nLa scala minore armonica equivale al modo eolio della scala maggiore con la differenza che il settimo grado della scala \u00e8 alzato di un semitono, in modo da poter svolgere le funzioni di sensibile. Per\u00f2 in questo modo si forma un intervallo di seconda aumentata tra il sesto e il settimo grado della scala. Pu\u00f2 anche essere vista come una scala melodica con la sopradominante abbassata di un semitono.\nScala Eolio 7M \nScala Locria 6M o Locria \u266e6\nScala Ionica aumentata\nScala Dorica 4\u00aa aumentata, Lidia \u266d3\u266d7 o Dorica \u266f4\nScala Frigia dominante, Frigia maggiore o Misolidia \u266d2\u266d6\nScala Lidia 2\u00aa aumentata\nScala Superlocria diminuita\nSonorit\u00e0 ed esempi sui modi diatonici.\nOgni modo ha una sua sonorit\u00e0 caratteristica e quando definisce una tonalit\u00e0 comporta anche distinte possibilit\u00e0 nella creazione della progressione armonica del brano.\nImparare i modi.\nA partire dai gradi.\nA partire dalla scala maggiore si possono ricostruire facilmente tutti i modi ricordandone l'ordine (in base al loro grado rispetto a quello del modo Ionico)\nLa nota di partenza della scala, nel modo desiderato, sar\u00e0 ovviamente quella del grado corrispondente (es: nel caso del modo Lidio la prima nota da suonare, la Tonica, sar\u00e0 la quarta della sequenza della scala maggiore a cui ci si sta riferendo).\nOttenuta a questo punto la scala maggiore nel modo desiderato non resta che traslarla fino al tono finale.\nEsempio completo: \nCreo una scala partendo da Mi\u266d con la stessa struttura in toni e semitoni della scala di La. Ed, infatti, la scala di La e di Mi\u266d hanno la stessa sequenza di toni e semitoni, come si pu\u00f2 facilmente verificare. Quindi, il termine \"traslare da x a y\" significa applicare alla scala che parte da y la stessa sequenza di toni e semitoni della scala che parte da x.\nA partire dalle equivalenze per la scala di Do.\nUn altro modo comodo per ricostruire la sequenza di note di ogni modo \u00e8 memorizzare a quale scala maggiore ionica corrisponde ogni modo della scala maggiore di Do.\nEseguendo la scala in questione partendo dalla nota di Do (Tonica) si otterr\u00e0 il modo desiderato.\nResta solo da traslare la scala alla tonalit\u00e0 desiderata.\nA partire dagli intervalli.\nSe si preferisce vedere come variano gli intervalli, toni (T) e semitoni (s), nei vari modi, si veda lo schema seguente.\nSi noti, in particolare, come i semitoni si spostano di un posto a sinistra di riga in riga!\nBasandosi sul circolo delle quinte.\nUn ulteriore modo per ricostruire le note di un modo della scala maggiore in una certa tonalit\u00e0 viene, basandosi sul circolo delle quinte, dal conteggio delle alterazioni in chiave dei vari modi rispetto a quelli della scala nel modo ionico.\nEsempio:\nIl circolo delle quinte ci dice anche che la scala maggiore ionica con 2 bemolli \u00e8 quella di SI\u266d, che infatti \u00e8 costituita dalle stesse note. Cambia solo la tonica."}
{"id": "39767", "revid": "869733", "url": "https://it.wikipedia.org/wiki?curid=39767", "title": "Umberto I (disambigua)", "text": ""}
{"id": "39769", "revid": "47767", "url": "https://it.wikipedia.org/wiki?curid=39769", "title": "Abbondazio", "text": ""}
{"id": "39770", "revid": "47767", "url": "https://it.wikipedia.org/wiki?curid=39770", "title": "Abdia (nome)", "text": "Origine e diffusione.\nContinua l'antico nome ebraico \u05e2\u05b9\u05d1\u05b7\u05d3\u05b0\u05d9\u05b8\u05d4 (\"'Ovadyah\", \"Obhadyah\"), che significa \"servo di Yahweh\", in quanto basato su \"abhadh\" (\"egli serv\u00ec\", \"egli vener\u00f2\", elemento che si ritrova anche in Abdon, Abdiele, Abdenago e Abdieso) e che \u00e8 imparentato con l'arabo \"''abd\" (\"servo\", \"adoratore\"), da cui nomi come Abdullah.\nNome di scarsa diffusione in Italia, ha tradizione biblica, portato da Abdia, quarto profeta dell'Antico Testamento e autore del libro di Abdia, oltre che da un'altra decina di personaggi.\nOnomastico.\nL'onomastico si pu\u00f2 festeggiare il 19 novembre, in ricordo di sant'Abdia, profeta, oppure il 28 ottobre in memoria di un altro sant'Abdia, citato fra i 72 discepoli di Cristo e considerato a volte il primo vescovo di Babilonia."}
{"id": "39773", "revid": "466539", "url": "https://it.wikipedia.org/wiki?curid=39773", "title": "Val Trompia", "text": "La val Trompia o Valtrompia (in dialetto bresciano: \"Vall Tr\u00f3mpia,\" pronunciato , conosciuta anche come \"La via del Ferro\") \u00e8 una delle tre valli principali della provincia di Brescia. Pare derivi il suo nome dai Triumplini, antica popolazione retica.\nInteramente percorsa dal fiume Mella per una lunghezza di circa 50\u00a0km, ha un andamento essenzialmente da nord a sud, dal massiccio cristallino delle Tre Valli allo sbocco nella pianura padana a Brescia e non presenta segni di attivit\u00e0 geomorfologica glaciale.\nGeografia fisica.\nLa valle si trova all'interno delle Prealpi Bresciane. I monti principali che la contornano sono:\nMolto famoso, localmente, \u00e8 il monte Guglielmo (1.957 m) che \u00e8 possibile osservare molto bene anche dalla Franciacorta, da Brescia nonch\u00e9 da buona parte della pianura bresciana sino alla provincia di Cremona.\nPreistoria.\nI primi insediamenti.\nI primi insediamenti si ebbero, secondo alcuni documenti nel Mesolitico (8000 - 5000 a.C.) e nel Neolitico (5000 - 2000 a.C.) (escludendo San Vigilio all'inizio della val Trompia), con insediamenti risalenti al Paleolitico (pre 8000 a.C.).\nNel 1976, a Collio, fu ritrovato un piccolo frammento di pietra risalente probabilmente al Mesolitico Antico (6500 a.C.).\nStoria.\nLa Valtrompia appare maggiormente abitata nell'et\u00e0 del Bronzo con insediamenti su alture e dossi, in posizione quindi ben difesa e che consentiva di controllare ampi tratti della valle e degli sbocchi delle vallette laterali. Nell'et\u00e0 del Ferro, la scoperta di risorse minerarie port\u00f2 ad un incremento degli insediamenti che sembravano privilegiare la media valle anche se non mancano documentazioni per l'alta valle. A gruppi sporadici autoctoni dovettero ben presto unirsi altre genti: i Liguri di stirpe pre-indoeuropea, i Reto-Euganei, i Celti; pi\u00f9 avvolta nel mistero sembra invece la presenza degli Etruschi. Dall'unione di tutte queste trib\u00f9 si venne a costituire un popolo, i cosiddetti \"Triumplini\".\nL'et\u00e0 romana.\nLe trib\u00f9 stanziate nel territorio erano esenti dal controllo di Roma e nel 15 a.C. venne istituita la provincia della \"Retia\", della quale faceva parte anche la Val Trompia. Le terre furono suddivise in \"pagi\", e da \"Brescia (Brixia)\" si dipart\u00ec una mulattiera che permise e apr\u00ec vie di comunicazione. Fu realizzato un acquedotto che captava a Gazzolo di Lumezzane con la finalit\u00e0 di servire la bassa valle e Brescia.\nTra il 16 ed il 14 a.C. il generale romano Druso pose fine all'autonomia dei Triumplini con la guerra retica: i Triumplini sono difatti citati tra le \"gentes alpinae devictae\" del \"Trophaeum Alpium\" di \"La turbie.\" Ridotti in condizione di schiavit\u00f9, vengono inseriti nella \"X Regio Venetia et Histria\" ed assegnati alla \"tribus Fabia\" di \"Brixia.\" Nella valle, a sfruttare le miniere del ferro, tradizione vuole che fossero mandati da Roma i detenuti e schiavi, i cosiddetti \"damnata ad metalla.\"\nLa presenza nell'Alta Valle di vene minerali promosse fin dall'antichit\u00e0 un'attivit\u00e0 estrattiva. Ci\u00f2 favor\u00ec il precoce sviluppo di una tradizione di lavorazione del ferro, attestata in epoca romana, anche per la produzione di armi. Per tale ragione sotto il dominio veneziano la valle godeva di una speciale autonomia e di alcune esenzioni fiscali. Ci\u00f2 non valeva per Lumezzane (nella tributaria Val Gobbia) che era infeudata agli Avogadro. Al XVI secolo risale la fondazione della Beretta, tuttora specializzata nella produzione di armi.\nL'umanista bresciano Ottavio Rossi ricorda come \"I Valtrompieschi, anticamente chiamati Triumplini, discendono da i tanto celebrati popoli Euganei e da buona parte de' i nostri pi\u00f9 antichi Cittadini ricovrati in questa valle, n\u00e9 calamitosi tempi di Radagasso e d'Attila\".\nIl Medioevo.\nLe uniche attestazioni, ad oggi verificate, della presenza dei Longobardi in Valtrompia sono relative alle necropoli di Villa Carcina, Cogozzo e Sarezzo. Si tratta di aree cimiteriali riconducibili agli insediamenti che dovettero collocarsi a ridosso della grande villa romana posta a Cogozzo e nei pressi dell'importante centro abitato romano di Sarezzo. Nella media ed alta valle sono attestate, al contrario, necropoli altomedievali con sepolture che sono genericamente riferibili all'VIII e IX secolo, per la circostanza che non presentano corredo tipico del costume funerario di et\u00e0 longobarda, ma che potrebbero riferirsi anche al secolo precedente e ad una temperie culturale che potrebbe ricondurre piuttosto ad una continuit\u00e0 di tradizione culturale autoctona.\nUn quadro d'insieme dell'alta valle si delinea nei primi decenni del XIII secolo, che vede al centro il comune di Bovegno, strettamente collegato alla comunit\u00e0 canonicale della pieve di S.Giorgio.\nRisulta che la quadra di Valtrompia nel 1385 sia costituita da: \"Comune de Castelanza de Inzino, Comune de Castelanza de L\u00e9, Comune de Ludrino, Comune de Zumo et Tabernolis, Comune de Marmentino, Comune de Pesazis, Comune de Herma, Comune de Bovegno, Comune de Collibus, Comune de Castellanza de Villa, Comune de Serezio.\" Qualche anno dopo, cambiato il dominio e passati ai Veneti, i Comuni, nello statuto del Comune di Brescia del 1429 sono: \"Colles, Bovagnum, Pesazie, Tabernole, Marmentinum, Lodrinum, Castelancia de L\u00e9, Castelancia Inzini, Castelancia de Villa, Serecium.\"\nPer quanto riguarda la val Trompia, gli statuti comunali storicamente pi\u00f9 conosciuti sono quattro e riguardano nell'ordine i comuni di Bovegno (1341), Cimmo e Tavernole (1372), Pezzaze (1529, copia riformata del testo originario del 1318, disperso) e Pezzoro (1579). A questi statuti vanno aggiunti altri codici, ordinamenti e provvisioni come quelli di Nave (1440 e 1553), Sarezzo (1676 e 1765) e Collio (1757, copia riformata delle provvisioni del 1583-1584), senza dimenticare le disposizioni statuarie della Valle Trompia (1436, 1576 e 1764).\nIl Cinquecento.\nIl primo marzo 1503 si registra una straordinaria nevicata, cui nell'estate e nell'autunno seguono piogge e inondazioni; altre inondazioni si susseguono nel 1506 e 1519.\nNel 1504 si verifica un terremoto; rigidissimo il gelo nei mesi di febbraio, marzo e aprile del 1505.\nNel 1508 vengono mandati degli armati all'impresa di Rovereto contro l'imperatore Massimiliano, oltre al mantenimento di 500 uomini a Bagolino ed alla Rocca d'Anfo.\nIl 22 aprile 1509 il Consiglio generale della Comunit\u00e0 di Valtrompia, riunitosi in Tavernole, delibera l'invio degli uomini promessi al Governo veneto, il drappello valtrumplino viene spedito a difendere il castello di Casaloldo. Pressati dai francesi sul fronte occidentale (Treviglio-Caravaggio), i Veneti chiedono nuovi arruolamenti ai Triumplini, cosicch\u00e9 il Consiglio di Valle invia altri 400 soldati, le sorti della guerra per\u00f2 volgono al peggio. Il 20 Luglio successivo il re di Francia Luigi XII rilascia un diploma in cui conferma, concede ed approva tutti i privilegi, le esenzioni e le prerogative della Valtrompia. Nel maggio del 1510 re Luigi XII entra in Brescia e nel maggio del 1511 Venezia riesce ad arruolare nelle valli (Valtrompia e Valsabbia) pi\u00f9 di 300 volontari, di cui 160 in Valtrompia. Il 2 luglio 1511 il doge di Venezia, con propria ducale, esorta i Triumplini alla resistenza contro gli occupanti francesi; i movimenti filoveneti dalle valli passano alla citt\u00e0 (cospirazione di Luigi Avogadro dei conti di Zanano), con l'appoggio dei quattro fratelli Negroboni di Bovegno, di Angelo Robbi, valoroso capitano di Brozzo, di due Avogadro di Cogozzo, di Giovanni Bailo di Sarezzo e di Stefano Muti di Gardone; Sarasini e Graziotti riconquistano la Rocca d'Anfo togliendola ai francesi. Si solleva anche la citt\u00e0. Il 18 gennaio 1512 i francesi scoprono la congiura ed in febbraio Gastone di Foix con 12.000 uomini entra in Brescia; il 17 febbraio un migliaio di valligiani, al comando di Girolamo Negroboni, tenta a S.Fiorano l'estrema resistenza contro le milizie straniere, con morte eroica di questi valtrumplini. I ribelli sono sconfitti, Luigi Avogadro \u00e8 condannato a morte, la citt\u00e0 \u00e8 orrendamente saccheggiata. La Valtrompia si ribella. I mercenari tedeschi che occupavano la citt\u00e0, a corto di denaro, facevano frequenti irruzioni nei borghi della bassa valle distruggendo e depredando ogni cosa. Venezia rientra in Brescia dopo sette anni di guerra. La pace di Noyon consente finalmente qualche anno di tranquillit\u00e0, ma il ritorno alla normalit\u00e0 \u00e8 lungo e difficile.\nOltre alla guerra, nel 1512 \"sopraviene flagello ancor pi\u00f9 terribile, cio\u00e8 la Peste,\" come rilevano gli \"Annali di Pezzaze.\"\nNel 1520 la \"Val di Trompia\" aveva cinquantamila anime, come la \"Valchamonicha\" e la \"Riviera di Sal\u00f2,\" e pi\u00f9 della \"Val di Sabia\" che ne contava quarantamila.\nIl 28 gennaio 1527 si registra un terremoto, avvertito soprattutto verso il Maniva e Bagolino. Una grande alluvione del Mella colpisce la Valtrompia e particolarmente Brozzo, crolla il ponte di Pregno.\nIl nobiluomo Marino Cavalli, capitano di Brescia, nella relazione presentata al Senato Veneto nel 1554, rileva che la \"Valtroppia\" (Valtrompia) \"per mezzo la qual corre la Mella, ha molte bone terre e fa circa 18 mila anime et sono homini stimati pi\u00f9 feroci e pi\u00f9 bellicosi assai che tutti gli altri pe queste valate.\" [...] \"Questi di Valtrompia sono affetionati al nome\" di Sua Serenit\u00e0 il doge [...]. \"La sua industria \u00e8 come in le altre valle ferarezza, animali et boschi. A Gardon si fa un mondo d'archibusi tra le altre cose et li fanno con tanta facilit\u00e0 che in duo o tre fusine se ne faria 400 cane\" (canne) \"al giorno.\" La Valtrompia \"non raccoglie grano di sorte alcuna per essere angustissima, ma vive tutto della pianura Bressana.\"\nUna \"Grande carestia\" colpisce l'intera Valtrompia nel 1560.\nDal 28 al 30 ottobre 1567 una grande pioggia provoca una spaventosa inondazione, con il crollo dei forni da ferro, la rovina delle fucine, \"travade et seriole et canali et rode,\" mulini, \"rasege et folli.\"\nDomenico Priuli, capitano di Brescia, nel 1572, rileva al doge che le miniere \"miglior, et di maggior quantit\u00e0\" sono in Valtrompia, soprattutto a Collio, \"nella quale Valle si trova la terra di Gardon, famosissima per il mestiere delli archibusi\" (archibugi), \"qual non so che si faccino in altro luogo, nello stato di Serenit\u00e0 Vostra, et forse in tutta Italia in simil quantit\u00e0 et bont\u00e0.\"\nLo Statuto di Valtrompia, edito nel 1576, assegna ai Comuni il compito di adoperarsi perch\u00e9 siano allontanati i banditi, i ladri, gli assassini e tutte le persone sospette che si trattengano pi\u00f9 di cinque giorni nel loro territorio. Tanto grave appare il problema della sicurezza pubblica che se un Comune manchi ai suoi doveri in questa materia perde il diritto di partecipare al Consiglio di Valle.\nLa presenza del visitatore apostolico Carlo Borromeo \u00e8 documentata in Valtrompia verso la met\u00e0 di agosto del 1580. Con il \"breve\" di papa Gregorio XIII del 31 dicembre 1580, si d\u00e0 facolt\u00e0 al cardinal Borromeo di intervenire contro gli eretici della Valtrompia e della Valcamonica. Secondo le accuse la propaganda luterana \"si era guadagnata perfino l'arciprete d'Inzino, messer Alessio Marimbono.\" A Gardone, ritenuto ormai con Collio \"particolare eretico,\" il Borromeo ritorna nel triduo del 29-31 ottobre del 1580.\nIl Seicento.\nIl Seicento si apre all'insegna di crisi economica e sociale iniziata nel Cinquecento, Venezia cerca di mantenere i suoi avamposti nel Mediterraneo Orientale, combattendo contro i Turchi. La guerra costa e Venezia impone tasse che provocano malumori nella societ\u00e0 bresciana. Dato che le sventure non vengono mai sole, si aggiungono anche carestie e la peste del 1630, che decimer\u00e0 la popolazione. Bande di delinquenti infestano il territorio, sostenute spesso dall'aristocrazia locale. La religiosit\u00e0 \u00e8 scandita da un continuo succedersi di visite pastorali che sorvegliano per evitare il diffondersi di eresie che, soprattutto in Valtrompia, erano attecchite nel secolo precedente e che continuavano a far sentire la loro eco.\nL'umanista bresciano Ottavio Rossi ricorda come i valtrumplini \"siano fedelissimi alla citt\u00e0 e al Principe. Sono di natura armigera, gagliardi e vigorosi di corpo e d'animo\".\nIl Podest\u00e0 di Brescia Giovanni Da Lezze, nel 1610, ricorda come in questa valle il benessere \u00e8 legato non tanto all'agricoltura o all'allevamento, pure presente, ma ad un artigianato altamente specializzato, proto industriale, basato sulla lavorazione del ferro, finalizzato principalmente alla realizzazione di armi da fuoco. L'alta valle \u00e8 povera, come Marmentino i cui abitanti \"attendono \u00e0 bestiami\" o \"lavorano per i boschi per le legne da far carbone nelle terre vicine et per lo pi\u00f9 sono poveri.\"\nSi comincia a diffondere, seppur con molta diffidenza, la coltivazione delle patate e del granoturco, arrivato nel Bresciano nel 1620.\nDal 1610 al 1628 la banda \"Feraij\", capeggiata da Girolamo Bergomi detto \"Feraglio\", terrorizza la valle compiendo assassini, rapine ed estorsioni.\nLa peste scoppia in Valtrompia nel giugno 1630, con dei focolai individuati a Zanano e Magno. Pochi o nulli i mezzi per combattere la diffusione del contagio, prevalentemente cordoni sanitari e pochi altri palliativi. Diverse le spiegazioni che allora si davano al male, che andavano dalla punizione divina, ad una congiunzione astrale negativa, dalla stregoneria alla presenza di agenti stranieri sabotatori o di untori. La peste viene preceduta da annate di carestie e da un'alluvione nel novembre del 1627. Vengono emanate leggi severissime per contenere i danni del morbo, proibendo alla gente di uscire dai propri comuni, pena \"tre strapade de corda, star un anno in preson serado et pagar 300 lire de pizoli de propri beni,\" oltre al bando. Nel gennaio del 1531 risulta che \"le terre di Valtrompia cominciano la quarantina.\" Venne applicata la segregazione dei contagiati dai sani, vennero stabiliti terreni e locali lontano dal paese e guardati a vista da guardie dove ricoverare i malati. In alternativa c'era una specie di arresto domiciliare, applicato nei casi di dubbio contagio. Colpisce inoltre, a dispetto dei toni apocalittici di predicatori e di una certa parte dell'opinione pubblica, lo sforzo delle autorit\u00e0 di mantenere un certo ordine, imponendo a dei funzionari di verificare giornalmente lo stato di salute dei concittadini cos\u00ec come anche di venire in soccorso a tutti, non preoccupandosi di chi avrebbe pagato queste spese, ma attingendo direttamente a fondi pubblici. Da notare inoltre come la pratica dell'igiene personale fosse consigliata come una forma di profilassi, dal momento che lavarsi trovava, ai tempi, autorevoli oppositori tra gli stessi medici. Finita la peste non finirono i guai, dato che inondazioni rovinose, come nel 1636, e periodi di carestie sarebbero di nuovo tornati, ad esempio nel 1648.\nLo sterminio di un terzo della popolazione a causa della peste aveva colpito in modo sostanziale l'economia dell'intera valle; forse per questo motivo e per riavviare una produzione ormai ridotta ai minimi termini, nel 1632 il governo di Venezia decise il condono del bando per tutti i maestri di canne, garantendone il rientro a determinate condizioni, come liberi cittadini.\nA partire dagli anni '30 la banda \"Feraij\" torna a terrorizzare la valle, stavolta capeggiata da Alfonso Bergomi detto \"Feraglio\", figlio del famoso bandito Girolamo Bergomi, probabilmente deceduto. Alfonso \"Feraglio\" supera per crimini e spietatezza le gesta del padre. In taluni casi gli stessi comuni, pur di garantirsi da eventuali scorribande, versavano preventivamente somme di denaro alla banda. A sancire la fine di questa era del terrore giunse al fine l'accordo tra la banda Feraij ed i rettori di Brescia, con il beneplacito di Venezia, ed il podest\u00e0 lo comunic\u00f2 il 9 aprile 1648; fu concordato di creare due compagnie armate \"Feraglia et Rampinella\", che poste agli ordini della Repubblica dovevano combattere in Dalmazia e in Istria, in cambio dell'indulgenza plenaria. Questo accordo sottoscritto dal Consiglio dei Dieci, se da un lato pose termine alla grave situazione nella Valle Trompia, dall'altro non pu\u00f2 non essere valutato che come una sconfitta della politica di repressione del governo veneto e della sua impreparazione e incapacit\u00e0 nell'istituire un apparato giuridico e poliziesco in grado di affrontare il terribile problema del banditismo, nel caso assumesse ampie dimensioni.\nIl Settecento.\nNel 1701 scoppia la guerra di successione spagnola, Venezia si proclama neutrale ma Austria e Francia si affronteranno sul suolo bresciano causando danni ingenti in termini materiali, con civili ammazzati e saccheggi di ogni genere. Il consiglio di valle decide di riunirsi i primi di settembre del 1701 \"per i sospetti di guerre\", dato che si teme \"la venuta in questa valle degli Alamanni che si ritrovano alli confini di Bagolino;\" si delibera di corrispondere una lira al giorno \"alli soldati che andaranno alla forcella di Gussago per preservare questa valle dalle scorrerie.\" Il blocco dei valligiani \u00e8 temibile, tanto \u00e8 vero che gli imperiali non sfondano lo schieramento delle comunit\u00e0 valtrumpline ma non \u00e8 impermeabile poich\u00e9 diverse scorrerie verranno comunque fatte nei paesi della bassa valle.\nNel 1703 in Valtrompia sono attive 3 miniere di ferro, 15 di piombo, 4 di rame e zolfo; 5 sono i forni di fusione attivi ovvero 2 a Pezzaze e Bovegno, 1 a Collio. La crisi economica attanaglia l'intera Repubblica di Venezia, ma Brescia gode ancora di una relativa prosperit\u00e0.\nNel 1709 l'Epifania porta con s\u00e9 un freddo terribile che fa addirittura gelare l'acqua in casa oltre a viti ed alberi, per tre mesi con gran danno \"alla robba e alla sanit\u00e0.\"\nNel 1711 un'epidemia bovina, proveniente dall'Ungheria, provoca una grande moria di animali.\nIl 24 settembre 1740 la comunit\u00e0 di Valtrompia decide che, a partire dal successivo 21 giugno, San Luigi Gonzaga diventer\u00e0 patrono della valle e che questa giornata, la nascita del santo, sarebbe stata di festa per l'intera valle.\nNell'ottobre del 1738, dopo giorni plumbei di pioggia, il Mella ruppe gli argini e distrusse quattro fucine e numerosi ponti: danni finali per 1093 scudi. Il 31 agosto 1757, \"venne si grande il fiume Mella che rovin\u00f2 tutti gli edifizi. In tutta la Valtrompia si rovinarono 19 fucine, pure distrusse i ponti e strade e fonti. Lo Signoria di Venezia condon\u00f2 alla valle per 5 anni le pubbliche gravezze.\" Si sarebbe replicato solo nel 1772, seppur in forma minore. Nel 1764 e nel 1775 si verificarono due carestie, precedute da un'epidemia di malattie contagiose nel 1761 e nel 1762. La pressione prodotta da questa catena di eventi sar\u00e0 tale da spingere gli abitanti della valle a scendere a Brescia per procurarsi i cereali. Come i Valsabbini, scesi fino ai mercati gardesani, anche i Triumplini scelsero di andarsi a prendere quel grano che si riteneva imboscato nei magazzini della citt\u00e0. La conclusione provvisoria della vicenda vide i rivoltosi tornare casa con delle scorte alimentari, mentre la risposta definitiva sarebbe stata l'impiccagione su pubblica piazza dei principali ribelli. Il problema si sarebbe ripresentato nella crisi del 1775, provocata da siccit\u00e0 estiva ed inondazione. Valtrumplini e Valsabbini fecero di nuovo \"truppa\" tra di loro e \"si sparsero per i paesi del territorio basso a prenderla con la forza e la violenza da chi ne aveva e chi ne vendeva sui mercati.\" In risposta a ci\u00f2 venne ordinato alle diverse comunit\u00e0 di porre guardie sui campanili con licenza di uccidere quelli che vennero considerati dei banditi.\nNel 1776 viene costruito a Villa Carcina il cosiddetto arco \"Tron\", che divideva la giurisdizione bresciana da quella della Valtrompia e sarebbe stato demolito nel XIX secolo.\nFino all'inizio dell'Ottocento lupi ed orsi popolavano i boschi delle valli e chiunque avesse ucciso un orso aveva la consuetudine di attaccare la testa recisa di netto dall'animale alla porta di casa. Per una migliore guardia erano per\u00f2 allevati dei cani molto combattivi, protetti da un collare con spuntoni di ferro. Di notte questi molossi erano lasciati liberi per il terrore di orsi, lupi e viaggiatori. Da qui il detto popolare \"arriver\u00f2 a Brescia de Dio lo vuole e i cani di Concesio me lo permetteranno\".\nPietro De Lama, visitando la Valtrompia nella tarda estate del 1794, descrive le strade della valle come in pessimo stato ed aggiunge osservazioni di tipo medico sottolineando la presenza di persone con i gozzi.\nNel 1796 Napoleone Bonaparte attraversa l'Oglio ed arriva a Brescia, l'imperatore d'Austria invia un'armata di 38.000 uomini che discendono dalla Valsabbia e parte della Valtrompia. Il 30 luglio Francesi ed Imperiali si scontrano tra Zanano e Sarezzo, con undici morti lasciati sul campo. Il 17 marzo 1797 a Brescia viene dichiarato decaduto il governo veneto e viene instaurata la Repubblica bresciana (filo-francese); Valtrompia e Valsabbia insorgono. Il primo aprile 1797 la Valtrompia \"convoc\u00f2 il suo general consiglio dove fu deliberato dal popolo concorso in piazza di unirsi alla Valsabbia e fare con essa causa comune [...] per gettarsi anch'essi sopra all'inimico gridando fedelt\u00e0 al nostro adorato Principe, evviva San Marco.\" Con questo consiglio si decide di inviare un contingente di armati a Carcina, la porta della Valle. Il 9 aprile arriva una colonna francese che affronta a cannonate la milizia della valle che pu\u00f2 contare anche su alcuni pezzi di artiglieria ed \u00e8 disposta tra Cailina e Carcina, i valligiani sono tutt'altro che un'armata brancaleone e, anzi, alle porte di Carcina hanno piazzato quattro cannoni; a mancare, come disse una fonte dell'epoca, fu la direzione e l'ordine. Le campane della valle suonano a martello per chiamare alla lotta contro l'invasore ma non arrivano altri triumplini, come non erano arrivate truppe veneziane. Il 10 aprile Gardone sventola bandiera bianca ed assiste all'ingresso delle truppe francesi, che intimano la resa o la fucilazione in caso contrario agli abitanti della valle; nel frattempo giungono dalla Valsabbia cinquecento uomini. L'11 aprile i napoleonici saccheggiano Nave. Una colonna di 150 bersaglieri tirolesi arriva da Vestone ed il 27 aprile Gardone viene investita dall'armata fedele a S.Marco che respinge i franco-bresciani fino a Sarezzo. I Francesi contrattaccano ed investono Brozzo, distruggendolo a fine aprile e nei primi giorni di maggio. Da Brescia vengono messe in campo due colonne per un avvolgimento completo dei ribelli che si sono spostati prima a Tavernole e poi a Lavenone. Diversi i morti. \u00c8 la resa. I Francesi saccheggiano ed incendiano alcune case di Nave, mentre a Bovezzo derubano la sagrestia e l'oratorio.\nIl 21 aprile 1799 passano per la valle 3000 tedeschi. Napoleone \u00e8 in Egitto e gli Austro-russi invadono il Bresciano.\nL'Ottocento.\nIl 12 giugno 1800, da Vestone, il generale austriaco Ernst Laudon scrive alle popolazioni delle valli bresciane e del Garda per farle ribellare contro i Francesi, ma raccoglie solo l'appello dei Valsabbini, mentre in Valtrompia, memori della distruzione di tre anni prima, si rimane defilati.\nIl 31 dicembre 1800, il conte Teodoro Lechi, a capo della Legione Italica, e il generale Macdonald passarono dal Colle San Zeno alla Valtrompia, da qui al Maniva e quindi a Bagolino, battendo gli Austriaci.\nCon decreto del 1804 i defunti vanno sepolti tassativamente in un'area al di fuori del paese. Nel 1806 viene istituita un'anagrafe civile in ogni comune. I primi anni dell'Ottocento segnano anche innegabili vantaggi come l'ampliamento delle strade.\nSi instaura il Regno d'Italia napoleonico e viene istituita la leva obbligatoria. Per contenere le diserzioni il governo invia a Bovegno, nel 1811, una brigata di gendarmi. Nonostante ci\u00f2 molti continuano a sfuggire alla leva, le loro famiglie sono tuttavia obbligate, per contrappasso, a mantenere le truppe della gendarmeria nelle loro case. In ogni comune viene istituita la Guardia Nazionale, composta da tutti gli uomini abili tra i 18 e i 50 anni. \nScompare la comunit\u00e0 di Valtrompia, Tavernole sul Mella non \u00e8 pi\u00f9 il capo della valle, pagando anche l'appoggio dato alla controrivoluzione ai Francesi. La valle entra a far parte di due distretti all'interno del \"dipartimento del Mella\". Il primo distretto \u00e8 quello di Bovegno, che raduna i comuni dell'alta valle, il secondo \u00e8 quello di Gardone, che raggruppa le comunit\u00e0 della media e bassa valle. Per Gardone questa promozione \u00e8 un premio per la fedelt\u00e0 a Napoleone nei giorni della rivolta della primavera 1797.\nTra il 14 ed il 15 febbraio 1814 viene combattuta ad Inzino la celebre battaglia dei Santi Faustino e Giovita; Francesi alla baionetta poi costretti alla fuga da un genere austriaco in pigiama, il Tulisnau. Cambio di regime ma non di abitudini: tra le prime richieste al Dipartimento del Mella 680 buoi per sfamare le truppe imperiali a Castiglione. La Valtrompia passa in mano austriaca, inserita nel dominio asburgico con il nome di regno Lombardo Veneto. \nNel marzo 1816 la valle \u00e8 in fermento per la visita dell'imperatore Francesco I accompagnato dal principe di Metternich, mentre il 12 luglio del 1825 arrivano l'arciduca Francesco Carlo e consorte, cos\u00ec come, il 30 giugno 1834, \u00e8 il turno dell'arciduca Giovanni, principe d'Austria. Motivo della visita le fabbriche ed i forni fusori dei distretti di Gardone e Bovegno.\nNel 1836 il Bresciano \u00e8 colpito da un'epidemia di Colera arrivato dall'Oriente. Dal distretto di Gardone tra le norme diramate per contenere il male c'\u00e8 il divieto di dormire in stalla e l'obbligo di fare attenzione all'igiene personale, ripulendo strade e case dall'immondizia.\nNel giugno del 1848 i Piemontesi dichiarano guerra all'Austria, varcando il Ticino. Nel Bresciano si organizza la guardia civica ed un governo provvisorio anti-austriaco e la Valtrompia \u00e8 tra i primi distretti a dare uomini e mezzi per la causa. Il 21 marzo il commissario distrettuale autorizza la formazione di un gruppo di guardia civica in ogni comune della valle. Molti coscritti alla leva con l'Austria disertano ed il Feldmaresciallo Radetzky proclama la legge marziale contro i disertori, imponendo anche una contribuzione di guerra ovvero una multa espiatoria. Il 17 aprile Triumplini e Sabbini rompono il fronte austriaco ed inseguono il nemico fino ad Arco di Trento. Il sogno per\u00f2 svanisce in fretta dopo la sconfitta di Custoza del 25 luglio. Gli Austriaci rientrano in Brescia il 16 agosto.\nNel 1850 una piena del Mella devasta la valle. Vari stati italiani e distretti dell'impero austriaco inviarono fondi per la ricostruzione ed il sostegno delle popolazioni triumpline in ginocchio. A Gardone furono emanate disposizioni per attivare squadre di volontari. Alcune citt\u00e0 come Mantova si resero disponibili ad adottare ragazzi rimasti orfani o comunque bisognosi.\nNell'estate del 1855 arriva una seconda epidemia di colera.\nDiversi valligiani partirono al seguito dell'esercito piemontese per la battaglia di Solferino e San Martino, nel giugno del 1859. Le successive guerre per l'indipendenza d'Italia avrebbero visto altri soldati valtrumplini, fino alla breccia di porta Pia. Il regno d'Italia viene proclamato nel marzo del 1861.\nNel primo censimento della valle nel 1861 la Valtrompia conta 25.000 abitanti circa.\nNel 1873 l'ispettore all'Ufficio minerario del distretto di Milano, Vittore Zoppetti, giudica \"barbari\" i metodi per lo scavo e lo sfruttamento dei cunicoli minerari, che devono essere abbandonati e sostituiti da tecniche pi\u00f9 moderne e razionali.\nNel 1880 cominciano a sorgere latterie sociali. Nel 1882 viene ultimato a Gardone il tram per Brescia.\nNella seconda met\u00e0 dell'Ottocento cominciano ad organizzarsi gli operai e a svilupparsi il partito socialista. Nel 1897 Angelo Franzini fonda la \"Lega di resistenza\" tra gli operai metalmeccanici, sciolta nel 1898. Ci riprova nel 1899 organizzando il gruppo elettorale socialista.\nTra la fine dell'Ottocento sono in diversi gli italiani che devono fare i bagagli per emigrare. Dalla Valtrompia si parte spesso in direzione della Svizzera. L'emigrazione avrebbe segnato un certo rallentamento durante il ventennio fascista, per poi riprendere a guerra finita. \nIl Novecento.\nTra il 1892 ed il 1922 emigrano negli Stati Uniti dalla Valtrompia 178 persone, di cui 152 uomini, 26 donne e 17 minori di 14 anni.\nI primi anni del '900 segnano un periodo di crisi profonda per le miniere della Valtrompia, Arnaldo Gnaga nella sua relazione sull'Esposizione Bresciana del 1904 segnala la loro totale chiusura. Gli anni' 30 segnano invece un cambiamento e una ripresa nello sfruttamento delle miniere.\nNel 1909 la linea tranviaria per Brescia arriva fino a Tavernole, dopo 10 anni dall'inizio dei lavori.\nLe laceranti contrapposizioni del primo dopoguerra tra riformisti, massimalisti e anarchici, che segnano la storia del movimento operaio a livello nazionale, in Valtrompia avranno minor rilievo; anche all'occupazione delle fabbriche del settembre 1920, che segna a livello nazionale la pi\u00f9 imponente mobilitazione ideologica, \"\"la Valtrompia non d\u00e0 un contributo significativo\".\" Sia il settore metallurgico che quello tessile entrano nei primi mesi del 1921 in una pesante crisi, con sostanziose riduzioni salariali e drastiche riduzioni di posti di lavoro. In Valtrompia, pi\u00f9 che le divisioni fra riformisti e rivoluzionari, pesarono maggiormente le contrapposizioni tra socialisti e cattolici.\nIl primo sciopero metallurgico proclamato dal sindacalismo fascista \u00e8 quello del marzo 1925, personalmente guidato da Augusto Turati, segretario del fascio di Brescia. In valle il primo stabilimento ad entrare in sciopero \u00e8 quello delle \"Trafilerie di Villa Cogozzo\" (il 5 marzo), il 7 marzo entrano in sciopero anche gli operai della Redaelli di Gardone V.T.\nDopo una consistente ripresa tra il '24 e il' 25, la disoccupazione torna ad aggravarsi a partire dall'estate del 1926. A partire dal 1935 molti indicatori lasciano intravedere un certo miglioramento della situazione economica della Valle, strettamente connesso alla guerra per la conquista dell'Etiopia; In Valtrompia sar\u00e0 soprattutto il podest\u00e0 di Sarezzo (ing.Pietro Franchi) ad appoggiare con forza presso l'ufficio di collocamento di Brescia \"\"le domande presentate per l'Africa Orientale Italiana dagli operai che non possono trovare lavoro\".\"\nLa valle ha subito una forte accelerazione produttiva durante la seconda guerra mondiale, quando il regime fascista, per risollevare le sorti dell'industria italiana dopo la Grande Crisi degli anni Trenta, decise di imboccare la strada dell'economia di guerra.\nA differenza di quanto accadde nelle metropoli industriali, n\u00e9 a Brescia, n\u00e9 in Valtrompia si ha una qualche partecipazione agli scioperi del marzo '43. Non si erano verificate \"preoccupazioni di ordine pubblico e le fabbriche non avevano mai partecipato agli scioperi di fine' 42 e inizio '43,\" n\u00e9 gli operai valtrumplini parteciparono allo sciopero generale, guidato dal partito comunista, del marzo '44, n\u00e9 a quelli di Brescia tra il 20 ed il 29 luglio 1944.\nNel marzo del 1944 tutti i comuni della valle operano una \"generosa e spontanea\" sottoscrizione di tutti gli impiegati per l'offerta di un MAS alla \"eroica decima flottiglia\" di Junio Valerio Borghese.\nRispetto al quadro nazionale, la caratteristica pi\u00f9 evidente della Resistenza bresciana \u00e8 costituita dall'indiscussa prevalenza delle formazioni cattoliche. Il movimento delle Fiamme Verdi si sviluppa grazie a due fondamentali apporti: quello degli ex-ufficiali alpini e quello delle parrocchie. In molti casi la scelta partigiana \u00e8 determinata dalla volont\u00e0 di sottrarsi al reclutamento della RSI. Non pare comunque realistica l'immagine di un \"intero popolo\", di una comunit\u00e0 coesa e compatta nel sostegno dei \"suoi partigiani\". La scelta partigiana, bench\u00e9 decisamente minoritaria, \u00e8 stata per\u00f2 capace di fare storia e di lasciare memoria di s\u00e9, ritagliando un'occasione di rinnovamento sociale e di rifondazione politica.\nCon la liberalizzazione degli scambi e la creazione del nuovo grande mercato europeo, gli effetti furono immediati ed eclatanti, come dimostrano i dati del secondo censimento (1961) nel quale la Valtrompia raddoppia il numero delle imprese e dei dipendenti.\nDopo Negli anni settanta-ottanta la Val Trompia era nota anche come \"la Valle d'Oro\" per le fiorenti industrie che ospitava che offrivano lavoro e guadagno a tutti i cittadini, tenuto conto che la stragrande maggioranza delle piccole (e medie) ditte erano state fondate da ex dipendenti che avevano costituito un'impresa in proprio.\nIl Duemila.\nNel censimento del 2011 la Valtrompia conta 114.000 abitanti circa.\nComuni.\nFanno parte della Val Trompia i seguenti 17 comuni:\nEconomia.\nLa Fabbrica d'Armi Pietro Beretta ha sede a Gardone Val Trompia, nell'omonima valle in provincia di Brescia."}
{"id": "39777", "revid": "466539", "url": "https://it.wikipedia.org/wiki?curid=39777", "title": "Volga", "text": "Il Volga, o anche \"la\" Volga, (: ; , in tataro \"\u0130del\", anticamente conosciuto come \"Atil\", \"Itil\" o \"Idil\") \u00e8 un fiume della Russia europea; \u00e8 il pi\u00f9 lungo fiume europeo ed \u00e8 il cuore del pi\u00f9 ampio bacino fluviale del vecchio continente. \nHa le sue origini nel Rialto del Valdaj nella Russia nordoccidentale e sfocia nel mar Caspio, nella sua parte nordoccidentale, dopo di corso; prima della costruzione delle numerose dighe e la conseguente formazione dei bacini artificiali a monte delle stesse, la sua lunghezza era di 3.690\u00a0km.\nPercorso.\nSorgenti e alto corso.\nNasce nella zona collinare del Rialto del Valdaj, nella zona occidentale dell'oblast' di Tver', a una quota di 228\u00a0m sul livello del mare nei pressi del villaggio di Volgo-Verchov'e; il suo primo tratto ha il nome di Seli\u017earovka, corso d'acqua di 36\u00a0km che esce dal lago Seliger. Si dirige dapprima verso sudest attraversando il Valdaj, prendendo successivamente direzione nordorientale qualche chilometro a valle della cittadina di R\u017eev, costeggiando a nord le alture di Mosca. Alcuni chilometri a monte della importante citt\u00e0 industriale di Rybinsk, nell'oblast' di Jaroslavl', il fiume compie una decisa svolta prendendo nuovamente direzione sudorientale.\nLa costruzione di un imponente sbarramento idroelettrico ha provocato in questo punto la formazione del bacino artificiale di Rybinsk, che interessa prevalentemente per\u00f2 i bacini degli affluenti \u0160eksna e Mologa, che confluiscono da sinistra. Il Volga prende da qui direzione mediamente est-sudest, scorrendo inizialmente fra sponde piuttosto alte, successivamente, a valle di Kostroma, assumendo il carattere di un fiume di pianura, largo e dalla corrente lenta; presso Gorodec il fiume incontra nuovamente un importante sbarramento idroelettrico, che ha originato il bacino di Gor'kij. La confluenza da destra della Oka segna il confine convenzionale fra l'alto e il medio corso.\nLe principali citt\u00e0 toccate nell'alto corso, sono (da monte verso valle) Tver', Rybinsk, Jaroslavl', Kostroma, mentre la grande citt\u00e0 di Ni\u017enij Novgorod sorge alla confluenza dell'Oka. Citt\u00e0 di dimensioni minori, ma tuttavia di una certa rilevanza, sono invece R\u017eev, Konakovo, Dubna (una delle citt\u00e0 del nucleare russo), Kimry, Ugli\u010d, Kine\u0161ma, le due citt\u00e0 gemelle di Gorodec e Zavol\u017e'e, Balachna e, a breve distanza dalla confluenza della Oka, Bor.\nOltre alla Oka, che \u00e8 il maggiore affluente di destra del Volga (ca. 1500 km), affluenti importanti dell'alto corso sono:\nMedio corso.\nNel medio corso il Volga scorre con direzione mediamente est-sudest, attraversando la parte centrale della Russia europea; comincia a osservarsi l'asimmetria che si manifesta in maniera pi\u00f9 chiara nel basso corso, con la riva destra caratterizzata da sponde piuttosto alte a causa della presenza delle prime propaggini delle alture del Volga, contrapposta a una sponda sinistra bassa.\nLa maggiore citt\u00e0 toccata in questa sezione del corso \u00e8 Kazan', citt\u00e0 \"milionaria\" capitale della Repubblica Autonoma del Tatarstan; rilevante \u00e8 anche la citt\u00e0 di \u010ceboksary, capitale della Repubblica della Ciuvascia. Altri centri urbani di qualche importanza, con popolazione dell'ordine delle decine di migliaia di abitanti, sono Lyskovo, Koz'modem'jansk, Zelenodol'sk, Vol\u017esk.\nAltri affluenti importanti del medio corso sono (da monte a valle):\nBasso corso.\nDopo Kazan' il fiume assume direzione sud-sudovest, e riceve dalla sinistra idrografica la Kama (il suo maggiore affluente, 1805 km), entrando all'altezza del bacino di Samara nel suo basso corso e nonch\u00e9 nella zona della steppa. Le sue rive sono in questo tratto marcatamente asimmetriche, a causa della struttura geologica della zona che vede la presenza di grandi faglie: la destra idrografica \u00e8 interessata dalla cintura continua di bassi rilievi delle alture del Volga, che digradano a \"gradoni\" verso il fiume in maniera anche abbastanza brusca, mentre la sinistra idrografica \u00e8 completamente piatta e aperta a oriente.\nIl Volga forma in questo tratto numerosi bacini artificiali, originati dai poderosi sbarramenti costruiti in epoca sovietica a scopi idroelettrici. Al margine meridionale delle Alture del Volga, presso la citt\u00e0 di Volgograd, il fiume prende nuovamente direzione sudorientale; in questo punto corre a distanza relativamente breve dal corso del Don, tanto da aver reso conveniente la costruzione di un canale di collegamento fra i due fiumi (canale Volga-Don). Dopo Volgograd il fiume entra nella parte terminale del suo corso, entrando nella Depressione caspica; si distaccano da qui numerosi bracci secondari, il principale dei quali \u00e8 l'Achtuba. \nNel suo basso corso il Volga tocca numerosissimi centri urbani, alcuni dei quali di rilevante importanza nel panorama russo. I principali sono Ul'janovsk, Togliatti, Samara, Saratov, Volgograd e, nel delta, Astrachan'; si tratta di citt\u00e0 con popolazione superiore al mezzo milione di abitanti (Samara supera addirittura il milione), importanti centri industriali e commerciali della Russia europea, tutti capoluoghi delle rispettive unit\u00e0 amministrative.\nLa dissimmetria morfologica fa s\u00ec che gli affluenti importanti ricevuti nel basso corso confluiscano dalla sinistra idrografica; i principali sono:\nDelta.\nL'ingresso della zona deltizia del Volga viene individuato, convenzionalmente, nel punto in cui si distacca il ramo deltizio Buzan, 46\u00a0km a nord di Astrachan'. L'intero delta ha una lunghezza di circa 160\u00a0km, si estende su una superficie di 12.000\u00a0km\u00b2 ed \u00e8 caratterizzato dalla presenza di oltre 500 bracci distinti, i principali dei quali sono, oltre alla Achtuba e al Buzan, Kamyzjak, Bachtemir, Staraja Volga (\"vecchia Volga\") e Bolda.\nRegime.\nIl regime del Volga pu\u00f2 essere considerato rappresentativo della media dei fiumi russi, con l'unica eccezione dei fiumi dell'Estremo oriente russo. Su base annuale, i valori di portata media sono di circa 180\u00a0m\u00b3/s presso Tver', circa 1.100 presso Jaroslavl', circa 3.000 presso Ni\u017enij Novgorod, salendo a 7.720 a Samara e 8.060 a Volgograd. Questi valori medi di portata corrispondono a uno scarico annuale, nel mar Caspio, di circa 250\u00a0km\u00b3 di acqua.\nL'andamento medio della portata del Volga vede i valori massimi annuali nella stagione primaverile (aprile-maggio), a causa dello scioglimento dei ghiacci e delle nevi di pianura su tutto il corso; viene liberata allora un'imponente massa d'acqua e la portata pu\u00f2 salire allora fino a superare i 50.000\u00a0m\u00b3/s e, prima delle imponenti opere di regolamentazione, il livello delle acque poteva salire anche di 10-12 metri nel corso superiore e oltre i 16 nel corso inferiore. In totale, nei due mesi primaverili viene scaricato circa il 60% della portata annuale.\nL'estate vede una rapida diminuzione della massa d'acqua trasportata; i massimi annui di precipitazione caratteristici dei climi continentali non riescono a controbilanciare l'elevata traspirazione della vegetazione e l'intensa evaporazione derivante dalle alte temperature, risultando in un minimo annuale di portata nei mesi centrali di luglio e agosto.\nL'abbassamento delle temperature che si ha nei mesi autunnali (settembre e ottobre) produce un leggero incremento del deflusso, che torna tuttavia ad abbassarsi gradualmente con l'approssimarsi della stagione invernale, in cui si raggiunge un altro minimo annuo, dato dalla concomitanza della diminuzione delle precipitazioni atmosferiche e del congelamento del fiume. Il periodo di gelo \u00e8 variabile: nell'alto corso va, in media, dalla fine di novembre a met\u00e0 aprile, mentre nella zona del delta \u00e8 pi\u00f9 breve dal momento che interessa il periodo fra i primi di dicembre e la met\u00e0 di marzo.\nBacino idrografico.\nIl bacino idrografico del Volga copre una superficie di 1.360.000\u00a0km2, pari a circa un quarto della superficie complessiva della Russia europea, della quale occupa quasi l'intera zona centrale estendendosi dalla Russia occidentale fino al pedemonte occidentale degli Urali. Si tratta di un territorio prevalentemente piatto e aperto, dove i rilievi, che tuttavia non mancano, sono ovunque rappresentati da colline di altezza molto modesta; il basso corso interessa la zona della depressione caspica, dove anzi le quote si portano sotto il livello medio degli oceani fino a un massimo di 28 metri.\nQuest'area \u00e8 interessata da differenti ecosistemi; le zone pi\u00f9 settentrionali del bacino sono comprese nella fascia della foresta boreale di conifere, che nelle zone pi\u00f9 occidentali diventa foresta mista di latifoglie e conifere; il medio corso segna una sorta di confine fra la zona della steppa (a sud) e quella della taiga (a nord), mentre il basso corso si estende interamente nella zona della steppa, che diventa pi\u00f9 arida man mano che si procede verso sud e aumentano le temperature estive; la zona del delta \u00e8 situata in una zona di steppa simile al semideserto dell'Asia centrale.\nImportanza economica.\nOltre che molto importante dal punto di vista storico, il fiume Volga \u00e8 fondamentale anche dal punto di vista economico anche considerato che in ogni epoca precedente lo sviluppo delle ferrovie i fiumi sono stati l'unica via di comunicazione utilizzata in una nazione immensa e senza strade; il bacino del Volga \u00e8 al giorno d'oggi l'area pi\u00f9 popolata e vitale dell'intera federazione, \"cuore\" della parte pi\u00f9 vitale della Federazione Russa e sede della gran parte delle sue citt\u00e0 pi\u00f9 antiche e importanti.\nNel medio bacino del Volga, nella zona della Repubblica Autonoma del Tatarstan, si trova un'importante zona di estrazione petrolifera, fatto questo che provoca anche un elevato tasso di inquinamento delle acque. La zona del delta, cos\u00ec come il vicino Mar Caspio, \u00e8 famosa per la sua pescosit\u00e0; Astrachan', sul delta, \u00e8 il centro dell'industria del caviale.\nFavorito in questo da un bacino pressoch\u00e9 totalmente pianeggiante, al Volga fa capo una complessa rete di canali, che consentono di raggiungere quasi ogni punto della Russia europea: il Canale Volga-Don e il Canale Mariinsk formano una via d'acqua continua navigabile che collega il Mar Bianco, il Mar Baltico, il Mar Caspio, il Mar d'Azov e il Mar Nero; la costruzione del canale Mosca-Volga ha inserito anche la citt\u00e0 di Mosca in questa immensa rete navigabile.\nUn altro aspetto di capitale importanza per la Russia moderna \u00e8 dato dallo sfruttamento dell'enorme potenziale idroelettrico del fiume, cominciato negli anni dell'industrializzazione forzata voluta da Stalin a partire dagli anni trenta. Lungo il corso del fiume si trovano alcune tra le pi\u00f9 grandi centrali idroelettriche russe, che hanno avuto come effetto la formazione di numerosi laghi artificiali. I pi\u00f9 importanti di questi sono (da nord a sud) le riserve d'acqua di Rybinsk, Ni\u017enyj Novgorod, Samara e Volgograd. L'impatto ambientale di queste opere colossali \u00e8 stato ovviamente commisurato alle loro dimensioni: la continua interruzione del normale flusso d'acqua ha provocato rallentamenti della gi\u00e0 non veloce corrente, con importanti ripercussioni sugli ecosistemi fluviali.\nPonti e attraversamenti.\nLungo i 3531 chilometri del suo corso il fiume Volga \u00e8 attraversato da alcune decine di ponti e altri attraversamenti. Il primo di essi si trova nel villaggio di Volgo-Verchov'e, a poca distanza dalle sorgenti del fiume, ed \u00e8 una passerella pedonale in legno di soli due metri. Il ponte pi\u00f9 lungo \u00e8 il Ponte Prezidentskij a Ul'janovsk, di 5825 metri.\nIn corrispondenza di Ni\u017enij Novgorod il fiume \u00e8 attraversato anche da una funivia, inaugurata nel 2012, con una lunghezza complessiva di ben 3661 metri (861 dei quali al di sopra dell'acqua) e in grado di trasportare mediamente 5000 passeggeri al giorno.\nIl Volga nella storia.\nIl basso corso del Volga, ritenuto la culla delle civilt\u00e0 protoindoeuropee, era abitato fin dal I millennio a.C. da Sciti, Unni e altri popoli di ceppo turco; il fiume \u00e8 citato dallo storico Tolomeo di Alessandria nella sua opera \"Geografia\" (Libro 5, Capitolo 8, seconda mappa dell'Asia), dove lo chiama con l'appellativo Rha, antico nome che gli Sciti avevano dato al fiume. Tolomeo credeva che il Don e il Volga condividessero la stessa sorgente, che scaturiva dalle Montagne Iperboree. Nei secoli successivi, il fiume continuer\u00e0 a giocare un importante ruolo nelle migrazioni delle popolazioni asiatiche verso l'Europa.\nA partire dal periodo altomedievale nel bacino del fiume fiorirono diversi stati: alla confluenza del Kama nel Volga nacque e si svilupp\u00f2, a partire dal VII secolo e fino al XIII, l'entit\u00e0 politica denominata Bulgaria del Volga; il basso corso del fiume era invece, nello stesso torno di tempo, controllato dal khanato di Khazaria. Le citt\u00e0 di Atil, Saqsin e Saraj, site sulle sue rive, erano tra le pi\u00f9 grandi del mondo medievale. Il Volga era inoltre un'importante via commerciale che collegava la Scandinavia e il Khaganato di Rus' con la Bulgaria del Volga, la Khazaria e la Persia. Con il successivo disgregamento del Khaganato di Rus', a partire 870, il Volga perse gradualmente la sua importanza come rotta commerciale alto-medievale a favore del Dnepr.\nI khazari delle regioni meridionali del bacino furono in seguito rimpiazzati dai kipchaki, dai kimeki e infine dai mongoli, che fondarono l'Orda d'Oro, importante entit\u00e0 politica che gravitava sul basso corso del Volga e che, pur non esercitando mai un controllo diretto sulla Russia lasci\u00f2 un'impronta indelebile nello sviluppo successivo dello Stato russo, ma anche sulla cultura e sulla lingua della popolazione russa. La caduta di questo Stato provoc\u00f2 la sua divisione nel Khanato di Kazan' e nel Khanato di Astrachan', la cui conquista, avvenuta nel corso del XVI secolo, segn\u00f2 il completamento della \"russificazione\" del corso del fiume. \nIl Volga \u00e8 intimamente legato alla cultura e alla tradizione russa; il profondo attaccamento nei confronti del Volga delle genti russe \u00e8 testimoniato dalle opere letterarie sorte in seno alle stesse, come ad esempio il \"Canto della schiera di Igor\", composto nel XII secolo, e la \"canzone dei barcaioli del Volga\".\nDurante la Guerra civile russa il Volga, specialmente il suo basso corso, fu un importante fronte di battaglia; percorso da navi da guerra appartenenti a tutti gli schieramenti. Nel 1918 la Flotta Rossa del Volga partecip\u00f2 alle operazioni che respinsero l'Armata Bianca, fino a Kazan' lungo la Kama e successivamente raggiungendo Ufa, sul fiume Belaja.\nLa costruzione da parte del regime sovietico di enormi dighe a scopo idroelettrico, avvenuta a partire dagli anni trenta, comport\u00f2 lo spostamento forzato di un imponente numero di persone nonch\u00e9 la distruzione di importanti reperti storici. Ad esempio, la cittadina di Mologa, nell'alto corso, fu sommersa in seguito alla formazione del grande bacino artificiale di Rybinsk (l'allora pi\u00f9 grande lago artificiale del mondo); la costruzione della diga presso Ugli\u010d, nella oblast' di Jaroslavl', e la conseguente formazione del bacino artificiale omonimo, comport\u00f2 un'analoga sorte per numerosi monasteri con edifici del XV secolo nonch\u00e9 dell'antico insediamento di Sknjatino.\nIn tempi pi\u00f9 recenti, la citt\u00e0 situata sulla grande ansa del Volga, oggi conosciuta come Volgograd, \u00e8 stata testimone della sanguinosa Battaglia di Stalingrado, nella quale le forze militari dell'Unione Sovietica e della Germania nazista si fronteggiarono per il controllo del fiume. Il Volga infatti era (e continua a essere) una vitale rotta di trasporto tra la Russia e il Mar Caspio, che consente l'accesso ai giacimenti petroliferi di Ap\u0161eron.\nHitler era intenzionato a garantire alla Germania lo sfruttamento dei giacimenti petroliferi dell'Azerbaigian al fine di rifornire con il greggio l\u00ec estratto le future conquiste naziste. Qualora avesse conquistato la citt\u00e0, i nazisti avrebbero inoltre potuto spostare le proprie armate nella Russia settentrionale, sfruttando la capillare rete di fiumi e canali navigabili. Tale motivazione spinse entrambi i contendenti a far convergere un gigantesco numero di truppe e di carri armati sulle sponde del fiume.\nLa regione del Volga \u00e8 stata anche sede di una minoranza tedesca, i tedeschi del Volga; negli anni tra le due guerre una parte della regione venne eretta a Repubblica Autonoma all'interno dell'URSS."}
{"id": "39778", "revid": "1185701", "url": "https://it.wikipedia.org/wiki?curid=39778", "title": "Camillo Pavanello", "text": "Biografia.\nOperaio delle Officine Ansaldo, fu il primo atleta italiano a partecipare a una olimpiade estiva dell'era moderna: la II Olimpiade svoltasi a Parigi nell'anno 1900.\nIscritto alla Societ\u00e0 Ginnastica Sampierdarenese di Sampierdarena (in epoca moderna quartiere di Genova, che a quel tempo era comune), aveva ventun anni quando partecip\u00f2 ai Giochi parigini, classificandosi ventottesimo.\nUn risultato non certo eclatante, ma la sola partecipazione ai secondi giochi olimpici dell'era moderna sarebbe stata di per s\u00e9 sufficiente a garantirgli un giusto festeggiamento al ritorno in patria, cosa che non pot\u00e9 avvenire per il lutto nazionale dovuto al concomitante assassinio del re Umberto I.\nNon \u00e8 dato sapere quanto Pavanello fosse rimasto deluso da ci\u00f2: di certo si sa che raccolse minuziosamente le sue \"memorie\" attraverso ritagli di giornale incollati da lui personalmente su un piccolo quaderno. A ricordarlo, nell'antica societ\u00e0 ginnica di Sampierdarena, ancora esistente, restano coppe e trofei leggermente segnati dal tempo.\nUn libro dedicato alla figura di Pavanello \u00e8 stato scritto nel 1991 dal giornalista Silvio Parodi; al ginnasta ligure il comune di Genova ha intitolato da tempo i giardini in via Paolo Reti, nei pressi della palestra.\nSecondo il libro di Tuvo e Campagnol (pag. 293), sarebbe morto invece nel 1956."}
{"id": "39780", "revid": "1718925", "url": "https://it.wikipedia.org/wiki?curid=39780", "title": "Davy Crockett", "text": "Biografia.\nOrigini e formazione.\nNacque nella Contea di Greene, nello Stato del Tennessee, figlio di coloni poveri; dopo aver perso casa e averi nello straripamento del fiume Nolichucky, il padre decise di aprire una locanda in una regione pi\u00f9 sicura. Quando fu cresciuto, se ne and\u00f2 di casa per fare l'aiutante dei carovanieri diretti verso la Virginia e il mandriano; si spinse fino a Boston. Crebbe senza ricevere una vera istruzione e solo poco prima di sposarsi con la prima moglie Polly impar\u00f2 a leggere e scrivere. Divenne un cacciatore professionista e divenne popolare come cacciatore di orsi.\nLe prime imprese militari.\nNel settembre 1813 raggiunse l'esercito del generale Andrew Jackson per combattere come esploratore nella campagna contro gli indiani Creek. Dopo i primi scontri le sorti della guerra si rivelarono incerte e il generale Jackson, deciso ad avere la meglio, ide\u00f2 un piano di battaglia per intrappolare i Creek nelle acque del fiume Enotachopco. Il piano fall\u00ec, ma, grazie a Davy Crockett e agli altri esploratori, gli indiani furono sconfitti. Ritornato alla vita civile, famoso per le gesta contro i Creek, gli abitanti della sua regione lo elessero prima giudice di pace, poi colonnello del reggimento che doveva proteggere le loro abitazioni. Riprese anche l'attivit\u00e0 di cacciatore fino a quando si candid\u00f2 come deputato, venendo eletto nel 1828 al Congresso degli Stati Uniti e poi ancora nella legislatura seguente.\nLe esperienze politiche.\nAnni prima, il generale Jackson aveva firmato con gli indiani Creek un trattato di pace in base al quale essi potevano occupare per sempre le terre ad est del Mississippi; divenuto presidente degli Stati Uniti, Andrew Jackson decise di proporre un disegno di legge che violava quel trattato. Davy Crockett si oppose in maniera intransigente al progetto di legge, rendendosi conto che gli indiani che lui aveva combattuto erano pacifici contadini e non sarebbe stato giusto respingerli oltre il Mississippi, dove sarebbero stati attaccati da trib\u00f9 bellicose. Era convinto inoltre che gli indiani avessero gli stessi diritti dei coloni e che il trattato stipulato con loro dovesse essere rispettato. \nLa partecipazione alla rivoluzione texana e la morte.\nDeluso e disgustato dalla politica, si rec\u00f2 in diverse localit\u00e0 dell'Est per promuovere il suo libro \"A narrative of the life of David Crockett\". Tuttavia dopo la terza legislatura non fu pi\u00f9 rieletto e lasci\u00f2 definitivamente Washington pronunciando una frase che divenne celebre: \u00abPotete finire tutti all'inferno, io me ne vado in Texas\u00bb. L\u00ec prese parte alla guerra per l'indipendenza del Texas dal Messico. Davy Crockett part\u00ec con sedici patrioti e, arrivato in Texas, ader\u00ec alla rivoluzione texana e raggiunse Forte Alamo. Crockett arriv\u00f2 a San Antonio de B\u00e9xar ai primi di febbraio del 1836; Antonio L\u00f3pez de Santa Anna arriv\u00f2 il 20. Verso la sera del 5 marzo 1836 l'esercito messicano accerchi\u00f2 Alamo, lo attacc\u00f2 a colpi di cannone e lo distrusse. Il generale Sam Houston, che aveva cercato di costituire un esercito di duemila texani per sbarrare la strada ai messicani, non era riuscito ad arrivare in tempo. Davy Crockett e la sua compagnia combatterono fino alla morte. Quando Fort Alamo, sorto alla fine del Settecento da una missione francescana fortificata, venne attaccato dai messicani, era presidiato solo da 188 texani, che dal 23 febbraio al 6 marzo opposero una tenace resistenza al nemico. Il comandante del forte Jim Bowie era gravemente ammalato di tubercolosi, perci\u00f2 tocc\u00f2 a lui organizzare la resistenza insieme a William B. Travis. Bowie fu trucidato nel suo letto. L'intera guarnigione fu annientata durante la battaglia di Alamo, ma poco tempo dopo il generale Sam Houston sconfisse le truppe messicane di Santa Anna e divent\u00f2 Governatore del Texas alla fine della guerra d'indipendenza. Lo Stato del Texas divenne statunitense per annessione.\nControversie.\nSecondo Paco Ignacio Taibo II, scrittore di origine spagnola e cresciuto in Messico, la temerariet\u00e0 e il coraggio attribuiti a Crockett non sarebbero reali: Taibo non esita a definire Crockett \"vigliacco e ubriacone\", definendo falso anche il mito del cappello di procione.\nTestimonianze sulla sua morte.\nSulla morte di Davy Crockett il suo biografo E.L. Meadowcroft nel 1970 ha scritto: \u00abL'indomani, all'alba, i messicani posero l'assedio alle mura di Alamo. Il piccolo gruppo di texani che si trovava all'interno del forte si difese valorosamente, ma quando l'attacco termin\u00f2 dopo un'ora di battaglia, nessuno di loro era vivo\u00bb. Non \u00e8 tuttavia chiaro come Crockett sia morto nella battaglia di Alamo, se nello scontro finale del 6 marzo o prima. Susanna Dickinson, moglie di Almaron Dickinson, ufficiale ad Alamo, disse che Crockett mor\u00ec fuori dalle mura e che fu uno dei primi a cadere.\nSecondo la testimonianza di Jos\u00e9 Enrique de la Pe\u00f1a, ufficiale messicano i cui diari furono pubblicati postumi nel 1955, Crockett e altri cinque o sei vennero catturati quando le truppe messicane si impossessarono di Alamo, intorno alle 6 del mattino. Ritenevano che Santa Anna avesse ordinato di non prendere ostaggi, ma non fu cos\u00ec: vennero fatti prigionieri e giustiziati successivamente. L'unico che sopravvisse alla battaglia, Joe - un giovane schiavo di Travis - disse di aver visto Crockett morto tra altri cadaveri di messicani; solo un altro combattente - Warner, anch'egli catturato dai messicani - venne ucciso in seguito.\nTravis aveva scritto che durante il primo bombardamento Crockett era \u00abdappertutto ad Alamo, per animare gli uomini a fare il loro dovere\u00bb. Altre testimonianze narrano che uccise in rapida successione cinque messicani che cercavano di colpire un cannone del forte; per poco Crockett non riusc\u00ec a colpire anche il generale Santa Anna, che pensava di essere sufficientemente al riparo. Secondo la ricostruzione ripresa dallo scrittore messicano Paco Ignacio Taibo II nel suo saggio\" Alamo\", Crockett fu uno dei primi ad arrendersi, nella notte, cercando poi di salvarsi accreditandosi come botanico catturato per un equivoco, ma senza successo.\nNella cultura di massa.\nIconografia.\nDavy Crockett viene spesso raffigurato con pantaloni di cuoio e giacche di pelle di daino o camoscio, ornati da una caratteristica sfrangettatura di pelle lungo le gambe, dietro le maniche e in corrispondenza del petto e delle spalle; alla vita porta un grosso cinturone con un pugnale da cacciatore e a sinistra un corno pieno di polvere da sparo appeso ad una bandoliera; nella mano sinistra stringe il suo inseparabile fucile, mentre in testa calca un berretto di pelle di tasso o di procione, con relativa lunga coda. Ma il vero Davy Crockett non indoss\u00f2 mai questo equipaggiamento folkloristico, invenzione di un attore che a teatro ne raccontava le gesta leggendarie.\nDavy Crockett venne rappresentato in questo modo addirittura da Disney in persona, il quale scelse la sua immagine come icona di \"Frontierland\".\nLetteratura americana.\nNon ebbe una vera e propria educazione: come detto in precedenza, non seppe leggere n\u00e9 scrivere fino alla et\u00e0 di diciotto anni; tuttavia dopo essere stato eletto deputato al Congresso degli Stati Uniti scrisse la propria \"Autobiografia\", considerata uno dei classici della nascente letteratura americana e c'\u00e8 chi la considera uno dei cento capolavori pi\u00f9 importanti di tutta la storia americana: scrive C. Gorlier, \u00ab l'Autobiografia costituisce uno dei primi esempi di narrativa al di fuori degli schemi tradizionali di impronta inglese,\u2026\u00bb.\nLa scrittrice danese Karen Brun\u00e9s (1893-1977), con lo pseudonimo Tom Hill, ha pubblicato diversi romanzi popolari sulla figura di Davy Crockett. In Italia i suoi romanzi sono stati pubblicati dalla Fabbri Editori:\nFilm.\nSu Davy Crockett sono stati girati vari film che hanno esaltato la visione epica e romanticamente popolare - al di l\u00e0 del reale spessore storico - di questo personaggio della nascente nazione americana:"}
{"id": "39785", "revid": "810736", "url": "https://it.wikipedia.org/wiki?curid=39785", "title": "Nancy Kress", "text": "Ha pubblicato numerosi romanzi, fra cui il ciclo dei Mendicanti inaugurato nel 1991 dal racconto \"Mendicanti in Spagna\" (vincitore dei premi Hugo 1991 e Nebula 1992), che in seguito diventer\u00e0 un romanzo vero e proprio in \"Mendicanti di Spagna\" (1993), anche se in origine si chiamavano entrambi \"Beggars in Spain\", e completato da \"Mendicanti e superuomini\" (1994) e \"La rivincita dei mendicanti\" (1996).\nLa sua carriera inizia nel 1976 con il racconto \"The Earth Dwellers\" e prosegue con alcuni romanzi fantasy e di fantascienza. Il suo primo romanzo di fantascienza \u00e8 \"An Alien Light\" (1988). Altri suoi libri pubblicati in Italia sono \"Porta per l'infinito\" (2000) e \"Porta per il sole\" (2001). Ha vinto quattro premi Nebula e un premio Hugo.\nLe sue storie sono tecnicamente realistiche e ambientate in un futuro prossimo plausibilmente ricollegabile al presente. Si serve di temi come l'ingegneria genetica e l'intelligenza artificiale.\nIl suo genere letterario viene spesso fatto rientrare tra la fantascienza hard e la fantascienza soft, delineando in definitiva una nuova corrente, non del tutto standard, che si pone in mezzo ai due generi. Nei suoi libri mostra un particolare interesse per la vita intima dei suoi personaggi, che non si pu\u00f2 trovare in autori come Larry Niven o Greg Egan, e preferisce elementi di fantascienza soft ad altri hard. D'altra parte \u00e8 per\u00f2 molto pi\u00f9 interessata ai dettagli tecnici rispetto ad autrici prettamente \"soft\" come Ursula K. Le Guin, e alcune sue storie sono spesso piene di suspense e tracce guida come invece avviene solitamente nella fantascienza pi\u00f9 hard.\nOpere.\nLe Porte sull'infinito (\"Probability\").\nIl ciclo \u00e8 basato sul racconto lungo \"I fiori della prigione di Aulit\" (\"The Flowers of Aulit Prison, 1996\") vincitore del Premio Nebula per il racconto lungo nel 1998\nRacconti.\n\"(elenco parziale)\""}
{"id": "39786", "revid": "125665243", "url": "https://it.wikipedia.org/wiki?curid=39786", "title": "Antipapa", "text": "Con il termine antipapa si intende una persona eletta papa della Chiesa cattolica secondo procedure non previste dal diritto canonico. In ragione di ci\u00f2, la Chiesa cattolica considera l'antipapa un usurpatore dei poteri e delle autorit\u00e0 del legittimo pontefice.\nStoria.\nIl primo antipapa fu Ippolito, che venne eletto per protesta contro Callisto I da un gruppo scismatico di Roma nel III secolo. Ippolito comunque fin\u00ec la sua vita in esilio, nelle miniere della Sardegna, durante le persecuzioni imperiali romane, in compagnia del successore di Urbano I, Ponziano, con cui si riconcili\u00f2 prima di morire. In seguito, la lotta per le investiture coincise con l'elezione di numerosi antipapi sostenuti dalla fazione imperiale.\nTra la fine del XIV secolo e l'inizio del XV vi furono numerose elezioni di una serie di papi rivali, con la conseguente nascita di varie linee di successione. Una di esse fu riconosciuta come ufficiale dalla chiesa cattolica, mentre gli eletti appartenenti alle altre furono dichiarati antipapi. Lo scandalo dei pretendenti multipli si aggiunse alle altre richieste di riforma che condusse al protestantesimo all'inizio del XVI secolo.\nPu\u00f2 valere la pena di sottolineare che, nei periodi in cui esistevano due (o pi\u00f9) pretendenti rivali, ai sostenitori dell'uno o dell'altro candidato non era necessariamente evidente in anticipo quale sarebbe diventato l'antipapa e quale il papa.\nDal 1449 non ci sono pi\u00f9 stati antipapi, a meno di considerare i due fenomeni dei sedevacantisti e di coloro che ritengono invalida l'abdicazione di Benedetto XVI e quindi anche l'elezione di Francesco.\nAltri scismi, come quello della chiesa anglicana, sono controllati da sovrani laici che non vogliono avere un rivale ecclesiastico, oppure rigettano un dogma principale del papato come nel caso della Chiesa dei vecchi cattolici o dell'Associazione patriottica cattolica cinese.\nSpesso \u00e8 accaduto che alcune figure minori di antipapi moderni abbiano assunto il nome di Pietro II, probabilmente in riferimento alla profezia di Malachia. In et\u00e0 contemporanea essere antipapa \u00e8 considerato un atto scismatico dalla chiesa cattolica romana: ci\u00f2 provoca una scomunica immediata per la persona che lo diventi.\nDescrizione.\nGeneralmente l'antipapa era l'espressione di vescovi in contrasto con le indicazioni politiche e dottrinarie del papa e/o di sovrani desiderosi di svincolarsi dall'influenza politica del papa cosiddetto \u00ablegittimo\u00bb. Le persone fedeli all'autorit\u00e0 dell'antipapa vengono definite \u00abscismatiche\u00bb dal codice di diritto canonico\nAnche se nessun antipapa \u00e8 stato pi\u00f9 formalmente eletto dal XV secolo, l'autorit\u00e0 del Papa della Chiesa cattolica non \u00e8, in tutto o in parte, riconosciuta da quella corrente di pensiero chiamata sedevacantismo secondo la quale qualsiasi pontefice successivo a Pio XII (regnante tra il 1939 e il 1958) sarebbe \u00abillegittimo\u00bb, per non aver rispettato, a seguito del Concilio Vaticano II (1962-1965), il vincolo di condanna del modernismo decretato da Pio X nel 1907.\nAntipapi contemporanei.\nNel Novecento e negli Anni duemila vari religiosi, derivanti dal conclavismo, rivendicarono di essere i papi della Chiesa cattolica. Dal punto di vista della Chiesa cattolica essi sono gruppi scismatici se non addirittura eretici.\nTra i moderni \"antipapi\" del ventesimo e ventunesimo secolo troviamo:\nMolti tra questi antipapi moderni presero invece il nome pontificale di \"Pietro II\", dandone un particolare significato:\nChiesa del Cristo Rinnovata.\nUna scissione nel movimento avvenne in realt\u00e0 gi\u00e0 nel 1968, quando nel 1968 la maggior parte dei suoi fedeli canadesi ruppe con lui per seguire Jean-Gaston Tremblay, proclamatosi nuovo papa. Il nuovo movimento prese il nome di \"Apostoli dell'amore infinito\", i cui papi sono:"}
{"id": "39788", "revid": "56620", "url": "https://it.wikipedia.org/wiki?curid=39788", "title": "Baudelaire", "text": ""}
{"id": "39790", "revid": "466539", "url": "https://it.wikipedia.org/wiki?curid=39790", "title": "Stephen Chow", "text": " \nPer i suoi film prende ispirazione da Karen Mok, Vicki Zhao, Sharla Cheung, Athena Chu, Michelle Reis, Christy Chung, Gigi Leung, Cecilia Cheung, Huang Shengyi e Zhang Yuqi.\nBiografia.\nNasce a Hong Kong il 22 giugno 1962, unico maschio di quattro figli.\nNel 1982 viene ammesso dalla scuola di recitazione degli studi cinematografici Shaw Bros., dove ottiene molti consensi grazie al suo modo di fare. Ottiene dei piccoli ruoli in trasmissioni per bambini, come \"430 Space Shuttle\" (\"Ta loi ji kong wu\", 1983), ed ha occasione di lavorare con Ng Man-tat, insieme al quale girer\u00e0 in seguito molti dei suoi film migliori.\nFinita la scuola di recitazione, Chow entra di diritto nel mondo del cinema. Nel 1987 \u00e8 nel cast di \"Final Justice\" (\"Pik lik sin fung\") di Wong Parkman, grazie al quale vince un Golden Horse taiwanese come miglior attore non protagonista. Il riconoscimento per\u00f2 lo spinge ad abbandonare la sua vocazione per la commedia ed a dedicarsi ai drammi d'azione, come \"Just Heroes\" (\"Yi dan qun ying\", 1989) di John Woo e \"Dragon Fight\" (\"Long zai tian ya\", 1988) insieme a Jet Li. Solo con \"Faithfully Yours\" (\"Zui jia nu xu\", 1988) di Wong Wah-Kei, a fianco di un altro attore portato per la commedia come Jacky Cheung, esce fuori la sua vera vocazione.\nIl 1990 \u00e8 l'anno del suo maggior successo commerciale: \"All for the Winner\" (\"\u8ced\u8056\" o \"Du sheng\"), di Corey Yuen, parodia del successo dell'anno precedente, \"God of Gamblers\" (\"Du shen\") di Jing Wong. Chow comincia ad impostare le basi del suo stile chiamato \"moy len tau\" (\u7121\u5398\u982d), che in cantonese pu\u00f2 essere tradotto come \"il nove viene dopo l'otto, ma l'otto non ha nulla a che fare con il nove\": un gioco di parole per intendere la \"commedia dell'assurdo\".\nQuesto stile nasce dalle commedie cinesi anni settanta-inizio ottanta e si basa su una concezione molto fisica della commedia, sulla parodia, sui riferimenti alla cultura popolare e soprattutto all'uso di dialettismi cantonesi.\nL'uso del cantonese nei film di Chow lo rende in breve tempo famoso sul territorio, mentre la sua fisicit\u00e0 lo rende famoso anche all'estero.\nIl suo \"Fight Back to School\" (\"\u9003\u5b78\u5a01\u9f8d\" o \"Tao xue wei long\") del 1991 ad Hong Kong batte il record d'incassi segnato da \"A Better Tomorrow\" (\"Ying huang boon sik\", 1986) di John Woo. Lo stesso anno Chow gira anche \"Fist of Fury 1991\" (\"\u65b0\u7cbe\u6b66\u95801991\" o \"Xin jing wu men 1991\") in cui sono presenti alcune citazioni da \"Dalla Cina con furore\" con Bruce Lee (del cui Fan Club Ufficiale Chow \u00e8 membro onorario).\nIl successo di Chow, nei film successivi, sembra inarrestabile.\nNel 1994 dirige ed interpreta \"From Beijing With Love\" (\"\u570b\u7522\u96f6\u96f6\u6f06\" o \"Guo chan Ling Ling Qi\"), esilarante parodia dei film di James Bond.\nMa il pubblico orientale \u00e8 notoriamente imprevedibile, ed il regista/attore subisce un periodo di decadenza. Ma nel 1996, con l'uscita di \"God of Cookery\" (\"\u98df\u795e\" o \"Sik san\"), Chow viene confermato star asiatica di prima misura, sia come attore che come regista e sceneggiatore, bench\u00e9 giri pochi film all'anno (al contrario dello standard asiatico molto prolifico).\nLa sua fama dall'Asia \u00e8 arrivata fino ad Hollywood, tanto che viene pensato un adattamento americano di \"God of Cookery\" con Jim Carrey come protagonista, ma alla fine il progetto non \u00e8 andato in porto. Lo stile dei film di Chow \u00e8 tagliato in modo perfetto per l'ambiente e la cultura asiatica, e difficilmente pu\u00f2 incontrare i favori del gusto occidentale.\nOttiene la fama internazionale dirigendo \"Shaolin Soccer\" (\"\u5c11\u6797\u8db3\u7403\" o \"Siu lam juk kau\") nel 2001, che guadagna ottime critiche e un ottimo incasso al botteghino. L'enorme successo ha reso possibile l'arrivo del film anche in Italia, con un doppiaggio affidato, per alcuni personaggi, a calciatori famosi che militavano nella Serie A. Inoltre \u00e8 stato scelto di fare uso dei veri dialetti italiani per accentuare il carattere comico dell'opera. Queste scelte di doppiaggio, unita ad una censura di 20 minuti, hanno riscontrato aspre critiche da parte dei fan.\nSuccessivamente gira \"Kung Fusion\" che ottiene un ottimo successo (sia di pubblico che di critica) e numerosi riconoscimenti. Il suo ultimo film \u00e8 \"CJ7 - Creatura extraterrestre\", una toccante commedia fantascientifica che riscuote un buon successo a Hong Kong, ma in Italia trova una distribuzione solo per il mercato dell'home-video.\nNel 2009 ha prodotto il film \"Dragonball Evolution\".\nNel 2016 esce quello che sar\u00e0 il suo pi\u00f9 grande successo commerciale: Mei Ren Yu, che incasser\u00e0 $503,153,580 diventando il film non americano di pi\u00f9 alto incasso.\nRiconoscimenti.\nGolden Globe\nPremio BAFTA\nMTV Movie Awards"}
{"id": "39791", "revid": "2128848", "url": "https://it.wikipedia.org/wiki?curid=39791", "title": "Il Piacere (romanzo)", "text": "Il Piacere \u00e8 un romanzo di Gabriele D'Annunzio, scritto nella seconda met\u00e0 del 1888 a Francavilla al Mare e pubblicato l'anno seguente dai Fratelli Treves. A partire dal 1895 recher\u00e0 il sopratitolo \"I romanzi della Rosa\", formando un ciclo narrativo con \"L'innocente\" e \"Il trionfo della morte\", trilogia dannunziana di fine Ottocento.\nCos\u00ec come un secolo prima il libro \"Ultime lettere di Jacopo Ortis\" di Ugo Foscolo aveva diffuso in Italia la corrente e la sensibilit\u00e0 romantica, \"Il Piacere\" e il suo protagonista Andrea Sperelli introducono nella cultura italiana di fine Ottocento la tendenza decadente e l'estetismo.\nCome afferm\u00f2 Benedetto Croce, con D'Annunzio \u00abrisuon\u00f2 nella letteratura italiana una nota, fino ad allora estranea, sensualistica, ferina, decadente\u00bb, in contrapposizione al naturalismo e al positivismo che in quegli anni sembravano aver ormai conquistato la letteratura italiana (basti pensare che nello stesso anno viene pubblicato un capolavoro del Verismo come il \"Mastro-don Gesualdo\" di Giovanni Verga). D'Annunzio inaugura un nuovo tipo di prosa psicologica e introspettiva, destinata ad avere un grande successo e che gli consentir\u00e0 di indagare gli errori e le contrariet\u00e0 della vita dell'\u00abultimo discendente d'una razza intellettuale\u00bb.\nSintesi dell'opera.\nAndrea Sperelli \u00e8 un nobile romano (nato per\u00f2 in Abruzzo) che risiede a Palazzo Zuccari a Roma. Il suo amore per Elena Muti, anch'essa nobile, conosciuta ad una festa mondana, \u00e8 ormai finito, cos\u00ec Andrea, dopo la definitiva separazione da lei, si lascia andare ad incontri amorosi. Ferito durante un duello, viene ospitato dalla cugina nella villa di Schifanoja a Rovigliano (Torre Annunziata), dove conosce la ricca Maria Ferres, moglie del ministro plenipotenziario di Guatemala, di cui subito s'innamora e dalla quale viene ricambiato. Andrea, appena guarito, torna a Roma e si rituffa nella sua solita vita mondana. Anche Donna Elena \u00e8 tornata a Roma dopo due anni, durante i quali aveva preso in seconde nozze Lord Heathfield. Andrea \u00e8 combattuto tra due amori: Elena Muti e Maria Ferres, anche lei trasferitasi a Roma con il marito e la figlia Delfina. Presto Andrea viene a sapere di una crisi finanziaria del marito di Maria che, avendo barato ad una partita a carte, \u00e8 costretto a trasferirsi con tutta la famiglia. Prima di partire, Donna Maria vuole concedersi per l'ultima notte ad Andrea, ma lui, essendo troppo innamorato di Elena, rovina tutto. Ad Andrea non resta che la solitudine e la consapevolezza di stare osservando un'epoca storica che cambia: ossia il passaggio del potere della nobilt\u00e0 di Roma alla democrazia popolare.\nTrama.\nLibro I.\n\u00c8 il 31 dicembre 1886. Andrea Sperelli, giovane aristocratico di origini abruzzesi, aspetta con ansia l'ex amante Elena Muti, rappresentata come una \"femme fatale,\" nella sua casa romana a Palazzo Zuccari. Durante l'attesa torna con la memoria alla relazione che i due hanno intrattenuto e alla scena del loro addio, avvenuto quasi due anni prima, nel marzo 1885, su una carrozza in via Nomentana. Quando Elena arriva, nell'incontro fra i due si alternano ricordo, ardore e di nuovo allontanamento e dolore. Viene quindi ripercorsa la storia della casata degli Sperelli, gli insegnamenti dati ad Andrea dal padre, l'arrivo del giovane a Roma. La rievocazione prosegue con il primo incontro tra Sperelli ed Elena, a una cena a casa della marchesa di Ateleta, cugina del protagonista. Subito egli inizia un serrato corteggiamento. Il giorno seguente, i due si incontrano una seconda volta a un'asta di oggetti antichi in via Sistina; quindi, venuto a sapere che Elena \u00e8 malata, Andrea chiede e ottiene di essere ricevuto da lei, in un'atmosfera erotico-mistica. Comincia cos\u00ec la narrazione dell'idillio che nei mesi successivi unisce i due sullo sfondo della Roma elegante, e dei loro incontri tra gli oggetti d'arte di Palazzo Zuccari, dove il corpo di Elena alimenta le fantasie del giovane esteta. Una sera, tornando a cavallo dall'Aventino, Elena per\u00f2 annuncia la sua imminente partenza, e il loro inevitabile distacco. Dopo l'abbandono, Andrea si immerge in un gioco di continue seduzioni, conquistando una dopo l'altra sette nobildonne; si incapriccia infine di Ippolita Alb\u00f2nico. In una giornata di corse di cavalli, Andrea la corteggia assiduamente suscitando la gelosia dell'amante di lei, Giannetto Rutolo, da cui viene provocato a duello. Nonostante la sua maggiore abilit\u00e0 nella scherma, Andrea subisce una grave ferita.\nLibro II.\nOspitato dalla cugina Francesca di Ateleta nella villa di Schifanoja, sul mare di Rovigliano, Andrea esce da una lunga agonia e inizia la convalescenza, in un'unione mistica con la natura e l'arte. Il 15 settembre 1886 arriva, ospite a Schifanoja, Maria Ferres con il marito, ministro plenipotenziario del Guatemala (che riparte subito), e la figlia Delfina. Andrea accompagna la cugina ad accogliere la donna alla stazione e se ne innamora prima ancora di vederla, in quanto la sua voce le ricorda quella di Elena. Dieci giorni dopo, il 25 settembre, Andrea \u00e8 sedotto dalla donna \u00abspirituale ed eletta\u00bb; la loro amicizia diventa sempre pi\u00f9 intensa, finch\u00e9 il giovane dichiara il suo amore a Maria, che per\u00f2 non risponde, facendosi schermo della presenza della figlia. Maria Ferres tiene un diario di quei giorni, dove sono annotati i suoi sentimenti, le sue riflessioni, i turbamenti d'amore per Andrea, da cui non vuole lasciarsi vincere. Dal 26 settembre in poi, attraverso il diario, vengono narrate le successive fasi del corteggiamento, sempre pi\u00f9 serrato, finch\u00e9 il 4 ottobre, durante una cavalcata nella pineta di Vicomile, la donna cede. Tornato il marito, avviene la separazione tra i due innamorati. L'amore tra Sperelli e Maria Ferres caratterizza l'intero secondo libro, immettendo il tema della ricerca della purezza in un'ambientazione autunnale, simbolo di decadenza e invecchiamento (ripresa poi nel \"Poema Paradisiaco\"): questa ricerca, per\u00f2, \u00e8 ambigua e artificiosa, in quanto voluta da Andrea stesso.\nLibro III.\nRientrato a Roma, Andrea si rituffa nella vita precedente la convalescenza, tra donne del \"demi-monde\" e amici indifferenti e superficiali. Irrequieto e pieno di amarezza, egli reincontra Elena Muti. L'attrazione per l'antica amante, nella sua nuova veste di provocatrice, e la fascinazione per Maria, nella sua ingenua purezza e fragilit\u00e0, si intrecciano nel suo spirito. Tenta cos\u00ec di incontrare Elena nella casa di cui lei ha ripreso possesso, a Palazzo Barberini, ma la presenza del marito lo fa fuggire. Poco dopo, a casa di lei, Andrea assedia Maria Ferres, e la sera dopo i due si incontrano nuovamente a un concerto alla sala dei Filarmonici, dove arriva anche Elena. Questa, una volta partita Maria, invita Andrea ad accompagnarla in carrozza e nel tragitto incrociano una folla di manifestanti che protestano per i fatti di Dogali; prima di lasciare l'ex amante, Elena lo bacia intensamente. Sperelli dunque riflette su se stesso e si giudica \u00abcamaleontico, chimerico, incoerente, inconsistente\u00bb. Ma ormai \u00e8 deciso a dare caccia senza tregua a Maria, che lo ama. La donna, dal canto suo, cede sempre pi\u00f9 all'amore: a Villa Medici, durante una delle passeggiate con cui il giovane le mostra le bellezze della citt\u00e0, Andrea e Maria si baciano.\nLibro IV.\nRespinto con durezza da Elena, Sperelli viene a sapere dagli amici della rovina del marito di Maria, sorpreso a barare al gioco. La donna si mostra forte di fronte al dolore di dover partire e separarsi dall'amato, decidendo di rimanergli totalmente fedele. Andrea, al contrario, riesce a nascondere con sempre maggior difficolt\u00e0 il suo \"doppio gioco\". Dopo aver visto Elena uscire di casa per andare dal nuovo amante, Andrea torna nel rifugio di Palazzo Zuccari, dove, durante l'ultima notte d'amore con Maria, pronuncia inconsciamente il nome di Elena. Maria, con orrore, lo lascia. Il 20 giugno all'asta dei mobili appartenuti ai Ferres, Sperelli vive con ribrezzo e nausea il senso del \u00abdissolvimento del suo cuore\u00bb. Fugge alla vista di Elena e degli amici, e verso sera rientra nelle stanze dove Maria aveva vissuto, ora vuote e percorse dai facchini; la vicenda si conclude, per Andrea, amaramente, dietro agli scaricatori che trasportano l'armadio da lui comprato all'asta, salendo le scale \u00abdi gradino in gradino, fin dentro la casa\u00bb.\nStruttura.\nLa struttura del \"Piacere\" risente della lezione di naturalismo e verismo, oltre che del simbolismo. Tuttavia, allo stesso tempo, se ne distacca, introducendo elementi di novit\u00e0, e andando nella direzione della letteratura decadente antinaturalista.\nIl lessico utilizzato \u00e8 conforme al comportamento e all'educazione da esteta di Andrea Sperelli: pregiato, quasi artefatto, aulico e molto elaborato, in particolar modo nella descrizione degli ambienti e nell'analisi degli stati d'animo. Si prendano ad esempio l'uso di troncamenti, o le forme arcaiche e letterarie, come nel caso di articoli e preposizioni articolate. Anche se l'eloquenza e la ricercatezza tendono ad appiattire il registro verbale, come succede per l'uso di metafore e comparazioni che talvolta complicano ed intensificano momenti carichi di tensione. La sintassi \u00e8 prettamente paratattica, in grado di rafforzare la tendenza all'elencazione, alla comparazione, all'anafora, e la prosa \u00e8 ricca, allusiva e musicale, tanto da assumere una funzione espressiva pi\u00f9 che comunicativa. Inoltre, l'autore usa fare riferimenti a opere letterarie e artistiche per conferire un tono pi\u00f9 elevato al romanzo, senza prescindere da vocaboli in inglese, greco, tedesco, francese e latino.\nD'Annunzio affida la narrazione delle vicende a un narratore onnisciente in terza persona, alternando due punti di vista: quello critico del narratore e quello interno del protagonista.\nAltro elemento di novit\u00e0 \u00e8 l'attenzione per emozioni e sentimenti e la semplificazione della trama, che \u00e8 giocata pi\u00f9 sull'interiorit\u00e0 dei personaggi che su meri fatti, concentrandosi in particolare sulle sensazioni che vengono generate dai luoghi e dagli oggetti. Da qui deriva anche l'uso del flashback, che rompe lo schema lineare della narrazione, seguendo piuttosto le vicende interiori dei personaggi.\nPersonaggi.\nAndrea Sperelli.\nIl protagonista del romanzo \u00e8 un esteta - come il barone Des Esseintes di Joris-Karl Huysmans o il Lord Henry di Oscar Wilde - che, seguendo la tradizione di famiglia, ricerca il bello e disprezza il mondo borghese, conduce una vita eccezionale, \u00abcostruisce\u00bb la sua vita come un'opera d'arte e rifiuta le regole basilari del vivere morale e sociale. La sua sensibilit\u00e0 straordinaria implica, per\u00f2, una certa corruzione, che fa parte della ideologia e psicologia del \"dandy\", e che in parte \u00e8 dovuta allo stile di vita dell'alta societ\u00e0 del tempo. Andrea Sperelli vive tutto ci\u00f2 con intima sofferenza, a causa della degradazione di quella forza morale che, secondo gli insegnamenti del padre, \u00e8 necessaria a uno spirito forte per dominare le proprie debolezze.\nQuesto suo atteggiamento ha, dunque, una ragione pi\u00f9 profonda. Sperelli ha vissuto la separazione dei genitori, la madre ha anteposto l'amante al figlio e il padre lo ha spinto verso l'arte, l'estetica e gli amori e le avventure facili. \nAndrea \u00e8, d'altronde, segnato nel suo intimo da una duplicit\u00e0, che \u00e8 il cuore stesso del romanzo: di fronte alla precariet\u00e0 e instabilit\u00e0 del reale, anche il carattere del protagonista risulter\u00e0 mutevole e cangiante. Egli \u00e8 abituato a scindersi tra ci\u00f2 che \u00e8 e ci\u00f2 che deve apparire, pensa che la vita sia artificio, e per questo motivo fonda la sua esistenza sulla doppiezza e sulla menzogna. Ma proprio questo atteggiamento sar\u00e0 la causa della sua sconfitta intellettuale, morale e sentimentale. Abituato a considerare solo il valore simbolico e non quello fattuale delle cose, a \u00abmetaforizzare il reale\u00bb, Andrea finisce per essere travolto dalla sovrapposizione di realt\u00e0 e finzione, rappresentata dalla sovrapposizione delle due donne, Elena e Maria.\nQuesto personaggio, che \u00e8 tipico della letteratura decadente e simbolista, segue l'ideologia dannunziana, non solo per quello che concerne l'estetismo, ma soprattutto perch\u00e9 denuncia la crisi dei valori e degli ideali aristocratici di fronte alla meschinit\u00e0 del mondo borghese.\nIl protagonista e il narratore.\nUna certa ambiguit\u00e0 \u00e8 ravvisabile anche nell'atteggiamento che l'autore-narratore D'Annunzio ha nei confronti del suo personaggio. Se non \u00e8 possibile dire, semplicisticamente, che Andrea Sperelli sia l\"alter ego\" del poeta, \u00e8 per\u00f2 senz'altro vero che l'autore si immedesima nel protagonista: Andrea \u00e8 ci\u00f2 che D'Annunzio \u00e8 e che vorrebbe essere, impersona le sue esperienze effettive e quelle aspirate, \u00e8 nobile e ricco, intellettuale e seduttore, timido come Cherubino e cinico come Don Giovanni, accede facilmente ai ritrovi mondani e ai salotti della nobilt\u00e0. In pi\u00f9, quasi a saldare questo legame, D'Annunzio pone se stesso tra gli artisti prediletti dal giovane dandy.\nDa un lato, quindi, Andrea Sperelli \u00e8 un ritratto del D'Annunzio-autore, ma dall'altro egli \u00e8 oggetto di critiche da parte del narratore, che ne condanna il cinismo e la perversione. La sua debolezza morale e la grandiosit\u00e0 delle sue opere, unite insieme, conferiscono fascino al personaggio e rimarcano, ancora una volta, la duplicit\u00e0 e l'ambiguit\u00e0 insite in lui: cinico e sensibile, falso eppure sentimentale, egoista ma anche amorevole, Andrea Sperelli si erge per le sue doti di esteta e artista, e allo stesso tempo decade, si decompone, rivelandosi insieme un inetto e un superuomo \"ante tempus\".\nAndrea Sperelli in quanto esteta non condivide la cultura di massa che considera causa dell'imbarbarimento delle raffinate tradizioni artistico - culturali:\" Sotto il grigio diluvio democratico odierno, che molte belle cose e rare sommerge miseramente, va anche a poco a poco scomparendo quella special classe di antica nobilt\u00e0 italica, in cui era tenuta viva di generazione in generazione una certa tradizion familiare d\u2019eletta cultura, d\u2019eleganza e di arte.\" (Cap. II).\nElena Muti e Maria Ferres.\nLa duplicit\u00e0 gi\u00e0 descritta si incontra anche nei personaggi femminili, che non a caso sono due. L'immaginario della donna nel \"Piacere\" si lega a quello del Decadentismo: oscilla tra la sensualit\u00e0 sottile, metamorfica e finemente viziosa, e l'immagine, descritta in maniera vellutata e prettamente preraffaelita, della donna delicata ed eterea, anche se entrambe estremizzate e molte volte mescolate.\nTale immaginario si sdoppia tra la seduzione sessuale e passionale di Elena Muti, esponente di una cultura mediocre, dell'eros, dell'istinto carnale, espressione di piacere e lascivia, che ricorre spesso ai versi di Goethe (poeta sensuale), e la sanit\u00e0 spirituale e quasi mistica di Maria Ferres, colta, intelligente e sensibile all'arte e alla musica, legata alla famiglia e in particolare alla figlia Delfina, molto religiosa, che nel corso del romanzo assume una natura quasi misteriosa, passionale, inafferrabile, ricorrendo ai versi di un poeta malinconico quale Shelley. La contrapposizione tra le due si fa emblematica anche nel nome: la prima ricorda colei che fece scoppiare la guerra di Troia, la seconda la madre di Cristo.\nTuttavia, anche le due donne sono sottoposte alla legge dello scambio che caratterizza il \"Piacere\". Ci\u00f2 diventa evidente nella mistione cerebrale che Andrea fa delle due: \u00e8 un processo di identificazione, che conduce dapprima a una sovrapposizione sentimentale, e poi allo scambio dell'una con l'altra.\nIl contesto storico.\n\"Il Piacere\" \u00e8 ambientato a Roma e dintorni, tra gli anni 1885 e 1887, nello stesso contesto storico in cui fu scritto. E proprio le vicende storiche e politiche dell'epoca, che fanno da sfondo al romanzo, sono importanti per poter comprendere lo stile di vita e la psicologia dei personaggi.\nCaduta nel 1876 la Destra storica che aveva governato l'Italia dalla formazione del Regno nel 1861, il re chiama al governo Agostino Depretis, un ex mazziniano che forma un ministero con uomini della Sinistra parlamentare, tenendo il potere fino al 1887. A Depretis succede il siciliano Francesco Crispi, che governa, a fasi alterne, fino al 1896.\nLa politica economica della Sinistra storica fu caratterizzata dal protezionismo nei confronti di industrie e grandi aziende agrarie nazionali, fino alla guerra doganale con la Francia. In politica estera, invece, fu centrale l'ingresso nel 1882 nella Triplice Alleanza, a carattere difensivo, con Austria e Germania. Viene inoltre inaugurata la politica coloniale, con l'occupazione dell'Eritrea e la sconfitta di Dogali del 1887, che portarono nel 1889 alla firma Trattato di Uccialli, e alla costituzione della prima colonia italiana in Africa. Crispi in particolare fu protagonista di importanti mutamenti, come la riforma del codice penale (Codice Zanardelli) e l'abolizione della pena di morte, ma anche di repressioni ai danni delle associazioni cattoliche e del movimento operaio.\nTutto ci\u00f2 si colloca nella \"grande depressione\" economica che colp\u00ec l'Europa alla fine del secolo. Il periodo fu caratterizzato da alcuni mutamenti nella struttura socio-economica delle grandi nazioni occidentali: concentrazioni industriali e finanziarie (trust, monopoli) sostenute dallo Stato (protezionismo), conseguente crisi del liberalismo e nascita di nuove tendenze autoritarie. Queste tendenze si scontrano con le conquiste sociali precedentemente ottenute dalle classi lavoratrici e con la formazione di grandi partiti di massa (socialisti e socialdemocratici), che diventano la struttura portante della societ\u00e0 industriale. In questa situazione, artisti e intellettuali scelgono spesso una collocazione divergente o di autoemarginazione dalle masse, dalla vita \"ordinaria\" promossa dal nuovo modello produttivo capitalistico, e dalla mercificazione dell'opera d'arte, assumendo atteggiamenti eccentrici ed elitari, o provocatori e demistificanti.\nElementi biografici.\nD'Annunzio compose \"Il Piacere\" tra il luglio 1888 e il gennaio 1889, a Francavilla al Mare, dove era ospite del pittore Francesco Paolo Michetti. Il poeta era stato fino ad allora collaboratore fisso del giornale \"La Tribuna\" di Roma, da cui dipendeva sul piano economico dalla fine del 1884, dopo la fuga d'amore e il matrimonio riparatore con la duchessina Maria Hardouin di Gallese. Nel luglio 1888 D'Annunzio abbandona l'attivit\u00e0 giornalistica per concentrarsi esclusivamente alla stesura del suo primo romanzo, vertice della prima fase della sua produzione letteraria, nel quale riverser\u00e0 il frutto di anni di preparazione e studio, e in cui ritorneranno vari elementi biografici, prima fra tutti la sua travagliata vita sentimentale, divisa tra l'amore per la moglie legittima e madre di suo figlio, Maria Hardouin e la passione per l'amante di allora Barbara Leoni.\nUno dei risultati pi\u00f9 impressionanti della sua apparizione nel mondo letterario fu la creazione di un vero e proprio \"pubblico dannunziano\", condizionato non tanto dai contenuti quanto dalla forma divistica che lo scrittore costru\u00ec attorno alla propria immagine. D'Annunzio cre\u00f2 attorno a s\u00e9 un'aura di fascino, sia con la sua condotta scandalosa, sia con il suo culto della bellezza e il disprezzo per i valori borghesi. Il poeta conduceva una vita principesca, tra residenze di lusso e oggetti d'arte \u2013 uno stile di vita che per\u00f2 richiedeva fiumi di denaro, ricadendo quindi nelle dinamiche borghesi da lui tanto deprecate. Cosciente di questo paradosso, lo scrittore si rende conto della debolezza dell'estetismo: da ci\u00f2 l'immagine fallimentare che ne viene data nel \"Piacere\", la denuncia dell'incoerenza, la mancanza di autenticit\u00e0 e spontaneit\u00e0 di Andrea Sperelli.\nI modelli letterari di riferimento.\nNe \"Il\" \"Piacere\" \u00e8 ravvisabile una fitta rete di rimandi a vari modelli letterari e artistici, legati sia all'ambiente romano in cui il poeta era inserito, sia alla lettura di autori a lui contemporanei, per lo pi\u00f9 francesi.\nParigi fu, negli anni della Terza Repubblica e fino allo scoppio della prima guerra mondiale, la capitale culturale d'Europa, la citt\u00e0 in cui vennero elaborati i modelli, gli atteggiamenti, i programmi dei principali movimenti culturali, il luogo di attrazione di tutti gli artisti e scrittori europei.\nD'Annunzio utilizz\u00f2 il suo impiego giornalistico alla \"Tribuna\" di Roma per esplorare e assimilare i nuovi modelli letterari francesi ed europei in generale, attraverso il continuo rapporto con altri intellettuali e scrittori. Alle sue influenze precedenti, che comprendevano Charles Baudelaire, Th\u00e9ophile Gautier, l'estetica preraffaellita elaborata dai critici del giornale \"Cronaca bizantina\", e Goethe, si aggiunsero dunque quelle provenienti dalla nuova fonte di ispirazione francese, come Gustave Flaubert, Guy de Maupassant, \u00c9mile Zola, ma anche Percy Bysshe Shelley, Oscar Wilde e forse la lettura di \"\u00c0 rebours\" di Joris-Karl Huysmans.\nDi grande importanza sono poi gli influssi dell'ambiente romano. D'Annunzio giunse nella capitale nel 1881, e i dieci anni che vi trascorse furono decisivi per la formazione del suo stile: nel rapporto con l'ambiente culturale e mondano della citt\u00e0 si form\u00f2 il nucleo della sua visione del mondo. Centrale fu in particolare la sua collaborazione alla rivista \"Cronaca Bizantina\", di propriet\u00e0 dello spregiudicato editore Angelo Sommaruga, il primo a pubblicare libri del giovane poeta. La rivista, che aveva una linea editoriale orientata alle concezioni letterarie moderne in voga allora (tanto da parlare di una \u00abRoma bizantina\u00bb) e di cui lo stesso D'Annunzio fu direttore per breve tempo nel 1885, ospitava rubriche di letteratura firmate da importanti artisti e scrittori inseriti nell'ambiente giornalistico, tra cui spiccano Edoardo Scarfoglio, Ugo Fleres, Giulio Salvadori e altri. Sempre a questi anni risale l'amicizia con il musicista Francesco Paolo Tosti e il pittore Francesco Paolo Michetti.\nInoltre, D'Annunzio fu collaboratore di molte altre testate romane, e dal 1884 al 1888 scrisse di arte e di cronaca mondana per il quotidiano \"La Tribuna\", firmando con vari pseudonimi e occupandosi di mostre d\u2018arte, ricevimenti aristocratici e aste d'antiquariato. Attraverso questa intensissima attivit\u00e0 D'Annunzio si costru\u00ec un personale e inesauribile archivio di stili e registri di scrittura, da cui attinse poi per le sue opere di narrativa. In questo rito di iniziazione letteraria egli mise rapidamente \"a fuoco\" il proprio mondo di riferimento culturale, nel quale si immedesim\u00f2 fino a trasfondervi tutte le sue energie creative ed emotive, condannandosi cos\u00ec per molti anni ad accumulare debiti e a fuggire dai creditori.\nSi pu\u00f2 quindi parlare, tanto nelle opere quanto nella vita di D'Annunzio, di una idealizzazione del mondo, che viene ad essere circoscritto nella dimensione del mito. La sua fantasia lott\u00f2 prepotentemente per imporre sulla realt\u00e0 del presente, vissuto con disprezzo, i valori alti ed eterni di un passato visto come modello di vita e di bellezza.\nIl ruolo dell'arte.\nValore assoluto del \"Piacere\" \u00e8 l'arte, la quale rappresenta per Andrea Sperelli un programma estetico e un modello di vita, a cui subordina tutto il resto, giungendo alla corruzione fisica e morale (\u00e8 il tipico \"dandy\", formatosi nell'alta cultura e votato all'edonismo):\nDopo la convalescenza, successiva alla ferita procuratasi a causa del duello con Giannetto Rutolo, Andrea scopre che l'unico amore possibile \u00e8 quello dell'arte,\nQuesta attrazione per l'arte viene rappresentata dall'inclinazione di Andrea verso la poesia, che\nIl culto \u00abprofondo e appassionato dell'arte\u00bb diventa per Andrea l'unica ragione di vita, tirato in gioco anche nei rapporti con Elena Muti e Donna Maria Ferres, perch\u00e9 egli \u00e8 convinto che la sensibilit\u00e0 artistica illumini i sensi e colga nelle apparenze le linee invisibili, percepisca l'impercettibile, indovini i pensieri nascosti della natura.\nSenza dubbio, . Tuttavia, messe da parte l'autosuggestione decadente e la tendenza alla spettacolarizzazione di D'Annunzio, l'accostamento tra arte e bellezza, arte e vita \u00e8 una risposta, energica ed eloquente, verso la massificazione dell'arte e la mercificazione del letterato e della letteratura.\n\"Il Piacere\" \u00e8 l'agonia dell'ideale aristocratico di bellezza. Racconta la vacuit\u00e0 e la decadenza della societ\u00e0 aristocratica, infettata dall'edonismo, vicina al proprio annichilimento morale, poich\u00e9 il valore del profitto ha sostituito quella della bellezza. Emblematica \u00e8 la fine del romanzo: Andrea, vinto, disfatte le proprie avventure amorose, vaga per le antiche stanze del palazzo del ministro del Guatemala, disabitato, in rovina, il cui arredamento \u00e8 stato venduto all'asta."}
{"id": "39801", "revid": "125364089", "url": "https://it.wikipedia.org/wiki?curid=39801", "title": "Papa Gelasio I", "text": " \u00c8 stato l'ultimo papa di origine africana.\nBiografia.\nGelasio, come egli stesso dichiarava in una lettera all'imperatore Anastasio I (Epistola XII, n. 1), era \"Romanus natus\". Tuttavia, il \"Liber Pontificalis\" riporta che era \"natione Afer\", quindi, a volte, viene indicato come persona di colore. Per \"afer\", tuttavia, si intendeva un nativo della provincia d'Africa, pertanto papa Gelasio, era con ogni probabilit\u00e0 di carnagione chiara, dato che il popolo che l\u00ec vive da millenni, quello dei berberi, \u00e8 di pelle bianca.\nPrima della sua elevazione al soglio di Pietro, Gelasio era stato spesso impiegato dal suo predecessore Felice III, soprattutto nella stesura di documenti ecclesiastici, e la sua elezione, il 1\u00ba marzo 492, fu un gesto di continuit\u00e0. Tale questione ha portato alcuni studiosi a confondere gli scritti dei due pontefici.\nUomo che ebbe i suoi natali nell'attuale Algeria, cristiano fervente e caritatevole che durante il suo papato si interess\u00f2 dei profughi che fuggivano dal territorio italico a causa dell'invasione di Teodorico; il pontefice tenne ottimi rapporti con quest'ultimo. Si autodefin\u00ec \"Vicarius Christi\" a seguito del sinodo romano del 13 maggio 495 in cui, con lo stesso, volle sottolineare l'importanza del potere di Roma e mettere in secondo piano il potere di Costantinopoli - che al tempo veniva anche chiamata \"seconda Roma\". Con il titolo di vicario volle altres\u00ec ricordare alle chiese che il vescovo di Roma faceva le veci del Figlio di Dio e pertanto di Lui ne difendeva i diritti e ne esercitava la responsabilit\u00e0.\nLa questione acaciana e il primato della Santa Sede.\nAlla sua elezione al papato, Gelasio immediatamente mostr\u00f2 la forza del suo carattere e l'alta concezione che aveva della sua posizione attraverso la fermezza con la quale tratt\u00f2 i seguaci di Acacio. Malgrado tutti gli sforzi dell'ortodosso Patriarca di Costantinopoli Eufemio e le minacce dell'imperatore Anastasio, che provarono a ottenere il riconoscimento da parte della Sede Apostolica, Gelasio, sebbene pressato dalle difficolt\u00e0 domestiche, non volle stipulare alcuna pace che potesse compromettere anche minimamente i privilegi e gli onori della sede petrina, pretendendo l'eliminazione del nome di Acacio dai Sacri dittici. La separazione dall'imperatore e dal patriarca di Costantinopoli, a questo punto, fu inevitabile, poich\u00e9 questi avevano abbracciato l'idea di un'unica natura divina (Monofisita) di Cristo, che la Chiesa di Roma vedeva come un'eresia.\nGelasio, con l'epistola \"De duabus in Christo naturis\" (\"Della natura duale di Cristo\"), ribad\u00ec il punto di vista calcedonese. La costanza con la quale combatt\u00e9 le pretese, laiche ed ecclesiastiche, di Costantinopoli; la risolutezza con la quale rifiut\u00f2 di permettere che la preminenza civile o temporale di una citt\u00e0 ne determinasse il relativo grado ecclesiastico; il coraggio con cui difese i privilegi della seconda e della terza sede, Alessandria d'Egitto e Antiochia di Siria, sono alcune delle caratteristiche pi\u00f9 notevoli del suo pontificato, che per\u00f2 fu troppo breve per ottenere la completa sottomissione e riconciliazione dell'ambiziosa chiesa di Costantinopoli; lo scisma dur\u00f2 fino al pontificato di papa Ormisda (514-523).\nLa separazione dei poteri.\nCon questa frase, tratta dalla Lettera che Papa Gelasio I scrive all'imperatore Anastasio I, si vuol sottolineare con chiarezza gli ambiti di competenze delle due autorit\u00e0. Il pontefice continuer\u00e0 scrivendo che \u00e8 l'imperatore a \"dover piegare il capo\" dinanzi alle scelte dei sacerdoti e questi a loro volta in ambito civile dovranno prestare obbedienza al potere temporale. Gelasio I non si preoccupa di presentare la responsabilit\u00e0 maggiore, per vocazione divina, consegnandola ai sacerdoti che dovranno render conto a Dio anche dell'operato delle potenze statali.\nA livello politico, la scomunica di Acacio da parte di Felice, aveva attaccato le fondamenta del potere dell'Imperatore. Gelasio si appoggi\u00f2 ad Ambrogio e ad Agostino per formulare, nel 494, un fondamento politico per la Chiesa Cattolica d'Occidente basato su una distinzione dei poteri derivata dal diritto romano. Gelasio defin\u00ec i poteri separati di Chiesa e Stato che, da allora, hanno caratterizzato la cultura occidentale. Gelasio sosteneva con fermezza che Roma doveva il suo primato ecclesiastico non a un Concilio ecumenico n\u00e9 a tutta l'importanza temporale che potesse aver posseduto, ma alla Divina istituzione da parte di Cristo stesso, che confer\u00ec il primato sull'intera chiesa a Pietro e ai suoi successori (si vedano in particolar modo le sue lettere ai vescovi orientali e il decreto sui libri canonici e apocrifi). Nei suoi rapporti con l'imperatore si mise allo stesso livello dei grandi pontefici medioevali; Gelasio faceva notare che esistevano figure nella tradizione Biblica che erano sia re sia sacerdoti, come Melchisedec, ma dall'epoca di Cristo.\nBasandosi sulla tradizione romana, il potere della chiesa era \"auctoritas\", un potere legislativo, mentre l'autorit\u00e0 dell'imperatore era \"potestas\", un potere esecutivo. Nel diritto romano, che era supremo, l'\"auctoritas\" era superiore alla \"potestas\". Il problema immediato di Gelasio era di tenere l'Imperatore al di fuori degli affari dottrinali, formulando un contrappeso alla contrastante teoria Bizantina del potere, generalmente caratterizzata come Cesaropapismo. Lo scisma prodotto da Felice e Gelasio si ricompose infine, ma non per sempre, e la teoria gelasiana dei poteri di \"auctoritas\" e \"potestas\" rimase assopita fino a quando non fu risvegliata, in una forma radicalmente nuova, da papa Gregorio VII, che domand\u00f2, non solo la separazione di Chiesa e Stato, ma la soggezione di tutti i re e imperatori all'autorit\u00e0 papale.\nSoppressione dei riti pagani ed eretici.\nI problemi con le altre Chiese, tuttavia, non furono le uniche occasioni per mettere alla prova l'energia e la forza di Gelasio. Guardando pi\u00f9 vicino a casa, il pontefice riusc\u00ec, dopo una lunga lotta, a sopprimere l'antica festa romana dei \"Lupercalia\", che egli considerava un rimasuglio superstizioso e in qualche modo licenzioso di paganesimo. La lettera di Gelasio al senatore Andromaco, copriva le questioni principali della controversia e, incidentalmente, offre alcuni dettagli su questa festa, che combinava fertilit\u00e0 e purificazione, che altrimenti sarebbero andati perduti. I \"Lupercalia\" di febbraio vennero sostituiti da una festa che celebrava la purificazione e la fertilit\u00e0 della Vergine Maria.\nStrenuo sostenitore delle vecchie tradizioni, Gelasio tuttavia sapeva quando fare eccezioni o modifiche: Gelasio stan\u00f2 i manichei che, presenti a Roma in gran numero, cercavano di sviare l'attenzione dalla loro propaganda fingendo di essere cattolici, decretando che l'eucaristia venisse ricevuta \"nelle due forme\", con il vino oltre che con il pane. Poich\u00e9 i manichei ritenevano il vino impuro ed essenzialmente peccaminoso, avrebbero rifiutato il calice e sarebbero stati quindi individuati. Successivamente, con i manichei soppressi, ritorn\u00f2 in voga il vecchio metodo di ricevere la comunione solo in forma di pane.\nIl Canone della Bibbia e il Messale.\nConnessa a queste spinte verso l'ortodossia fu la definizione di quali libri dovessero essere considerati canonici. La fissazione del Canone della Bibbia \u00e8 stata tradizionalmente attribuita a Gelasio, anche se, probabilmente fu opera di papa Damaso I. Gelasio pubblic\u00f2 in un sinodo romano (494), il suo celebrato catalogo delle autentiche scritture dei Padri, assieme a una lista di lavori apocrifi e interpolati, e a una lista di libri eretici proscritti (\"Epistola\" XLII). A questo catalogo era naturale premettere il Canone delle Scritture come era stato determinato dai precedenti pontefici, cos\u00ec, nel corso del tempo, il Canone stesso fu attribuito a Gelasio. Nel suo zelo per la bellezza e la maestosit\u00e0 del servizio divino, Gelasio compose molti inni, prefazioni e collette e stil\u00f2 un libro per la Messa. Il Messale che porta comunemente il suo nome, il \"Sacramentarium Gelasianum\", fu, per\u00f2, composto solo il secolo successivo. Quanto di esso sia opera di Gelasio \u00e8 ancora una questione dibattuta.\nLe usanze.\nA Gelasio si deve anche l'usanza delle ordinazioni nei giorni di magro (Epistola XV), cos\u00ec come l'applicazione della quadruplice divisione dei redditi ecclesiastici, sia redditi di propriet\u00e0 sia donazioni volontarie dei fedeli: una parte per i poveri, un'altra per il supporto delle chiese e l'arricchimento del servizio divino, una terza per il vescovo e la quarta per il clero minore. Sebbene alcuni autori attribuiscano l'origine di questa divisione dei fondi monetari della chiesa a Gelasio, tuttavia il pontefice parla di essa (Epistola XIV, n. 27) come \"dudum rationabiliter decretum\", che era stato in vigore per un certo periodo. In realt\u00e0, gi\u00e0 papa Simplicio (475, Epistola I, n. 2) impose la restituzione ai poveri e alla chiesa a un vescovo che aveva contravvenuto a questo obbligo; conseguentemente dev'essere considerata almeno come un'abitudine della chiesa. Non contento di una semplice enunciazione di questo dovere caritatevole, Gelasio lo inseriva frequentemente nei suoi scritti ai vescovi.\nMorte.\nAlla fine di un regno breve ma dinamico, la sua morte (o la sua inumazione) avvenne il 21 novembre 496. Oltre che per la sua intransigenza nei confronti di imperatori ed eretici, fu comunque noto per la benevolenza dimostrata nei confronti dei bisognosi. Il pi\u00f9 bell'elogio dopo la sua morte fu quello di Dionigi il Piccolo: \nSecondo il \"Liber Pontificalis\" Gelasio salv\u00f2 Roma dalla carestia. Non esistono fonti storiche in proposito, ma se effettivamente la citt\u00e0 soffr\u00ec un periodo di carestia \u00e8 probabile che il papa abbia messo a disposizione del popolo i suoi averi. Del resto Gelasio definiva le propriet\u00e0 della Chiesa \"patrimonio dei poveri\".\nEbbe, inoltre, una profonda influenza sullo sviluppo della politica della chiesa, della liturgia e della disciplina ecclesiastica. Tantissimi suoi decreti sono stati, infatti, incorporati nel Diritto Canonico.\nVenne sepolto nel portico di San Pietro in Vaticano.\nLe opere.\nGelasio fu lo scrittore pi\u00f9 prolifico tra i primi papi. Una grande quantit\u00e0 di corrispondenza di Gelasio \u00e8 sopravvissuta, quarantadue lettere e frammenti di altre quarantanove, archiviate attentamente in Vaticano, che spiegano incessantemente ai vescovi orientali il primato della sede di Roma. Una delle lettere di Gelasio I ammonisce le tendenze cesaropapiste dell'imperatore Anastasio. Esistono inoltre sei trattati e il decreto sui libri canonici e apocrifi tra questi:\nInfine esiste un'opera erroneamente attribuita a lui ma che risalirebbe al VI secolo (da autore sconosciuto) anche se alcune sue parti sono di papa Damaso (366-384):\nCulto.\nLa memoria liturgica di san Gelasio I ricorre il 21 novembre.\nDal Martirologio Romano (ed. 2004):"}
{"id": "39803", "revid": "110157", "url": "https://it.wikipedia.org/wiki?curid=39803", "title": "Christian Goldbach", "text": "Nato nella citt\u00e0 di K\u00f6nigsberg (ora chiamata Kaliningrad ed exclave della Russia) figlio di un pastore, Goldbach studi\u00f2 diritto e matematica. Viaggi\u00f2 molto attraverso l'Europa e incontr\u00f2 molti matematici famosi, come Leibniz, Leonhard Euler, Nicolaus I Bernoulli, Nicolaus II Bernoulli, Daniel Bernoulli, Abraham de Moivre ed Hermann. Nel 1725 Goldbach divenne professore di matematica e storico dell'Accademia delle Scienze di San Pietroburgo, appena aperta. Nel 1728 divenne tutore del futuro Zar Pietro II. Nel 1742 divenne membro dello staff del Ministero degli esteri russo.\nI maggiori contributi di Goldbach riguardano la teoria dei numeri.\nAltri suoi lavori hanno come argomenti lo studio delle curve, le serie infinite e l'integrazione delle equazioni differenziali."}
{"id": "39805", "revid": "125663117", "url": "https://it.wikipedia.org/wiki?curid=39805", "title": "Miles Davis", "text": "\u00c8 difficile non riconoscere a Davis un ruolo di innovatore e genio musicale. Dotato di uno stile inconfondibile e un'incomparabile gamma espressiva, per quasi trent'anni Miles Davis \u00e8 stato una figura chiave del jazz e della musica popolare del XX secolo in generale.\nDopo aver preso parte alla rivoluzione bebop, egli fu ideatore di numerosi stili jazz, fra cui il cool jazz, l'hard bop, il modal jazz e il jazz elettrico o jazz-rock. Le sue registrazioni, assieme agli spettacoli dal vivo dei numerosi gruppi guidati da lui stesso, furono fondamentali per lo sviluppo artistico del jazz.\nMiles Davis fu e resta famoso sia come strumentista dalle sonorit\u00e0 inconfondibilmente languide e melodiche, sia per il suo atteggiamento innovatore (peraltro mai esente da critiche), sia per la sua figura di personaggio pubblico. Fu il suo un caso abbastanza raro in campo jazzistico: fu infatti uno dei pochi jazzmen in grado di realizzare anche commercialmente il proprio potenziale artistico e forse l'ultimo ad avere anche un profilo di star dell'industria musicale. Una conferma della sua poliedrica personalit\u00e0 artistica fu la sua (postuma) ammissione, nel marzo 2006, alla Rock and Roll Hall of Fame; un ulteriore riconoscimento di un talento che influenz\u00f2 tutti i generi di musica popolare della seconda met\u00e0 del XX secolo.\nL'opera di capo orchestra di Davis \u00e8 importante almeno quanto la musica che produsse in prima persona. I musicisti che lavorarono nelle sue formazioni, quando non toccarono l'apice della carriera al fianco di Miles, quasi invariabilmente raggiunsero sotto la sua guida la piena maturit\u00e0 e trovarono l'ispirazione per slanciarsi verso traguardi di valore assoluto.\nDotato di una personalit\u00e0 notoriamente laconica e difficile, spesso scontrosa, Davis era anche per questo chiamato \"il principe delle tenebre\", soprannome che alludeva fra l'altro alla qualit\u00e0 \"notturna\" di molta della sua musica. Questa immagine oscura era accentuata anche dalla sua voce roca e raschiante (Davis disse di essersi danneggiato la voce strillando contro un produttore discografico pochi giorni dopo aver subito un'operazione alla laringe). Chi lo conobbe da vicino descrive una persona timida, gentile e spesso insicura, che utilizzava l'aggressivit\u00e0 come difesa.\nIl Davis strumentista non fu un virtuoso nel senso in cui lo furono, ad esempio, Dizzy Gillespie e Clifford Brown. Egli \u00e8 tuttavia considerato da molti uno dei pi\u00f9 grandi trombettisti jazz, non solo per la forza innovatrice della composizione, ma anche per il suo suono - che divenne praticamente un marchio di fabbrica - e l'emotivit\u00e0 controllata caratteristica della sua personalit\u00e0 solistica, che in dischi come \"Kind of Blue\" trova forse la sua massima espressione. La sua influenza sugli altri trombettisti fa di Miles Davis un personaggio chiave nella storia della tromba jazz, al pari di Buddy Bolden, King Oliver, Bix Beiderbecke, Louis Armstrong, Roy Eldridge, Dizzy Gillespie, Clifford Brown, Don Cherry e altri ancora.\nDavis fu un vero laboratorio vivente che consent\u00ec non solo lo sviluppo di generazioni di musicisti e di nuove tendenze musicali, ma lasci\u00f2 traccia anche nel costume. Lasciandosi a volte guidare dal pubblico, e a volte precedendolo, egli non esit\u00f2 mai a reinventare il suono e la musica per cui era conosciuto, nemmeno dopo il successo del rock, quando pass\u00f2 a una sonorit\u00e0 totalmente elettrica, sfidando l'opposizione e talvolta l'ostilit\u00e0 della critica. Il grande carisma dell'uomo, oltre che da un'enorme produzione artistica di indiscusso valore, scatur\u00ec anche da un'attenta costruzione dell'immagine, opportunamente e sapientemente aggiornata nel corso degli anni, sino ad arrivare all'ultimo periodo in cui il vestiario pieno di colore (in gran parte firmato Versace) conferiva una certa sacralit\u00e0 e ritualit\u00e0 alle peculiari esibizioni dell'unico musicista del XX secolo che seppe essere allo stesso tempo artista rivoluzionario e icona della cultura pop, dell'industria dello spettacolo e dei megaconcerti.\nLa giovent\u00f9.\nA Saint Louis (1926-1944).\nMiles Dewey Davis nacque il 26 maggio 1926 a Saint Louis (Missouri), figlio di un'agiata famiglia afro-americana, formata dal padre Miles Davis II, di professione dentista, e dalla madre Cleo Henry, un'abile pianista, la quale avrebbe voluto che imparasse il violino, ma, per il suo tredicesimo compleanno, suo padre gli regal\u00f2 una tromba. Davis ne fu subito entusiasta e inizi\u00f2 a studiare lo strumento con un maestro privato, un tedesco di nome Gustav, e con il direttore della banda del liceo che frequentava, Elwood Buchanan. Davis racconta che Buchanan non gli permetteva di suonare usando il vibrato (pare bacchettandolo sulle mani tutte le volte che lo faceva), nonostante allora fosse di moda, e attribuisce ai suoi consigli una delle caratteristiche del suo suono, sul quale ebbe anni dopo a dichiarare: \u201cPreferisco un suono rotondo senza troppo carattere, una voce senza molto tremolo, vibrato o armonici gravi. Se non riesco a ottenere un suono del genere non riesco a suonare\u201d.\nAll'et\u00e0 di diciassette anni, nel 1943, Davis fece la prima esibizione in pubblico con il gruppo di Eddie Randle, i Blue Devils, e cominci\u00f2 a frequentare il giovane trombettista Clark Terry che era gi\u00e0 una celebrit\u00e0 locale. I Blue Devils avevano una certa notoriet\u00e0 e questo permise al non ancora diciottenne Miles di entrare in contatto con molti musicisti famosi che assistevano alle loro esibizioni. Tra questi vi era anche il quasi coetaneo Fats Navarro, che attravers\u00f2 con Davis i primi anni a New York. Tutto questo fu fondamentale per la sua formazione musicale, anche perch\u00e9 nella sua autobiografia Davis racconta che all'epoca possedeva in tutto tre dischi, uno di Lester Young, uno di Coleman Hawkins e uno di Duke Ellington. Durante quell'anno, Sonny Stitt offr\u00ec al giovane Miles l'opportunit\u00e0 di unirsi all'orchestra di Tiny Bradshaw che era in citt\u00e0, ma la madre di Davis si oppose fino a che Davis non avesse completato l'ultimo anno di scuola.\nNel 1944, al Riviera Club di St. Louis, Davis and\u00f2 ad assistere a un concerto della big band di Billy Eckstine. Oltre al leader, l'orchestra all'epoca vedeva fra i suoi ranghi, Charlie Parker, Dizzy Gillespie, Sarah Vaughan, Buddy Anderson, Gene Ammons, Lucky Thompson, e Art Blakey. Davis racconta che, appena entrato nel locale, un tale lo avvicin\u00f2 e gli chiese di sostituire uno dei trombettisti (Anderson) che era indisposto. Davis ovviamente accett\u00f2 subito. Il tale era Gillespie. Davis ricorder\u00e0 questo evento, e il concerto che segu\u00ec, come il momento in cui gli fu rivelato quello che voleva veramente fare.\nNew York e gli anni del bebop (1944-1948).\nNel settembre del 1944, dopo il diploma, egli si trasfer\u00ec a New York, che il gran numero di sale da ballo e locali notturni rendeva il centro focale del jazz. Il centro della vita notturna allora era la cinquantaduesima strada (familiarmente nota come The Street) e i locali notturni che la animavano, locali i cui nomi sono rimasti famosi: Three Deuces, Spotlite, Kelly's Stable, Onyx e Birdland.\nL'obiettivo dichiarato del giovane trombettista era frequentare la Juilliard School of Music, ma nella sua autobiografia egli racconta che il suo scopo primario era suonare con Charlie Parker e Dizzy Gillespie, che non aveva dimenticato dal tempo della sua esperienza a St. Louis. Davis trascorse la prima settimana cercando di trovare Parker e a venire sconsigliato di farlo da molti dei musicisti a cui lo chiese, tra cui Coleman Hawkins. La sua ricerca lo port\u00f2 presto fino al Minton's Playhouse sulla 118\u00aa strada, a Harlem, dove si radunavano per lunghe jam session notturne un po' tutti i protagonisti della rivoluzione bebop.\nUna volta entrato nel giro del jazz newyorchese, Davis divent\u00f2 presto insofferente alle lezioni della Juilliard, il cui approccio tradizionalista (alla musica classica in particolare) gli sembrava troppo \"bianco\". Il suo apprendistato si svolgeva piuttosto suonando ogni sera dalle 9 fino alle 5 del mattino con Parker, Gillespie, Thelonious Monk e il \"milieu\" di musicisti che gravitava attorno al Minton.\nEntrato a far parte del circolo dei pi\u00f9 giovani frequentatori del Minton (che includeva Fats Navarro, Freddie Webster, J. J. Johnson e molti altri futuri protagonisti), Davis cominci\u00f2 a lavorare nei club della cinquantaduesima, con i gruppi di Coleman Hawkins (che in diverse occasioni ebbe Billie Holiday come cantante) e di Eddie \"Lockjaw\" Davis. Nel maggio del 1945 entr\u00f2 per la prima volta in studio d'incisione, con il gruppo di Herbie Fields, e nell'autunno dello stesso anno lasci\u00f2 definitivamente, con la benedizione del padre, i corsi della Juilliard, grazie alla quale acquis\u00ec una grande conoscenza della teoria musicale, che contraddistinguer\u00e0 per sempre il resto della carriera di Davis.\nPoco dopo, Gillespie abbandon\u00f2 il gruppo di Parker a causa dei problemi caratteriali di \"Bird\". Parker allora reclut\u00f2 al suo posto il giovane Davis formando un quintetto che comprendeva Al Haig al piano (poi rimpiazzato da Charles Thompson e poi da Duke Jordan), Curley Russell al basso (in seguito Leonard Gaskin e poi Tommy Potter) e Max Roach alla batteria.\nCon \"Bird\", Davis realizz\u00f2 diverse incisioni, tra le quali si ricorda un'esecuzione di \"Now's the Time\" con assolo da antologia che anticipa il ritorno alla melodia tipico del successivo periodo \"cool\", e fece le prime tourn\u00e9e per gli Stati Uniti. Nel corso di una tourn\u00e9e a Los Angeles, Parker ebbe una crisi e fu ricoverato in un ospedale psichiatrico, il Camarillo Medical Center. Rimasto solo, Davis ebbe una collaborazione (prevedibilmente tempestosa) con Charles Mingus e venne arruolato da Billy Eckstine per un tour della California che lo avrebbe riportato a New York. Miles rientr\u00f2 in citt\u00e0 e venne nuovamente scritturato da Parker quando fu dimesso dal Camarillo. Dal 1948 egli svolse il suo apprendistato sia negli spettacoli dal vivo sia in studio, preparando l'inizio di una carriera da protagonista.\n\"Birth of the Cool\" (1948-1949).\nGi\u00e0 alla fine del 1948 i rapporti all'interno della formazione di Parker iniziavano a deteriorarsi, in parte a causa del comportamento sempre pi\u00f9 erratico di \"Bird\". A questo si devono aggiungere i contrasti sulla composizione e la gestione del gruppo tra \"Bird\", Max Roach e Davis. Quando, nel dicembre di quell'anno, si aggiunsero anche contrasti economici, Miles si dimise assieme a Roach, dopo una tempestosa serata al Royal Roost. Privo di un gruppo fisso, Miles inizi\u00f2 a inanellare una lunga serie di collaborazioni come \"sideman\" con tutte le maggiori formazioni del tempo.\nNello stesso periodo, egli aveva preso a frequentare la casa del compositore e arrangiatore canadese Gil Evans, che frequentava l'ambiente dei club e aveva anche ospitato Parker per qualche tempo, cercando di persuaderlo a collaborare su vari progetti musicali. Dalle conversazioni tra Evans e il gruppo di musicisti che frequentava la sua casa nacque l'idea di una formazione originale. Davis ed Evans sponsorizzarono infatti la formazione di un nonetto - poi noto come Tuba Band - dalla strumentazione insolita, comprendente un corno francese e, appunto, una tuba. L'idea musicale di base era di poter lavorare con un tessuto sonoro formato da voci strumentali che suonavano come voci umane. Davis - citando come modelli Duke Ellington e Claude Thornhill - dice che, dal punto di vista della composizione, del suono e degli arrangiamenti, l'obiettivo era creare una musica rilassata il cui suono si avvicinasse a quello delle big band del recente passato, tenendo per\u00f2 conto dei cambiamenti portati dal bebop.\nLa formazione cambi\u00f2 pi\u00f9 volte tra l'estate del 1948 (la prima uscita del gruppo) e la fine del 1949. Davis e Roach erano tra i membri fissi, cos\u00ec come un giovane Gerry Mulligan, che contribu\u00ec in parte agli arrangiamenti e alla composizione, e Lee Konitz, il cui nome fu suggerito da Mulligan come alternativa a Sonny Stitt, il cui suono era considerato troppo boppistico per il progetto. Al trombone fu assoldato il bianco Michael Zwerin, che si altern\u00f2 in seguito con Kai Winding (in parte per l'indisponibilit\u00e0 di J. J. Johnson). Al McKibbon era al basso, poi rimpiazzato da Joe Shulman. I pianisti erano John Lewis (anche agli arrangiamenti) e Al Haig. La tuba era suonata da Bill Barber con Kenny Hagood alla voce e Junior Collins (rimpiazzato poi da Sandy Siegelstein e Gunther Schuller) al corno francese. L'inclusione di diversi bianchi nella formazione provoc\u00f2 molti malumori nella comunit\u00e0 dei musicisti neri.\nIl gruppo suon\u00f2 per due settimane al Royal Roost di New York, nell'agosto del 1948, con un cartellone in cui venivano insolitamente accreditati gli arrangiatori. Davis ottenne un contratto con la casa discografica Capitol Records che permise al nonetto di produrre diversi dischi tra il gennaio del 1949 e l'aprile del 1950. La raccolta di tutte le undici sessioni strumentali venne infine pubblicata nel 1957 in un album dal titolo \"Birth of the Cool\", destinato a dare il nome alla corrente detta \"cool jazz\".\nDal punto di vista musicale, questa esperienza, che fu riconosciuta dal grande pubblico solo dopo alcuni anni, fu l'inizio dell'era post-bop per il jazz.\nDal punto di vista personale, Davis inizi\u00f2 cos\u00ec la sua collaborazione (e la sua amicizia) con Gil Evans, che avrebbe dato ottimi frutti nei vent'anni successivi.\nDown and out (1950-1954).\nGli inizi degli anni cinquanta sono il primo periodo di graduale sparizione dalle scene di Miles, che fu per diversi anni debilitato da una seria dipendenza dall'eroina contratta nel 1950. Suonando nei jazz club di New York, Davis frequentava spesso tossicodipendenti (molti dei quali musicisti come lui) e spacciatori di droga, e quindi le occasioni per avvicinarsi a quel mondo non gli mancavano di certo. Il pessimo esempio rappresentato da Bird, Powell e altri protagonisti della scena bebop aveva portato amari frutti e molti dei giovani musicisti di punta di quel periodo, inclusi gli amici del circolo di Davis, erano tossicodipendenti. Non pochi avrebbero pagato questa condizione con la rovina personale e professionale, o addirittura con la vita.\nOltre all'aspetto ambientale, furono molti i fattori personali che favorirono la caduta di Davis nella tossicodipendenza, con la quale intrattenne per tutta la vita un rapporto complicato.\nDal punto di vista professionale, \"Birth of the Cool\" fu inizialmente un successo di critica, ma non di pubblico. Nello stesso tempo, lo stile \"cool\", che Davis sentiva di aver inventato - e al quale aveva indubbiamente dato un impulso fondamentale - portava al successo soprattutto formazioni di musicisti bianchi - fra l'altro spesso suoi ex collaboratori - fatto che Davis mal digeriva.\nAttorno al 1949, Miles intraprese una tourn\u00e9e a Parigi assieme a Tadd Dameron, Kenny Clarke e James Moody. Fu affascinato dall'ambiente intellettuale della capitale francese, e frequentandone il \"milieu\" artistico ed esistenzialista incontr\u00f2 l'attrice Juliette Gr\u00e9co di cui s'innamor\u00f2. Doversi separare da Juliette rese il suo ritorno a New York (da cui Clarke aveva tentato di dissuaderlo) ancora pi\u00f9 traumatico e fu l'inizio del deterioramento del suo primo matrimonio con Irene. Come se non bastasse, il paragone tra il rispetto tributato ai jazzisti in Francia e il relativo disinteresse che incontravano negli USA lo depresse profondamente. E appunto al suo ritorno negli Stati Uniti e alla separazione dalla Gr\u00e9co Davis attribuisce la causa principale della sua tossicodipendenza.\nMiles si accorse di non poter fare pi\u00f9 a meno dell'eroina all'inizio del 1950. Nel corso dei quattro anni successivi egli avrebbe assistito alla morte del suo amico Fats Navarro, ottenuto denaro in prestito da tutti i suoi amici e conoscenti e sfruttato prostitute per poter acquistare l'eroina da cui dipendeva. A Los Angeles, mentre era in tour, fu arrestato per detenzione di droga. Tra il 1952 e il 1953 la sua dipendenza inizi\u00f2 a nuocere alla sua capacit\u00e0 di suonare, e come se non bastasse divenne di pubblico dominio, con conseguenze catastrofiche sulle sue pubbliche relazioni. Accortosi della sua situazione precaria, Davis intraprese diversi tentativi di disintossicazione. Ebbe successo solo nel 1954, quando, tornato a St. Louis, riusc\u00ec a vincere la fase acuta della dipendenza con l'aiuto e l'incoraggiamento di suo padre. In seguito, per evitare ricadute, si isol\u00f2 completamente dal suo ambiente per diversi mesi: si tenne lontano dalla scena di New York e lavor\u00f2 saltuariamente a Detroit e in club di altre citt\u00e0 del Midwest, fino a che fu quasi completamente libero dalla tossicodipendenza.\nBlue Period.\nNonostante questi problemi, tra il 1950 e il 1954 Miles ebbe una copiosa produzione discografica e collabor\u00f2 con molti importanti musicisti. Venne anche in contatto con la musica del pianista di Philadelphia Ahmad Jamal, il cui uso dello spazio (cos\u00ec diverso dallo stile affollato preferito nel bebop) lo influenz\u00f2 molto. Nel 1950 Davis aveva incontrato Bob Weinstock, della Prestige Records, con cui firm\u00f2 un contratto. Negli anni tra il 1951 e il 1954 Miles Davis pubblic\u00f2 una serie di album che consistevano di sessioni con formazioni la cui composizione \u00e8 varia e la cui qualit\u00e0 \u00e8 tuttavia invariabilmente molto elevata. Sono di questo periodo gli album \"Dig\", \"Blue Haze\", \"Bags' Groove\", \"Miles Davis and the Modern Jazz Giants\" e \"Walkin\"'; altrettanto significative e fondamentali sono le incisioni per l'etichetta Blue Note, raccolte successivamente negli album \"Miles Davis Volume 1\" e \"Volume 2\". Fu durante questi anni che Davis inizi\u00f2 a usare sistematicamente la sordina Harmon (tenuta molto vicino al microfono) che caratterizzer\u00e0 il suo suono fino al periodo elettronico. Con queste incisioni Davis si segnal\u00f2 come un musicista maturo e una personalit\u00e0 originale: in controtendenza rispetto al periodo e al nascente hard bop (di cui fu comunque l'architetto principale, assieme a Horace Silver), Miles tende a semplificare la musica e lasciar maggiore respiro agli strumenti. Il nuovo stile messo a punto dal trombettista \u00e8 sobrio, profondo, intensamente lirico e sensuale, meditativo, attraversato da tensione e cupezza, con i silenzi e gli spazi fra le note chiamati a svolgere un ruolo fondamentale nel valorizzare ed esaltare le atmosfere.\nQuesti dischi fotografano bene la personalit\u00e0 artistica di Miles nel corso di un periodo che, se ci si focalizzasse solo sulle tormentate vicende personali, potrebbe apparire oscuro, e fu invece formativo e scintillante per quello che riguarda la parte artistica. Per quello che riguarda il Davis strumentista e compositore si cristallizzano le caratteristiche che lo accompagneranno per il resto della sua vita. Sul piano compositivo, conclusa l'esperienza iniziata con i complessi arrangiamenti di \"Birth of the Cool\", che non erano in ogni caso suoi, Miles si attiene a un profilo minimalista, preferendo strutture armoniche semplici a cui sovrappone melodie lineari e aggraziate, che permettono una grande libert\u00e0 di variazione in sede di esecuzione. Sul piano solistico, egli mette a punto il materiale tematico che per molti anni elaborer\u00e0 e sfrutter\u00e0 nei suoi assoli, cosa evidente soprattutto nei blues \"medium-up\". Il percorso che va dalla \"title track\" di \"Walkin'\" e le due versioni di \"Bag's Groove\" agli assoli delle varie versioni di (ad esempio) \"Straight, no Chaser\" del 1958 e successive mostra un processo compositivo durato diversi anni. Allo stesso modo, Miles affina il suo approccio alle \"ballad\", che saranno il suo cavallo di battaglia fino a quando, all'inizio degli anni 1980, decider\u00e0 di non suonarle pi\u00f9.\nDal punto di vista storico, essi mettono in luce la fitta rete di rapporti che Miles e i musicisti dell'epoca postbop intrattenevano nelle sessioni in studio, che avrebbero poi lasciato tracce nelle carriere e negli orientamenti della maggior parte dei musicisti coinvolti.\nMolti degli album Prestige non furono per\u00f2 pubblicati subito. Per il suo ritorno alla ribalta, Miles dovette attendere il Festival di Newport del 1955. Il grande successo che accolsero il suo concerto e il suo leggendario assolo su \"'Round Midnight\" - accompagnato al pianoforte dallo stesso Thelonious Monk lo fecero notare dal produttore della Columbia Records George Avakian, che di l\u00ec a poco lo convinse a firmare per la sua casa discografica.\nIl successo.\nIl primo quintetto (1954-1958).\nDavis fece ritorno a New York con un nuovo vigore, e form\u00f2 quindi il suo primo quintetto stabile. In questo gruppo militavano John Coltrane al sax tenore, Red Garland al pianoforte, Paul Chambers al contrabbasso e Philly Joe Jones alla batteria. Il gruppo univa al recupero di brani tradizionali e di standard del periodo preboppistico, una rivisitazione in chiave pi\u00f9 asciutta dei classici del bop.\nFormatosi nel 1955, questo quintetto rappresent\u00f2 una delle grandi formazioni dell'hard bop. Le quattro incisioni fondamentali del gruppo per la Prestige Records (gli album \"Relaxin' with the Miles Davis Quintet\", \"Steamin, \"Workin' with the Miles Davis Quintet\" e \"Cookin) saranno anche gli ultimi di Davis con questa casa di produzione. Negli stessi mesi, infatti, usc\u00ec il suo album d'esordio con la Columbia, \"'Round About Midnight\", che rappresenta un'altra pietra miliare di quei fortunati anni.\nIn queste registrazioni Davis consolida il suo suono peculiare: limpido, privo di vibrato, molto spesso ammorbidito dall'uso di una sordina Harmon, su cui si innesta un fraseggio rilassato che enfatizza il registro medio dello strumento. Questa sonorit\u00e0 \u00e8 cos\u00ec caratteristica da far classificare come \"davisiano\" ogni trombettista che vi si avvicini anche occasionalmente.\nFurono anni fecondi anche per il suo sodalizio con Gil Evans, assieme al quale registr\u00f2 una serie di album orchestrali di grande variet\u00e0 e complessit\u00e0, dando prova della sua padronanza dello strumento in tutti i contesti musicali. Nel primo album, \"Miles Ahead\" (1957), egli suona con una big band jazz e con una sezione di corni magistralmente arrangiata da Evans. Questa formazione affronta temi jazz come \"The Duke\" di Dave Brubeck, cos\u00ec come il brano classico \"The Maids of Cadiz\" di L\u00e9o Delibes. Tutti i brani di Miles Ahead vengono fusi in un'unica suite da Gil Evans grazie alle sue originali, finissime tessiture orchestrali; Davis svolge il ruolo di unico solista.\nIl quintetto venne sciolto una prima volta da Davis attorno al 1957, a causa dei problemi che la tossicodipendenza causava ad alcuni dei componenti della band. Per il successivo ingaggio al Caf\u00e8 Bohemia, Miles ristruttur\u00f2 il suo gruppo assumendo Art Taylor alla batteria e Sonny Rollins al sax, una formazione che non dur\u00f2 a lungo.\nMiles torn\u00f2 in Francia, dove ritrov\u00f2 Juliette e incise la colonna sonora del film di Louis Malle, \"Ascensore per il patibolo\" (\"Ascenseur pour l'\u00e9chafaud\"), con un innovativo procedimento di composizione istantanea: l'incisione fu ricavata dal materiale sonoro, quasi completamente improvvisato, nato mentre i musicisti guardavano le scene del film.\nDi nuovo a New York, Davis reclut\u00f2 per la sua formazione il sax contralto di Julian \"Cannonball\" Adderley. Anche John Coltrane, che nel frattempo si era disintossicato, venne riassunto e il sestetto - ora costituito da Davis, Coltrane, Adderley, Garland, Chambers e Philly Joe Jones - entr\u00f2 in studio nel 1958 per incidere \"Milestones\". Musicalmente, questo disco contiene sia il passato sia il futuro del jazz. Davis mostra di essere in grado di suonare blues e bebop (con l'aiuto del geniale Coltrane e dei suoi duetti con uno strepitoso Adderley), ma il vero capolavoro \u00e8 la traccia che d\u00e0 il nome al disco, una composizione di Davis basata sui modi dorico ed eolio in cui egli si esprime con uno stile di improvvisazione essenzialmente melodico, che sar\u00e0 in seguito definito modale.\nNello stesso anno, Davis ed Evans registrano \"Porgy and Bess\", una selezione di pezzi basata sul classico di George Gershwin, nell'arrangiamento di Evans. Gli ampi spazi che l'orchestrazione riserva agli assoli di Davis gli permettono di mostrare la sua padronanza nelle variazioni ed estensioni dei temi cos\u00ec come le sue originali idee melodiche. Sempre del 1958 \u00e8 poi il celebre LP \"Somethin' Else\" con il quintetto di Cannonball Adderley, in una delle ultime apparizioni di Miles Davis come mero sideman.\n\"Kind of Blue\" (1959-1960).\nNel marzo del 1959 Davis torn\u00f2 in studio con un sestetto rimaneggiato (Garland e Jones avevano ormai ufficializzato la separazione). C'erano Coltrane, Adderley e Chambers, Jimmy Cobb alla batteria e Bill Evans si alternava al piano con Wynton Kelly. Da quella seduta sarebbe nato l'album considerato il suo capolavoro. Registrato in appena due sessioni e improvvisato dal gruppo sulle scheletriche strutture armoniche abbozzate da Davis ed Evans, \"Kind of Blue\" rivoluzioner\u00e0 il jazz. Si tratta ancora una volta (dopo \"Birth of the cool\") di un \"concept album\" o meglio un manifesto, che inaugura l'et\u00e0 del jazz modale. E ancora una volta, Miles impresse il suo marchio stilistico su idee che aveva raccolto altrove: l'elaborazione teorica proveniva, in gran parte, dagli scritti del pianista, compositore e musicologo George Russell (\"The lydian chromatic concept of tonal organization\") che Bill Evans aveva gi\u00e0 cominciato a mettere in pratica da qualche tempo. Lo stesso Davis aveva gi\u00e0 iniziato a suonare in stile modale, come attesta il precedente album di studio \"Milestones\" (si ascolti il pezzo omonimo). \"Kind of Blue\" rappresenta l'occasione in cui tutte le componenti - teoria, composizione, metodo di lavoro, personalit\u00e0 ispirate - si fondono in un'opera compiuta.\nLiberato dalle strutture armoniche che avevano guidato i suoi lavori precedenti e magnificamente accompagnato dalla band, Davis ebbe spazio sufficiente per estendere le sue nuove idee armoniche e melodiche, e ne diede altrettanto ai suoi collaboratori: la registrazione \u00e8 notevolissima non solo per l'aspetto compositivo e di spontaneit\u00e0, ben sottolineato da Evans nelle note di copertina, ma anche per la possibilit\u00e0 che \u00e8 offerta a tutti i componenti della formazione di far risuonare con grande libert\u00e0 la propria voce creando allo stesso tempo un suono collettivo estremamente caratterizzato. Fra i capolavori pi\u00f9 venduti del jazz, e ancora ritenuto il migliore, sembra che \"Kind of Blue\" abbia influenzato ogni musicista, jazz o di altri genere, e ancora rimane un pilastro fondamentale nel mondo della musica.\nL'arresto per \"resistenza a pubblico ufficiale\".\nLo stesso anno, durante una pausa fuori dal \"Birdland\", club di New York, Davis venne pestato dalla polizia e quindi arrestato. Molti testimoni - tra cui la giornalista Dorothy Kilgallen, un'amica di Miles che attraverso la sua popolare rubrica diede grande rilievo all'episodio - assistettero alla scena: la versione dei fatti che essi diedero contribu\u00ec a far cadere le accuse di resistenza a pubblico ufficiale dopo diversi dibattimenti. Miles, che attribuiva - probabilmente a ragione - la sua aggressione a motivazioni razziali, cit\u00f2 la polizia di New York chiedendo 500\u00a0000 dollari di danni (cifra enorme per l'epoca), ma il suo avvocato lasci\u00f2 scadere i termini prima di presentare l'istanza.\nQuesto episodio lasci\u00f2 in lui una ferita interiore che non si sarebbe pi\u00f9 rimarginata, ed egli stesso fa risalire a questo episodio buona parte del deterioramento del proprio atteggiamento verso il mondo in generale. Per il resto della sua vita Miles fu accompagnato dalla sensazione di essere sottovalutato per motivi razziali. Molti degli atteggiamenti, di volta in volta scontrosi o clamorosi, che assunse negli anni successivi, paiono spesso avere questa percezione come bersaglio diretto o indiretto.\nInterludi (1960-1963).\nDopo \"Kind of Blue\", Miles prese una pausa dal suo gruppo, e il suo gruppo prese una pausa da lui. Tra il 1959 e il 1960 tutti i componenti del primo quintetto/sestetto, con l'eccezione di Paul Chambers, si staccarono dal leader, alcuni per intraprendere carriere di leader spesso luminosissime (\u00e8 il caso di Coltrane, Bill Evans e Cannonball Adderley). Per il quintetto, Davis assunse Wynton Kelly al piano e Jim Cobb alla batteria. Il distacco da Coltrane fu quello che addolor\u00f2 di pi\u00f9 Davis, anche se la divergenza musicale tra i due era ormai evidente. I rapporti personali tra i due rimasero comunque buoni e l'ammirazione di Davis per Coltrane non diminu\u00ec, anche se le dichiarazioni degli anni successivi dimostrarono che egli non apprezzava troppo n\u00e9 le scelte musicali \"free\" di Coltrane dopo \"A Love Supreme\", n\u00e9 gran parte dei suoi collaboratori. In pratica, Miles ebbe parole di apprezzamento per il solo Elvin Jones, e rilasci\u00f2 giudizi poco caritatevoli sia su McCoy Tyner sia su Eric Dolphy, ma non critic\u00f2 mai apertamente Coltrane.\nPrima del definitivo distacco, Davis convinse Coltrane a seguirlo in un ultimo tour europeo, un concerto del quale \u00e8 immortalato nell'album \"Live in Stockholm\". L'incisione dimostra sia la perfezione con cui il materiale inciso in \"Kind of Blue\" veniva trattato dal vivo, sia il distanziarsi di Coltrane dallo stile che, con Davis, aveva contribuito a creare: all'epoca, Coltrane aveva gi\u00e0 inciso il suo fondamentale \"Giant Steps\". Andandosene, Coltrane consigli\u00f2 a Wayne Shorter di proporsi a Davis come suo rimpiazzo. La cosa naturalmente non and\u00f2 a genio a Davis, che rifiut\u00f2 l'offerta in malo modo: il fatto che Shorter sarebbe ciononostante divenuto, a pochi anni di distanza, il tenorista di riferimento del secondo quintetto, dimostra una volta di pi\u00f9 l'intesa sotterranea che esisteva tra Davis e Coltrane.\nAl ritorno dal tour europeo, Davis spos\u00f2 la ballerina Frances (\"Fran\") Taylor , che aveva incontrato nel 1953 e che gli era stata vicina pi\u00f9 o meno per tutta la decade, rinunciando a una brillante carriera a Broadway per stargli accanto.\nLibero da un gruppo fisso, e probabilmente in cerca di qualcosa di diverso, Miles continu\u00f2 il suo lavoro con Gil Evans, creando con lui, in studio e dal vivo, opere in cui il sontuoso tessuto orchestrale di Gil si fondeva perfettamente con la liricit\u00e0, ormai classica, della tromba di Miles: l'album fondamentale del periodo \u00e8 \"Sketches of Spain\" che, ascoltato a distanza di quasi 50 anni, non ha perso nulla dello smalto che lo fece salutare con entusiasmo all'atto della pubblicazione. Dal lavoro di quegli anni con Gil Evans venne pubblicato anche un altro album di studio, \"Quiet Nights\", una collezione di pezzi di bossa nova la cui pubblicazione fu osteggiata tanto da Davis quanto da Evans. Fu questa anche la loro ultima collaborazione discografica, anche se la frequentazione professionale e personale continu\u00f2 fino alla morte di Evans. Dopo la sua scomparsa, Davis ebbe a dire: \"Gil era il mio migliore amico\".\nDurante la prima parte degli anni sessanta, Miles non fu mai senza un gruppo e continu\u00f2 a incidere album di successo. Gli mancava tuttavia un gruppo stabile che facesse da veicolo sicuro all'impronta stilistica che stava perseguendo. Gi\u00e0 nel tour europeo aveva iniziato a provare Sonny Stitt (che fu con Davis per circa sei mesi, e che si pu\u00f2 ascoltare nella versione estesa di \"Live in Stockholm\") come rimpiazzo di Coltrane. Questi torn\u00f2 brevemente in studio con Davis per l'album \"Someday My Prince Will Come\" nel 1961, un'ottima prova spesso offuscata, nel giudizio dei critici, dalla magnificenza degli album che l'avevano preceduta. Un altro sassofonista, Hank Mobley, entr\u00f2 a questo punto nella formazione, che fu di nuovo sul palco per registrare alla Carnegie Hall e al \"Blackhawk Supper Club\" di San Francisco. Nel 1962, fu in tour con un sestetto di breve durata, che includeva J. J. Johnson e Sonny Rollins e registr\u00f2 dal vivo \"At The Carnegie Hall\" (1962) - con Gil Evans. Il 1962 si chiuse con la morte di suo padre, Miles II, un evento che prostr\u00f2 Davis profondamente.\nIl secondo quintetto (1964-1968).\nNel 1963 l'intera sezione ritmica di Davis (Chambers, Kelly, Cobb) lo abbandon\u00f2, e cos\u00ec la sessione dei fiati. Davis contatt\u00f2 allora un sassofonista che gli aveva consigliato Coltrane, George Coleman, un bassista amico di Chambers dai tempi di Detroit, Ron Carter, e due promettenti giovani, il batterista diciassettenne Tony Williams e il pianista Herbie Hancock.\nLa nuova formazione registr\u00f2 diversi ottimi album: \"Seven Steps to Heaven\" (1963) e \"My Funny Valentine\" (1964), si aggiunsero alle registrazioni live di \"In Person\" (1961), \"Four &amp; More\" (1964) e \"In Europe\" (1964). Questi album, che sono spesso considerati di transizione, sono a volte sottovalutati: si tratta in realt\u00e0 di prove che ritraggono Miles Davis al picco della sua capacit\u00e0 tecnica di strumentista e documentano il momento del massimo possesso della forma musicale il cui sviluppo era stato intrapreso da Davis alla met\u00e0 degli anni cinquanta, e possono essere considerati (soprattutto \"Seven Steps to Heaven\") il canto del cigno dell'hard bop. I rapporti tra Coleman e il resto del gruppo per\u00f2 non erano buoni (soprattutto con Williams, che pensava che Coleman fosse troppo tradizionale) e il sassofonista fin\u00ec per andarsene.\nWilliams propose allora Eric Dolphy (che a Davis non piaceva) e quando il nome fu rifiutato, il polistrumentista Sam Rivers. Davis accett\u00f2 senza entusiasmo, perch\u00e9 non condivideva gli entusiasmi del giovane Williams per il free jazz, movimento cui Rivers aderiva. Inoltre, Davis stava considerando Wayne Shorter, che per\u00f2 era impegnato come direttore artistico dei Jazz Messengers di Art Blakey. La nuova formazione and\u00f2 in tourn\u00e9e a Tokyo, dove registr\u00f2 il live \"In Tokyo\" (luglio 1964). Gi\u00e0 alla fine dell'estate Davis aveva convinto Shorter, di cui anche gli altri membri del gruppo erano entusiasti, a lasciare i Messengers. Il nuovo gruppo fu inaugurato in una serata all'Hollywood Bowl. Fu questo l'inizio del secondo grande quintetto, la cui prima prova discografica fu \"E.S.P.\" nel 1965.\nSeguirono, tra il 1966 e il 1968, altre produzioni di ottimo livello: \"Miles Smiles\", \"Sorcerer\", \"Nefertiti\", \"Miles in the Sky\" e \"Filles de Kilimanjaro\". Inoltre nelle incisioni dal vivo si pu\u00f2 ascoltare il trattamento che il nuovo quintetto offriva degli standard che, entrati a far parte del repertorio di Miles negli anni cinquanta, continuavano a costituire il cavallo di battaglia dei concerti dal vivo del gruppo. Dall'ascolto \u00e8 chiaro che Miles (sentendo senza dubbio lo stile dei tempi, e probabilmente anche degli orientamenti di Williams e di Shorter, che sarebbe diventato il compositore del gruppo) sta abbandonando la lirica cantabilit\u00e0 degli album precedenti e va adottando un fraseggio teso, nervoso, a tratti aspro e dissonante, dominato pi\u00f9 dalla componente ritmica e dinamica che da quella melodica.\nLo stile del nuovo gruppo si allontanava dall'approccio all'improvvisazione tipico dell'hard bop e stabil\u00ec uno stile che venne da alcuni chiamato \"freebop\" o anche \"time no changes\". Si tratta di uno stile in cui l'esecuzione, invece di concentrarsi sul giro armonico, si concentra sul tempo e sul ritmo, mentre la parte armonica viene sviluppata in maniera modale. Il cambiamento maggiore si pu\u00f2 ascoltare nella sezione ritmica, che si muove pi\u00f9 liberamente e cambia autonomamente le caratteristiche del pezzo, seguita dai solisti. Fu probabilmente in questo spirito di \"modernit\u00e0\" che, a partire dal 1967, nei concerti dal vivo il gruppo inizi\u00f2 a suonare tutto il concerto in unico set, in cui un pezzo terminava e veniva subito seguito da un altro, senza annunci (questa innovazione fu piuttosto criticata).\nGli album \"Miles in the Sky\" e \"Filles de Kilimanjaro\" videro l'introduzione di alcuni strumenti elettrici (pianoforte, chitarra e basso) in un chiaro anticipo della fase \"fusion\" della carriera artistica di Davis. Si nota anche l'introduzione di ritmi pi\u00f9 orientati al rock. Prima della fine della registrazione di \"Filles de Kilimanjaro\", Dave Holland e Chick Corea avevano sostituito Carter e Hancock, che avrebbero comunque partecipato ad altre sessioni di registrazione, e poco dopo Davis riprese un maggior ruolo nella composizione dei pezzi.\nDopo la registrazione di \"E.S.P.\", nel 1965, il matrimonio con Frances (che fu ritratta su diverse copertine di album e in particolare su quella di \"E.S.P.\") fin\u00ec, soprattutto a causa del comportamento erratico di Davis (che ora soffriva di svariati problemi fisici, soprattutto di una dolorosa affezione a un'anca). Miles ricominci\u00f2 l'altalenante ciclo di avvicinamento e allontanamento dalle droghe che fu una caratteristica della sua vita. Nel 1966 (dopo un periodo di allontanamento dalle scene dovuto a due operazioni all'anca) Davis ebbe una relazione con l'attrice Cicely Tyson, che anni dopo sarebbe diventata la sua terza moglie, e che \u00e8 ritratta sulla copertina di \"Sorcerer\". Poco dopo incontr\u00f2 la cantante Betty Mabry che divenne la sua seconda moglie alla fine del 1967, e da cui divorzi\u00f2 nel 1969. Davis attribuisce a Betty parte del merito di avere attirato la sua attenzione sulla musica rock, avergli fatto conoscere Jimi Hendrix e Sly &amp; the Family Stone, e sostanzialmente di aver fatto nascere il progetto che avrebbe segnato la fase successiva della sua carriera.\nThe Old Thing.\nA partire dal 1960 l'avanguardia del jazz fu rappresentata dai musicisti free, che seguivano il solco tracciato da Ornette Coleman con la sua \"New Thing\". Davis si interess\u00f2 brevemente del fenomeno, abbastanza per capire di non avere in esso nessun interesse. Nel corso degli anni la sua freddezza e il suo disinteresse (quando non la sua aperta ostilit\u00e0) al fenomeno del free (se non ai musicisti che lo animarono) non fecero che crescere.\nI motivi sono molteplici, e Davis non ne fece segreto. Il pi\u00f9 epidermico fu la sua perdita di favore presso le \u00e9lite intellettuali che si interessavano del jazz, e che lo avevano fino ad allora colmato di quell'attenzione che ora cominciavano a dedicare alle avanguardie. Bisogna ricordare che l'avvento del free sollev\u00f2 un enorme clamore i cui motivi furono parzialmente extra-musicali, collegati alla forte componente ideologica di molti dei musicisti che del free furono protagonisti, in un momento in cui la societ\u00e0 americana era particolarmente sensibile a questo tipo di motivazioni. Anche tra le file dei musicisti pi\u00f9 tradizionali ci fu chi si pronunci\u00f2 in maniera eccezionalmente entusiasta: John Lewis (che con il suo Modern Jazz Quartet si esibiva in frac richiamandosi alla tradizione classica europea) disse addirittura che la musica di Coleman era \"L'unica cosa nuova che sia accaduta al jazz dai tempi del bop\".\nFosse stato solo per questo, probabilmente Miles, che aveva affrontato pi\u00f9 di una rivoluzione musicale, avrebbe saputo digerire lo smacco. Pi\u00f9 importanti erano i motivi artistici e ideologici. Dal punto di vista artistico, un musicista che aveva fatto del lirismo la sua cifra espressiva non poteva certo sposare il totale abbandono della forma e della struttura che erano il cavallo di battaglia delle avanguardie radicali del free: anche quando abbandon\u00f2 le forme del jazz tradizionale, Davis lavor\u00f2 sempre a partire da una struttura. In prospettiva si pu\u00f2 affermare che in questo fu pi\u00f9 lungimirante degli uomini di punta del free (Albert Ayler, Taylor, Shepp, Sanders per fare alcuni nomi) che, una volta liberatisi di ogni tipo di vincolo, non seppero indicare la via del ritorno e lasciarono che fossero altri a farlo.\nDal punto di vista ideologico, Davis ebbe a descrivere quel periodo come una macchinazione montata da critici bianchi a spese della musica nera, un modo per spingere in un vicolo cieco elitario e intellettualistico tutta una generazione di musicisti.\nCuriosamente, l'atteggiamento di Davis verso musicisti neri che si lasciarono (secondo lui) ingannare e propugnarono una musica il cui risultato sarebbe stato quello di allontanare il pubblico ha un parallelo con quello espresso da Louis Armstrong sui bopper. A distanza di anni, si pu\u00f2 dire che entrambi i punti di vista avessero un certo merito. Infatti \u00e8 difficile negare che il bebop contribu\u00ec a restringere il pubblico del jazz rispetto agli anni ruggenti delle grandi formazioni swing, e che pochissimi seguirono il free jazz fino alle sue ultime conseguenze.\nElectric Miles (1968-1975).\nLa transizione di Miles alla fusion fu, come hanno dimostrato recenti pubblicazioni di raccolte di materiale inedito, assai pi\u00f9 graduale di quanto la discografia originale (in cui a \"Filles de Kilimanjaro\" segue immediatamente \"In a Silent Way\") abbia lasciato supporre per molti anni.\nAlla fine degli anni sessanta l'industria musicale attraversava un'importante trasformazione di scala dovuta tanto alle trasformazioni sociali e tecnologiche quanto all'ingresso di un'imponente massa di giovani nel mercato musicale. Improvvisamente un disco che vendeva sessantamila copie, una media che Miles non aveva mai faticato a tenere, e che negli anni precedenti veniva considerato un discreto successo, divenne poco attraente rispetto ai volumi che potevano raggiungere le incisioni che si rivolgevano al pubblico giovanile.\nIn questo contesto il jazz non era pi\u00f9 ritenuto commercialmente attraente dalle case discografiche: le spinte propulsive degli anni 1959-1960 erano esaurite; il jazz pi\u00f9 sperimentale, poi, sembrava rivolto a una fascia molto ristretta di appassionati, non sempre acquirenti abituali di dischi.\nUn ulteriore ostacolo era (ed \u00e8) costituito dalla dimensione artigianale della produzione e della fruizione del jazz, che cozzava contro le necessit\u00e0 di un settore che guardava ormai a un tipo di produzione industriale da promuovere tramite \"eventi\" (soprattutto megaconcerti e festival).\nAlla Columbia, Miles, i cui contratti erano ora considerati sproporzionati rispetto al suo profilo commerciale, fu messo sotto pressione dal nuovo presidente, Clive Davis, che aveva messo sotto contratto Sly Stone, i Chicago, e altri gruppi di successo. Questo non fece che rafforzare la sua decisione di continuare a mantenere il contatto col pubblico anche a costo di abbandonare molte delle caratteristiche di tutta la sua musica precedente (strumenti, tecniche compositive, metodi di produzione) e molto del suo pubblico tradizionale. In altre parole, Davis aveva ben chiaro che non avrebbe potuto riconquistare l'attenzione del pubblico continuando la vena postboppistica e che doveva in qualche modo partecipare alle innovazioni che erano state portate dal rock. Questa transizione richiedeva nuovi musicisti e, per la prima volta, anche nuovi strumenti. La musica a cui era interessato gli richiedeva di utilizzare strumenti elettrici, effetti elettronici, e, in studio, registrazioni multitraccia. Dal punto di vista delle influenze valsero le frequentazioni che Miles aveva intrapreso con artisti funk e rock come Sly &amp; the Family Stone, James Brown e Jimi Hendrix: pi\u00f9 tardi, in \"On the Corner\" si sarebbero rivelate anche influenze di compositori moderni come Karlheinz Stockhausen.\nFu in questa atmosfera che nacquero i progetti per l'incisione di \"In a Silent Way\" e \"Bitches Brew\", che, fondendo per la prima volta alla perfezione il jazz con il rock, posero le basi di un genere che sar\u00e0 conosciuto semplicemente come fusion.\nDavis inizi\u00f2 a rimaneggiare la sua formazione inserendo, al posto di Ron Carter e dopo un breve intermezzo in cui ebbe come bassista Miroslav Vitous, il giovane Dave Holland, al quale chiese di passare al basso elettrico. Pi\u00f9 o meno nello stesso periodo, sia Hancock sia Williams cominciarono a volere una formazione propria. Davis incontr\u00f2 Joe Zawinul, un pianista austriaco che suonava il piano elettrico nel gruppo di Cannonball Adderley, che assunse e che ebbe molta influenza sull'album \"In a silent way\". Alla ricerca di un suono radicalmente diverso, Davis assunse anche il pianista Armando \"Chick\" Corea (che praticamente costrinse a suonare il piano Rhodes, come avrebbe fatto pi\u00f9 tardi con Keith Jarrett), e cominci\u00f2 a sperimentare una formazione con due bassisti (Carter, che alla fine lasci\u00f2 perch\u00e9 non amava il basso elettrico, e Holland) e due pianoforti. Il giovane batterista Jack DeJohnette si un\u00ec al gruppo al posto di Williams.\nPer l'incisione di \"In a Silent Way\" del febbraio 1969, Davis port\u00f2 in studio Shorter, Hancock, Chick Corea, Joe Zawinul, Dave Holland, Tony Williams (preferendolo nell'occasione a DeJohnette) e un giovane chitarrista inglese presentatogli da Holland, John McLaughlin. La title track era una composizione di Zawinul, di cui Davis tenne la sola melodia, chiedendo ai musicisti di improvvisare tutto il resto a partire da quella. Questo fu il primo disco di Davis in cui la musica incisa consiste in una profonda rielaborazione della musica che fu effettivamente eseguita, come effetto di un corposo lavoro di postproduzione.\nPer la sessione di \"Bitches Brew\", Davis cita esplicitamente le influenze di pezzi come \"Country Joe and the Preacher\" di Adderley e Zawinul, e del musicista inglese Paul Buckmaster, che avrebbe invitato a partecipare alla produzione del disco. Davis replic\u00f2 il copione gi\u00e0 sperimentato per \"Kind of Blue\" e \"In a Silent Way\", portando in studio solo semplici sequenze di due, tre accordi e indicazioni dinamiche e ritmiche, lasciando per il resto carta bianca all'intuizione dei musicisti (sotto la sua supervisione). L'organico era estremamente numeroso, specialmente per quello che riguardava la sezione ritmica. Davis disse a Teo Macero di occuparsi solo della registrazione e di non fermare mai il nastro nel corso della registrazione, che dur\u00f2 diversi giorni. La postproduzione e il lavoro di studio furono imponenti per l'epoca e per il genere musicale: si fece ricorso a modifiche (\"edits\") e inserimento di loop, al punto che l'intera introduzione di \"Pharaoh's Dance\" fu creata in studio.\nLa pubblicazione dell'album, col suo titolo shock (\"bitches brew\" significa letteralmente \"brodo (o sudore) di cagne\": \"bitch\" \u00e8 anche un modo volgare di indicare una donna nell'inglese afroamericano) e la sua copertina psichedelica, non pass\u00f2 inosservato.\nSecondo alcuni, \"Bitches Brew\" \u00e8 l'album di jazz che ha venduto pi\u00f9 copie: altri hanno contestato i dati, e alcuni hanno detto che non si tratta di jazz. Sicuramente fu il primo disco d'oro di Davis e vendette pi\u00f9 di mezzo milione di copie, proiettando Miles tra le stelle della scena rock, con i quali, subito dopo, Miles inizi\u00f2 a partecipare ai grandi concerti allora in voga (a partire dal concerto al Fillmore di San Francisco con i Grateful Dead). Partecip\u00f2 anche a concerti con Carlos Santana e la Steve Miller Band, accettando ingaggi ridotti pur di poter prendere parte a questo tipo di eventi. Tra gli appassionati di jazz, furono molti ad accusare Davis di essersi venduto, e i suoi accresciuti guadagni furono indicati come prova.\nIn questo periodo, Davis diede concerti col cosiddetto \"quintetto perduto\", di cui non esistono registrazioni, con Shorter, Corea, Holland e DeJohnette, suonando materiale tratto da \"Bitches Brew\", \"In a Silent Way\", e dal repertorio del precedente quintetto. La formazione continu\u00f2 poi a evolvere in direzione funk, con la sostituzione di Shorter con Steve Grossman, l'inserimento di Keith Jarrett come secondo tastierista e il passaggio completo di Holland al basso elettrico.\nQuesti gruppi produssero diversi album dal vivo: ' (marzo 1970; ultima apparizione di Shorter col gruppo), ' (aprile 1970 con Steve Grossman) e \"\". L'album \"Live-Evil\" del dicembre 1970 vide una formazione profondamente rimaneggiata e con un orientamento decisamente funk, con il solo Jarrett alle tastiere, Gary Bartz al posto di Grossman ai sassofoni, Michael Henderson al posto di Holland al basso, Billy Cobham alla batteria e l'aggiunta di Airto Moreira alle percussioni. Un altro elemento di distanza dai suoni tradizionali di Miles fu introdotto quando egli cominci\u00f2 a sperimentare un effetto di wah wah sulla sua tromba. Questo gruppo \u00e8 spesso chiamato la \"Cellar Door band\" (il nome del club in cui vennero registrate le parti dal vivo di Live-Evil), e non entr\u00f2 mai in studio, ma \u00e8 stato documentato nel cofanetto da sei CD \"The Cellar Door Sessions\", che fu registrato nel corso di quattro serate nel dicembre del 1970.\nNel 1970 Davis diede un notevole contributo alla colonna sonora del documentario sul grande pugile afro-americano Jack Johnson. Appassionato di pugilato, e pugile dilettante egli stesso, Davis ha tracciato dei parallelismi con Johnson, la cui carriera \u00e8 stata segnata dall'infruttuosa ricerca di un pugile bianco che avrebbe potuto spodestarlo, e la sua carriera, in cui avvertiva i mancati riconoscimenti che egli riteneva di meritare per il suo contributo alla musica. L'album risultante, \"A Tribute to Jack Johnson\" del 1971, contiene due lunghi brani, cui parteciparono molti musicisti di talento, alcuni dei quali non sono citati nel disco. Fra questi John McLaughlin, Billy Cobham e Sonny Sharrock. Questo album \u00e8 da molti considerato il pi\u00f9 perfetto per quello che riguarda l'uso che Teo Macero e Davis fecero dell'elettronica e delle sonorit\u00e0 provenienti dal rock. La pubblicazione della raccolta in cinque CD \"The Complete Jack Johnson Sessions\", nel 2003 ha oggi reso possibile constatare la profondit\u00e0 del lavoro di studio svolto in quell'occasione.\nNel 1970 Miles Davis prese parte al festival rock dell'isola di Wight, davanti a spettatori, e ricominci\u00f2 a cercare un'occasione discografica con Jimi Hendrix con il quale aveva in pi\u00f9 occasioni suonato privatamente. La morte di Hendrix pose purtroppo fine a questi progetti.\nIn quel periodo, e fino al 1975, Miles si avvaleva di una gran quantit\u00e0 di collaboratori, in studio e nei concerti, un folto gruppo che veniva chiamato \"La compagnia all'ingrosso dei suonatori di Miles Davis\". Sempre alla ricerca di nuovi suoni, esplorava i pi\u00f9 svariati generi musicali deludendo con regolarit\u00e0 il pubblico tradizionalista del jazz, cosa che avrebbe continuato a fare fino alla morte.\nCome dichiara nell'autobiografia, quello che a questo punto gli interessava era coinvolgere, con la sua musica, i giovani afro-americani, come faceva in quel periodo il suo ex-pianista Herbie Hancock in album come \"Headhunters\".\nL'album \"On the Corner\" del 1972, prodotto da questa ricerca, dimostra una disinvolta padronanza del funk che tuttavia non sacrifica le sfumature ritmiche, melodiche e armoniche, che costituivano da sempre una delle caratteristiche della sua musica. In questo album sono evidenti le influenze del lavoro di studio di Paul Buckmaster e dell'ascolto di Stockhausen, soprattutto nell'intricato lavoro di sovraregistrazioni e rimaneggiamenti di postproduzione. Alle registrazioni presero parte anche Billy Cobham e il sassofonista Carlos Garnett.\nL'album divise la critica, e la maggioranza lo stronc\u00f2. Nell'autobiografia, Davis attribuisce questo atteggiamento all'incapacit\u00e0 dei critici di incasellare l'album, e lamenta il fatto che la promozione di \"On the corner\", effettuata \"solo sulle stazioni radio tradizionali\" non raggiunse il pubblico dei giovani afroamericani per cui era stato pensato. Miles lo riteneva \"un disco per cui la mia gente potrebbe ricordarmi\".\nDa \"On the Corner\", emerse una formazione stabile di cui facevano parte Michael Henderson, Carlos Garnett e il percussionista James Mtume (della \"Cellar Door band\"), poi il chitarrista Reggie Lucas, il tablista Badal Roy, il sitarista Khalil Balakrishna, e il batterista Al Foster. Nessuno di questi era un solista jazz di prima grandezza (molti avevano una carriera in altri generi musicali - tranne Foster che era gi\u00e0 un apprezzato sideman e sarebbe rimasto con Davis molto a lungo) e la musica che producevano si concentrava sulla densit\u00e0 ritmica e la diversit\u00e0 timbrica piuttosto che sugli assoli individuali.\nQuesta formazione, che registr\u00f2 alla Philharmonic Hall l'album \"In Concert\" del 1972, non dur\u00f2, anche perch\u00e9 Miles non era completamente soddisfatto, e nel corso del 1973 abbandon\u00f2 sitar e tabla, inizi\u00f2 a suonare le tastiere egli stesso e aggiunse il chitarrista Pete Cosey. Questa nuova formazione dur\u00f2 circa un paio d'anni con l'aggiunta di Dave Liebman (flauto e sax) poi rimpiazzato da Sonny Fortune nel 1974.\nAlla met\u00e0 degli anni settanta, Miles cominci\u00f2 a ridurre la sua produzione discografica. \"Big Fun\", del 1974, era un doppio contenente due lunghe jam session registrate tra il 1969 e il 1972. \"Get Up with It\" (1974: l'ultimo album in studio per quel decennio) era una collezione di inediti e registrazioni dei cinque anni precedenti, compresa \"He Loved Him Madly\", uno speciale tributo a Duke Ellington, e uno dei pezzi pi\u00f9 acclamati del Davis di quegli anni, \"Calipso Frelimo\". La critica lo ritenne un disco con troppe idee non sviluppate: alcune di queste idee come si vide in seguito sarebbero state riprese dalla musica \"hip hop\", \"trip hop\" e da altre correnti musicali elettroniche alla fine del XX secolo.\nNello stesso periodo, la Columbia pubblic\u00f2 tre album \"live\": \"Dark Magus\", \"Agharta\" e \"Pangaea\": il primo da un concerto a New York, gli altri registrazioni effettuate durante un concerto a Osaka, nel febbraio del 1975. La musica poggia su un tessuto di chitarra elettrica distorta creato da Reggie Lucas e Pete Cosey (e l'aggiunta di un terzo chitarrista, Dominique Gaumont in \"Dark Magus\") e linee funk di basso e batteria su cui intervengono le ance, la tromba elettrificata di Miles e l'organo elettrico. Dopo questi album Miles non avrebbe pi\u00f9 registrato fino agli inizi del 1980.\nGli ultimi anni.\nSilenzio (1975-1980).\nNel 1975 Miles era tormentato da diversi malanni: diabete, artrite (a causa della quale dovette farsi sostituire l'anca nel 1976), borsite, ulcera, problemi renali. Era depresso e aveva ricominciato a drogarsi (soprattutto cocaina, marijuana e narcotici) e beveva in maniera smisurata. I suoi concerti di quegli anni venivano regolarmente stroncati anche da critici che lo avevano sempre sostenuto. Nel 1975, al suo arrivo in Giappone per una tourn\u00e9e, Miles era sull'orlo del collasso fisico e mentale, e nemmeno la vodka e la cocaina riuscivano pi\u00f9 a tenerlo in piedi.\nLa fusion che egli aveva inventato dilagava, ma (come gi\u00e0 era accaduto per il cool jazz) non gli pareva giusto come molti dei suoi ex musicisti ne godessero i frutti e gli pareva di non ricevere abbastanza riconoscimenti (bench\u00e9 guadagnasse pi\u00f9 di mezzo milione di dollari all'anno, una somma enorme per l'epoca). Un tour del 1975 in cui faceva da apertura per Herbie Hancock gli parve particolarmente umiliante, .\nMiles Davis si ritir\u00f2 dalle scene e smise di studiare ed esercitarsi. I cinque anni che seguirono sono ricordati nella sua autobiografia come un periodo annebbiato di dipendenza dalla droga, di comportamenti psicotici e di graduale, crescente isolamento che lo portarono lontano da tutto e da tutti. La maggior parte dei suoi amici lo abbandon\u00f2 quando egli inizi\u00f2 a trascorrere le giornate segregato in casa, guardando la televisione e drogandosi. Di questo periodo si sa che Davis partecip\u00f2 a tre sessioni di registrazione pressoch\u00e9 fallimentari, cui presero parte, tra gli altri, Gil Evans (che se ne and\u00f2 per non essere stato pagato) e Paul Buckmaster. Queste sessioni non sono ancora state pubblicate.\nLa sua assenza fece clamore e la sua leggenda crebbe. La Columbia pubblic\u00f2 album antologici, grazie ai quali Miles Davis si piazz\u00f2 tra i primi dieci trombettisti della classifica di Down Beat nel 1979. Solo in quell'anno inizi\u00f2 a rinunciare progressivamente all'auto isolamento. Fu aiutato da due persone: sul piano personale da Cicely Tyson, attrice diventata famosissima grazie allo sceneggiato televisivo \"Radici\", e su quello professionale dal produttore George Butler, che lo conosceva dai tempi della Blue Note.\nButler e la Tyson riuscirono a convincere Davis a disintossicarsi e a riprendere a suonare la tromba, cosa che si rivel\u00f2 anche pi\u00f9 difficile del previsto, a causa della lunga inattivit\u00e0 che gli aveva fatto perdere l'imboccatura.\nAll'inizio degli anni ottanta Miles era pronto a formare un nuovo gruppo.\nIl ritorno (1981-1990).\nPrivo di un gruppo, Miles, con l'aiuto di George Butler, cominci\u00f2 a contattare nuovi musicisti e, dopo diverse sessioni di studio in cui speriment\u00f2 diverse soluzioni, form\u00f2 un gruppo con il sassofonista Bill Evans (omonimo del pianista), il chitarrista Mike Stern e il giovane bassista Marcus Miller, che diventer\u00e0 uno dei suoi collaboratori pi\u00f9 presenti nel decennio. Alla batteria chiam\u00f2 Al Foster. Il primo album \"The Man with the Horn\" (1981) ebbe un discreto successo commerciale, e una ricezione abbastanza gelida da parte della critica: si disse che Miles era ridotto all'ombra di s\u00e9 stesso. Nello stesso anno Davis si rispos\u00f2 con Cicely Tyson, che l'aveva aiutato a uscire dalla sua crisi e lo spingeva a disintossicarsi (nel frattempo gli era stata diagnosticata una forma di diabete): i due avrebbero divorziato nel 1988. Con il gruppo diede diversi concerti, partecip\u00f2 al festival di Newport e intraprese una tourn\u00e9e in Giappone. Queste esibizioni, cos\u00ec come la registrazione dal vivo \"We Want Miles\" furono meglio ricevute - l'album vinse un Grammy l'anno successivo. Davis era tornato a una forma di concerto convenzionale, abbandonando i concerti privi d'interruzioni che aveva introdotto pochi anni prima e i costanti esercizi cui si sottoponeva stavano dando i loro frutti. La sua salute per\u00f2 era malferma: soffr\u00ec per un certo tempo di una paralisi al braccio, e dovette sottoporsi a diverse cure disintossicanti.\nDalla pubblicazione di \"Star People\" del 1983, entra nel gruppo il chitarrista John Scofield, che a detta di Davis lo stimol\u00f2 a riavvicinarsi al blues, dopo anni di lavoro sulle forme del rock. Davis lavor\u00f2 a stretto contatto con Scofield anche per \"Decoy\" (1984, vincitore di un Grammy), un album che mescolava in maniera sperimentale soul music e elettronica, senza tuttavia sviluppare a fondo l'idea. In questo periodo, Davis pare dedicare pi\u00f9 attenzione ai concerti che al lavoro di studio. Il gruppo, ora composto da sette elementi, fra cui Scofield, Evans, il batterista Al Foster e il bassista Darryl Jones (futuro membro dei Rolling Stones), va in Europa dove \u00e8 molto ben ricevuto. Durante questo tour prende parte alla registrazione di \"Aura\", un tributo orchestrale per Davis composto dal trombettista danese Palle Mikkelborg.\nTornato in studio, incide l'album \"You're Under Arrest\" (1985) piuttosto criticato (dalla stampa specializzata in jazz: altre recensioni furono favorevoli) per la presenza di canzoni pop come i brani \"Time After Time\" di Cyndi Lauper e \"Human Nature\" di Steve Porcaro e John Bettis; tra gli ospiti spicca Sting, a riprova dei frequenti cross-over con la musica pop pi\u00f9 commerciale. Davis osserv\u00f2 che la maggior parte degli standard tradizionali erano a loro volta stati canzoni di successo a Broadway, e che quindi non capiva lo scandalo. Questo fu anche l'ultimo album realizzato per la Columbia Records, a causa del progressivo incrinamento dei rapporti di Davis con l'etichetta discografica, dovuti in parte a questioni economiche e in parte al rilievo (eccessivo, secondo Davis) che la Columbia dava all'astro nascente Wynton Marsalis. Dopo un periodo di apparenti buone relazioni, i rapporti tra i due (entrambi personalit\u00e0 forti) si erano deteriorati. A seguito di altri disaccordi, e irritato per i ritardi nella pubblicazione di Aura, Miles firm\u00f2 con la Warner Bros. Records, dove si riun\u00ec a Marcus Miller.\nCon Miller incise \"Tutu\" nel 1986 (vincer\u00e0 un Grammy nel 1987), facendo uso di strumenti moderni come sintetizzatori, suoni campionati e \"drum loop\", che ben si attagliavano alle sue esigenze stilistiche. L'album fu recensito con grande entusiasmo, e venne (con qualche esagerazione) paragonato a \"Sketches of Spain\" in chiave moderna. Negli stessi anni Miles prese parte alla registrazione di \"Artists United Against Apartheid\", e fu brevemente in studio con alcuni gruppi della \"New Wave\" inglese, gli Scritti Politti e i Public Image Ltd. di John Lydon. Prese inoltre parte allo show televisivo \"Miami Vice\" nelle vesti di uno spacciatore e sfruttatore (e non gli furono risparmiate le critiche e le accuse di voler competere con la notoriet\u00e0 della moglie).\nA \"Tutu\" egli fece seguire \"Amandla\" (un'altra collaborazione con Miller) e le colonne sonore di alcuni film: \"Street Smart\", \"Siesta\", \"Hot Spot\" (con il bluesman John Lee Hooker) e \"Dingo\" per la regia di Rolf de Heer e prodotto da Giorgio Draskovic. Poco prima dell'uscita di \"Amandla\", fu chiamato negli studi della RAI (grazie all'interessamento di Renzo Arbore) dove si esib\u00ec in un concerto di 32' per il pubblico di D.O.C. Per Davis fu una delle rarissime apparizioni 'live' in uno studio televisivo. Nello stesso periodo collabor\u00f2 con il cantante italiano Zucchero Fornaciari incidendo, nel 1988, una versione di \"Dune mosse\" (\"Blue's\") pubblicata solo nel 2004 in \"Zu &amp; Co.\" Nel 1989 Davis fu poi ospite di due concerti dell\"'Oro, Incenso e Birra Tour\".\nNel 1990 vinse il Grammy Award alla carriera.\nLa fine (1991).\nMiles Davis continu\u00f2 a suonare incessantemente fino agli ultimi anni della sua vita, con formazioni in costante avvicendamento che videro fra l'altro Bob Berg al posto di Evans ai sassofoni.\nGli ultimi concerti in Italia si sono tenuti a Roma, il 23 luglio del 1991, allo Stadio Olimpico (prima di lui suon\u00f2 Pat Metheny) e il 24 luglio 1991 in Piazza Giorgione a Castelfranco Veneto.\nLe sue ultime due registrazioni, entrambe uscite postume, sono state l'album \"Doo-bop\", dove per l'ennesima volta si avvicinava a un nuovo genere musicale, l'acid jazz (un jazz che si mischia al suono funk e rap) e Miles &amp; Quincy Live at Montreux, una collaborazione con Quincy Jones per il Montreux Jazz Festival del 1991 nelle quali Davis interpreta, per la prima volta dopo tre decenni, le musiche con gli arrangiamenti di Gil Evans tratte dagli album \"Miles Ahead\", \"Porgy and Bess\" e \"Sketches of Spain\".\nIl 28 settembre 1991 un attacco di polmonite, a cui le complicazioni dovute al diabete fecero seguire due colpi apoplettici, lo stronc\u00f2 all'et\u00e0 di 65 anni a Santa Monica, in California, poco dopo il suo ultimo concerto all'Hollywood Bowl. Ricoverato all'ospedale dopo il primo attacco, Miles si svegli\u00f2 mentre i medici gli dicevano che avrebbero dovuto intubarlo. Egli si mise a inveire contro di loro, intimandogli di lasciarlo stare. Il secondo attacco, che sopravvenne in quel momento, lo uccise.\nLa sua salma riposa nel \"Woodlawn Cemetery\" nel quartiere Bronx di New York.\nOpera e influenza di Miles Davis.\nL'ascolto della musica e la lettura delle dichiarazioni e dell'autobiografia di Davis collaborano a dare in maniera molto chiara i \"leitmotiv\" della sua opera e della sua vita musicale.\nEsecutore e compositore.\nDal punto di vista stilistico ed esecutivo Miles privilegi\u00f2 sempre il ruolo dello spazio e della \"sottrazione\" quasi a incarnare la frase fatta inglese \"less is more\" (meno \u00e8 di pi\u00f9). Si attenne a questi principi anche quando il periodo storico avrebbe assecondato un approccio diverso (gli anni del bebop) o quando si circondava di solisti dall'eloquenza torrenziale (Rollins, Coltrane, Adderley) che utilizzava come contrasto per il suono solitario e trasparente della sua tromba. Questo approccio era integrato da una solida preparazione teorica i cui fondamenti gli erano stati instillati durante il periodo passato alla Juilliard (periodo nel quale studi\u00f2 approfonditamente la teoria musicale della musica colta europea) e poi con Parker (che aveva interessi musicali smisurati quanto i suoi altri diversi appetiti). Questo lo poneva al di sopra di altri solisti che avevano una cifra espressiva simile. Nel confronto con un musicista dal lirismo istintivo come Chet Baker, si nota molto chiaramente la superiore consapevolezza teorica e armonica come anche quella compositiva di Davis, che pure talvolta cede a Baker in immaginazione melodica.\nAlla radice di questo approccio abbastanza inusuale ci furono forse delle limitazioni tecniche. Lo stesso Davis racconta che agli inizi, per quanto lo desiderasse, non riusciva a riprodurre le velocissime cascate di sopracuti che caratterizzavano - ad esempio - lo stile di Dizzy Gillespie. Davis lo spiega dicendo che per poter suonare una nota per lui era necessario sentirla. Il virtuosismo non fu mai una delle chiavi espressive di Davis e a volte questo poteva addirittura essere eufemistico. Miles a volte, specie dopo gli anni sessanta, smetteva di esercitarsi per lunghi periodi e la famosa frase di Paganini (\"Se non studio per un giorno me ne accorgo io: se non lo faccio per due se ne accorge il pubblico\") non risparmi\u00f2 la sua tecnica strumentale. Il musicologo Robert Walser ha scritto che \"Miles Davis ha sbagliato pi\u00f9 note di qualunque altro trombettista famoso\". Il fatto che una tecnica strumentale non eccelsa non gli abbia mai impedito di arrivare ai livelli pi\u00f9 elevati degli ambienti musicali che mettevano sulla competenza tecnica un forte accento (com'era il caso delle jam al Monroe's e al Minton's) \u00e8 un chiaro segno di come la sua personalit\u00e0 interpretativa dominasse quasi ogni altra considerazione.\nCome interprete, Miles cre\u00f2 una voce strumentale e un approccio interpretativo (soprattutto per quello che riguarda le ballad) che non avevano precedenti, e tanto caratteristici che nessuno, tra i trombettisti che vennero dopo di lui, ha potuto riprodurli senza essere considerato un imitatore. Nonostante questo rischio, l'aggettivo \"davisiano\" \u00e8 diventato il modo di designare un tipo di lirismo frequentato da molti strumentisti (in Italia si possono citare certi momenti di Enrico Rava e Paolo Fresu). Si pu\u00f2 ancora una volta osservare che il procedimento con cui Miles arriv\u00f2 al suo suono \u00e8 frutto di un atto estremamente deliberato e che la \"qualit\u00e0\" (glaciale, metallica) del suono che sceglie sembra creata apposta per ottenere una specie di distacco e di straniamento dal fraseggio melodico che attenua le tinte sentimentalistiche (il pi\u00f9 volte citato Chet Baker offre un esempio di scelta sonora praticamente opposta, anche se non meno efficace e distintiva).\nLo stesso metodo sottrattivo \u00e8 in evidenza nelle composizioni di Davis. Partito dai tempi velocissimi tipici del bebop egli approda, nel periodo hard bop, a temi semplici su strutture armoniche abbastanza sparse (\"Four\", \"Solar\", \"The Theme\"), che fa poi evolvere nelle strutture accordali statiche del periodo modale su cui risuonano melodie assolutamente essenziali (\"So What\", \"All Blues\", \"Agitation\") per arrivare infine a strutture armoniche e ritmiche minimali, ma suscettibili di liberissime rielaborazioni in sede di esecuzione e postproduzione (\"Bitches Brew\").\nLeader e innovatore.\nIn tutte le sue dichiarazioni Davis pose sempre un forte accento sull'aspetto stilistico della sua concezione della musica. Questa attenzione alla forma (o meglio all'aderenza della forma musicale alla situazione) non era comunque un segno di arido formalismo. In buona sostanza, Miles non aveva alcun dubbio che la musica dovesse fungere da veicolo di un'idea e, in ultima analisi, della personalit\u00e0 dell'interprete. Questo \u00e8 in forte contrasto con il concetto alternativo (spesso non elaborato) di molti musicisti a lui contemporanei che sentivano di essere essi stessi il veicolo di una materia musicale di cui avevano un dominio abbastanza relativo. Questi mettono la musica al centro del loro pensiero creativo: Miles si concentra sul musicista e la sua idea.\nQuesto pensiero \u00e8 evidente nel metodo (se tale si pu\u00f2 chiamare) con cui egli assemblava i suoi gruppi. Ai musicisti in audizione era solito dare istruzioni scarne (a volte nessuna indicazione) e li assoggettava spesso a segnali contrastanti. Marcus Miller racconta che al loro primo incontro Davis gli disse di accompagnare un pezzo suonando solo Fa# e Fa. Quando il bassista esegu\u00ec, Miles interruppe l'esecuzione chiedendo \"Ma che fai? Suoni solo Fa# e Fa?\" Miller reag\u00ec suonando sul secondo take una linea estremamente complessa, ancora interrotta da Davis \"Cos'\u00e8 questa roba? Ti ho detto di suonare Fa# e Fa\". \"Allora - dice Miller - capii che stava giocando con me, e nel terzo take suonai il brano come pensavo fosse giusto. E non ci furono pi\u00f9 interruzioni\". Chi superava questo tipo di prova del fuoco, e dimostrava di essere in sintonia con l'idea musicale di Miles, godeva della sua totale fiducia e della pi\u00f9 ampia libert\u00e0 espressiva (dimostrata dai diversi progetti, da \"Kind of Blue\" a \"In a Silent Way\" a \"Bitches Brew\" costruiti a partire da schizzi musicali che servivano da traccia per la composizione estemporanea dei membri del gruppo).\nI gruppi di Davis, da \"Birth of the Cool\" in poi, furono sempre funzionali all'idea musicale che doveva essere espressa e costruiti in modo da avere una perfetta unit\u00e0 stilistica. Tanto pi\u00f9 l'idea era definita nella mente del leader, tanto pi\u00f9 il gruppo era coeso e organico (lo sfrangiarsi e il mutare rapidissimo delle formazioni degli anni prima del ritiro e di quelli seguenti sono, in quest'ottica, abbastanza significativi).\nA rigore, nessuna delle rivoluzioni che sono accreditate a Miles nacquero da idee sue. Le idee di \"Birth of the Cool\" erano nell'aria anche al di fuori del gruppo dell'appartamento di Gil Evans, l'elaborazione teorica alla base della modalit\u00e0 era gi\u00e0 pronta prima delle sedute di \"Kind of Blue\" e anche la nascita della \"fusion\" era, in fondo, la sintesi di idee che avevano gi\u00e0 una certa circolazione. E tuttavia, \u00e8 proprio nella sintesi e realizzazione di nuovi concetti musicali che l'intervento di Miles si mostra come una delle sue caratteristiche salienti e di maggior efficacia. Grazie al suo infallibile gusto nel creare un impianto stilistico adeguato al quadro concettuale, le sue esecuzioni diventano la pietra di paragone per chi lo vorr\u00e0 seguire; il suo stile interpretativo detta legge all'intero genere.\nIl periodo elettrico, e (forse ancora di pi\u00f9) gli ultimi anni furono, come si \u00e8 visto nella biografia, particolarmente controversi. Alcuni dei contemporanei adorarono la musica prodotta dopo la svolta elettrica, altri la osteggiarono e lo accusarono di essersi venduto: di recente prevale un giudizio quasi uniformemente positivo, che pu\u00f2 legittimamente essere sospettato di qualche deriva apologetica.\nCos\u00ec come non si pu\u00f2 negare che considerazioni economiche e, forse in misura anche maggiore, di affermazione personale, abbiano giocato un ruolo nell'orientare le scelte dell'ultimo Davis, altrettanto arduo \u00e8 sostenere la tesi dell'artista venduto. Posto davanti al bivio tra la marginalizzazione e un ulteriore cambio di direzione, Davis sceglie la seconda strada con coerenza, cos\u00ec come sceglie di essere un artista alla ricerca di una musica (che pu\u00f2 anche essere elusiva) e non il sacerdote di una musica data (ma disertata dal pubblico). Ciononostante si rifiuta di inseguire pedestremente i gusti del pubblico: basta guardare il rigore (quasi masochistico) con cui per anni si impedisce di suonare ballads (\"perch\u00e9 mi piaceva troppo suonarle\" avr\u00e0 a dichiarare), tornandovi solo negli ultimi anni con \"Time After Time\" e \"Human nature\" (e venendo criticato anche per queste): gli sarebbe stato certamente facile ottenere consensi unanimi con \"My Funny Valentine\".\nCos\u00ec facendo, Miles si distacca dal jazz propriamente detto, un genere che mal sopporta la lontananza dai modi di produzione e fruizione artigianali, e in qualche modo perde parte di s\u00e9 stesso.\n\u00c8 questa una lezione di fedelt\u00e0 a certi principi formali e di stile e di fiducia nel giudizio dell'artista che ha lasciato un segno nella vicenda di Miles Davis e nei musicisti che hanno suonato con lui, e che continuano a figurare tra i protagonisti del jazz moderno.\nDiscografia.\nLe prime incisioni discografiche di Miles Davis furono realizzate principalmente come membro delle formazioni capeggiate da Charlie Parker tra il 1945 e il 1948 per la Dial Records e la Savoy Records. Gran parte di queste registrazioni furono pubblicate su dischi a 78 giri e in seguito riunite in una vasta serie di album antologici. Dopo la parentesi con il cosiddetto \"nonetto\", il quale realizz\u00f2 una serie di incisioni inizialmente distribuite dalla Capitol Records su dischi 78 giri e riunite nel 1957 nell'album \"Birth of the Cool\", dal 1951 il trombettista incise con regolarit\u00e0 per la Prestige Records di Bob Weinstock ed esord\u00ec nel nuovo standard discografico definito \"long playing\" (dischi \"microsolco\" a 33 giri di lunga durata introdotti nel 1949 dalla Columbia Records). I primi LP realizzati dalla Prestige furono nel formato 10 pollici e, per la loro durata, permettevano ai musicisti di registrare brani anche molto pi\u00f9 lunghi dei canonici 2-3 minuti consentiti dai vecchi 78 giri. Fino al 1955 la Prestige pubblic\u00f2 diversi album di Davis in quel formato a partire da \"The New Sounds\". Non essendo il suo un contratto in esclusiva, Davis registr\u00f2 nel frattempo anche alcune sessioni per la concorrente Blue Note Records di Alfred Lion.\nIl primo album di Davis nel formato pi\u00f9 grande degli LP a 12 pollici fu \"The Musings of Miles\" del 1955. A partire da quell'anno la Prestige inizio a sostituire nel suo catalogo i dischi 10 pollici con nuovi album nel formato grande che si stava imponendo nel mercato. Le incisioni di Davis furono quindi per la maggior parte incluse in nuovi album 12 pollici (a partire da \"Dig\" del 1956) che in molti casi venivano presentate come edizioni \"rimasterizzate\" da parte del tecnico del suono Rudy Van Gelder.\nIl rapporto con la Prestige termin\u00f2 quando Davis firm\u00f2 nel 1955 un contratto in esclusiva con una \"major\", la Columbia Records, alla quale rimase legato per trent'anni. Per onorare il suo contratto con la Prestige, Davis realizz\u00f2 ancora una serie di famose sedute di registrazione con il suo quintetto nel 1955 e nel 1956 mentre in contemporanea incideva il suo primo disco per la sua nuova \"label\", Round About Midnight\" uscito nel 1957. Da queste sedute la Prestige ricav\u00f2 materiale per i quattro celebri album che furono pubblicati tra il 1957 e il 1961: \"Cookin, \"Relaxin, \"Workin e \"Steamin' with the Miles Davis Quintet\".\nNegli ultimi anni della sua vita Miles Davis abbandon\u00f2 la Columbia e nel 1985 pass\u00f2 alla Warner Music con la quale realizz\u00f2 i suoi ultimi lavori a partire da \"Tutu\" del 1986.\nLa discografia di Miles Davis comprende una grande quantit\u00e0 di antologie, dischi dal vivo e riedizioni critiche. La gran parte dei suoi dischi per le etichette Prestige e Columbia \u00e8 stata resa disponibile su CD a partire dagli anni ottanta anche in versioni rimasterizzate digitalmente e in taluni casi completati con tracce aggiuntive e versioni alternative di brani gi\u00e0 editi. Inoltre la gran parte dei dischi che compongono la discografia di Davis sono stati riuniti in cofanetti antologici. I principali sono quello realizzato riunendo 14 CD della Prestige in origine apparsi come LP a 12 pollici e quello della Sony Music che riunisce 70 CD pubblicati dalla Columbia Records.\nNote.\nDove non indicato, i dati sono stati desunti dall'autobiografia di Miles Davis, cos\u00ec come le citazioni di Miles Davis prive di attribuzione."}
{"id": "39808", "revid": "4252", "url": "https://it.wikipedia.org/wiki?curid=39808", "title": "Insieme non numerabile", "text": "In matematica, un insieme non numerabile (o pi\u00f9 che numerabile) \u00e8 un insieme infinito che non \u00e8 numerabile, cio\u00e8 non pu\u00f2 essere posto in corrispondenza biunivoca con l'insieme dei numeri naturali.\nL'esempio pi\u00f9 noto di insieme non numerabile \u00e8 l'insieme R di tutti i numeri reali; la non numerabilit\u00e0 pu\u00f2 essere dimostrata con il procedimento diagonale di Cantor. La stessa tecnica dimostrativa pu\u00f2 essere usata per dimostrare la non-numerabilit\u00e0 di molti altri insiemi, per esempio l'insieme di tutte le sequenze infinite di numeri naturali (e anche l'insieme di tutte le sequenze infinite composte solo da 0 e 1) e l'insieme di tutti i sottoinsiemi dei numeri naturali.\nNon tutti gli insiemi non numerabili hanno la stessa dimensione; la dimensione degli insiemi infiniti \u00e8 analizzata con la teoria dei numeri cardinali. L'affermazione che R sia il pi\u00f9 piccolo insieme non numerabile (nel senso che il suo numero cardinale \u00e8 il pi\u00f9 piccolo numero cardinale non numerabile) costituisce l'ipotesi del continuo; questa ipotesi \u00e8 indipendente dagli assiomi ordinari della teoria degli insiemi.\nL'insieme di Cantor \u00e8 un sottoinsieme non numerabile di R. L'insieme di Cantor \u00e8 un frattale e ha dimensione di Hausdorff maggiore di 0 ma minore di 1 (R ha dimensione 1). Ci\u00f2 \u00e8 un caso particolare del seguente teorema: ogni sottoinsieme di R di dimensione di Hausdorff strettamente maggiore di 0 non \u00e8 numerabile."}
{"id": "39810", "revid": "2210194", "url": "https://it.wikipedia.org/wiki?curid=39810", "title": "Erwin Schr\u00f6dinger", "text": "Biografia.\nGiovent\u00f9.\nNacque a Vienna (Erdberg) nel 1887, da Rudolf, produttore di tela cerata e botanico, e da Georgine Emilia Brenda Bauer, figlia di Alexander, professore di chimica alla Technische Hochschule di Vienna. Fino agli undici anni ricevette un'istruzione privata, poi dal 1898 frequent\u00f2 l'Akademisches Gymnasium dove dimostr\u00f2 subito d'essere un eccellente studente, specie in matematica e fisica. Tra il 1906 e il 1910 studi\u00f2 a Vienna con Franz Serafin Exner (1849 - 1926) e Fritz Hasen\u00f6hrl (1874 - 1915), allievo di Ludwig Boltzmann. Condusse inoltre lavori sperimentali con Karl Wilhelm Friedrich Kohlrausch. Nel maggio del 1910 ottenne il dottorato, con la tesi \"Sulla conduzione dell'elettricit\u00e0 sulla superficie degli isolatori in aria umida\". Nel 1911 divent\u00f2 assistente di Exner; scriver\u00e0 pi\u00f9 avanti, a proposito di quell'esperienza: \u00abFaccio parte di quei teorici che sanno per conoscenza diretta che cosa significa fare una misura.\u00bb\nNel 1914 consegu\u00ec l'Habilitation (\"venia legendi\"). Dal 1914 al 1918 combatt\u00e9, da parte austriaca, nella prima guerra mondiale. Il 6 aprile 1920 spos\u00f2 Annemarie Bertel. Sempre nel 1920, 33enne, divent\u00f2 assistente di Max Wien all'Universit\u00e0 di Jena e, nel settembre dello stesso anno, divenne \"Ausserordentlicher Professor\" (professore straordinario) all'Universit\u00e0 di Stoccarda.\nMaturit\u00e0.\nNel 1921 divent\u00f2 professore ordinario all'Universit\u00e0 di Breslavia, allora in Germania. Nel 1922 pass\u00f2 all'Universit\u00e0 di Zurigo.\nNel 1925, grazie a un suggerimento di Peter Debye, si accorse della necessit\u00e0 di associare all'ipotesi di de Broglie dell\"onda di materia\" un\u2019equazione che ne descrivesse l'evoluzione ondulatoria. Cos\u00ec, dopo diversi tentativi, il 13 marzo 1926 pubblic\u00f2, sugli \"Annalen der Physik\", il lavoro (in diverse parti) \"Quantisierung als Eigenwertproblem\" (Quantizzazione come problema agli autovalori), che espone quella che sar\u00e0 chiamata equazione di Schr\u00f6dinger, formulata durante uno dei frequenti soggiorni al sanatorio di Arosa a causa della tubercolosi (secondo altre fonti, in quei giorni, a causa dell\u2019ennesima crisi coniugale, si ritir\u00f2 in quella localit\u00e0 con un\u2019amante). Il successo dell'equazione fu immediato, dando il via alla meccanica ondulatoria e rivelandosi strumento versatile e fecondo in grado di spiegare moltissimi fenomeni, ma innescando una polemica con Werner Heisenberg, principale autore dell'altro quadro teorico della meccanica quantistica, la meccanica delle matrici (v. riquadro a lato), che successivamente si dimostrer\u00e0 essere formalmente equivalente allo schema di Schr\u00f6dinger ad opera di Paul Dirac, John Von Neumann e Schr\u00f6dinger medesimo.\nNel 1927 sostitu\u00ec Max Planck all'Universit\u00e0 Humboldt di Berlino. Al termine dell'incarico, nel 1933, dopo aver rifiutato le politiche antisemite naziste, decise di lasciare la Germania e divent\u00f2 \"fellow\" al Magdalen College dell'Universit\u00e0 di Oxford; nello stesso anno ricevette il Premio Nobel per la fisica, assieme a Paul Adrien Maurice Dirac, \"per aver scoperto nuove, fruttuose forme della teoria atomica\".\nNel 1934 tenne lezioni all'Universit\u00e0 di Princeton, ma declin\u00f2 l'offerta di una posizione permanente a causa del rifiuto della moglie. Nel 1935 formul\u00f2 l'esperimento mentale, per il quale \u00e8 tuttora famoso, denominato paradosso del gatto di Schr\u00f6dinger, che evidenziava una possibile conseguenza logica paradossale dell'interpretazione di Copenaghen della meccanica quantistica.\nNel 1936 torn\u00f2 in Austria, all'universit\u00e0 di Graz. Nel 1938, dopo che Hitler aveva occupato l'Austria, ebbe ripercussioni per aver lasciato la Germania nel 1933, prova della sua opposizione al nazionalsocialismo e fu sottoposto a perquisizioni e investigazioni. In seguito, rinneg\u00f2 la propria opposizione al regime (ma se ne pent\u00ec negli anni successivi) per poter lasciare l'Austria, ci\u00f2 che gli consent\u00ec pure di ritirare la nomina a membro della Pontificia Accademia delle Scienze. Poi, sebbene il Terzo Reich lo avesse sconsigliato, abbandon\u00f2 definitivamente il suo paese e, dopo essere passato per l'Italia (dove ricevette assistenza da Enrico Fermi) e la Svizzera, si rec\u00f2 a Oxford e quindi a Dublino, dove divenne direttore della scuola di fisica teorica all'Istituto di Studi Avanzati (\"Dublin Institute for Advanced Studies\"), rimanendovi fino al pensionamento.\nUltimi anni.\nNel 1944 scrisse \"What is Life?\" (che contiene il capitolo \"Negentropy, concepts for genetic code\"), testo di storia e filosofia della scienza molto importante in ambito biologico: contiene, infatti, la definizione della vita da un punto di vista fisico. Secondo le memorie di James D. Watson (\"DNA, The Secret of Life\"), fu proprio il libro di Schr\u00f6dinger a dargli l'ispirazione per la ricerca dei geni, che port\u00f2 alla scoperta della struttura a doppia elica del DNA.\nNel 1956 ritorn\u00f2 a Vienna dove l'universit\u00e0 gli aveva istituito una cattedra \"ad personam\". Alla V Conferenza mondiale sull'energia, tenutasi a Vienna nello stesso anno, si rifiut\u00f2 di parlare dell'energia nucleare a causa del suo scetticismo sul suo utilizzo, tenendo invece una conferenza filosofica.\nMor\u00ec a Vienna di tubercolosi nel 1961, all'et\u00e0 di 73 anni. \u00c8 sepolto ad Alpbach."}
{"id": "39811", "revid": "125364057", "url": "https://it.wikipedia.org/wiki?curid=39811", "title": "Papa Anastasio II", "text": "Biografia.\nNon si conoscono le origini della famiglia, probabilmente greca stabilitasi a Roma.\nAnastasio II fu consacrato papa il 24 novembre del 496.\nVisse all'epoca di Acacio di Costantinopoli, iniziatore dell'eresia monofisita. Cercando la via della riconciliazione, piuttosto che quella della condanna, egli invi\u00f2 una delegazione a Costantinopoli (497) per avviare delle trattative. Il papa insisteva sul voler togliere il nome di Acacio dai sacri dittici, ma pareva intenzionato a riconoscerne la validit\u00e0 degli atti sacrali.\nIl suo atteggiamento conciliativo sollev\u00f2, nel clero di Roma, le critiche pi\u00f9 aspre, specie dopo la benevola accoglienza del diacono Fotino di Tessalonica. Le buone disposizioni del papa sembrarono, a persone di eccessivo zelo, troppo aperte alle correnti ereticali. Sul \"Liber Pontificalis\" viene riportata una sua scarna biografia che sottolinea come avesse voluto accordarsi con gli eretici senza il consiglio dei vescovi e degli altri religiosi della curia, restando isolato. Un debole tentativo di riabilitare la figura del papa azzard\u00f2 l'ipotesi che la notizia riportata dal \"Liber pontificalis\" potesse essere dovuta ad una confusione tra il papa Anastasio II e l'imperatore d'Oriente allora regnante Anastasio I.\nAnastasio II provvide a decorare in argento la \"confessio\" sul sepolcro del martire Lorenzo nella basilica suburbana a lui dedicata.\nMor\u00ec il 19 novembre del 498. Secondo la tradizione la sua morte sarebbe stata simile a quella di Ario il quale, mentre era intento alle sue funzioni corporali e fisiologiche, perse tutte le viscere che si sparsero sul terreno.\nFu sepolto nell'atrio dell'antica basilica vaticana.\nFama.\nSebbene alcuni storici abbiano ritenuto spurio questo passo, fu in base a questa forte tradizione, ben conosciuta nel Medioevo, che Dante colloc\u00f2 questo Papa all'Inferno tra gli \"epicurei\", cio\u00e8 gli \"atei\". Sulla sua tomba infuocata il poeta immagin\u00f2 di leggere questo epitaffio, ricordando anche l'eresia di Fotino di Sirmio (vissuto un secolo prima di Anastasio II: nei versi citati, \"Fotin\" \u00e8 soggetto di \"trasse\", mentre \"lo qual\", cio\u00e8 appunto Anastasio, \u00e8 complemento oggetto):\nIl passo dantesco fu tema di discussioni: secondo alcuni Dante avrebbe confuso Fotino di Tessalonica con Fotino di Sirmio, condannato anche lui per eresia; e papa Anastasio con l'imperatore Anastasio I (491-518).\nIl titolo di santo gli viene attribuito in alcune liste di Romani Pontefici e da qualche scrittore; a uno studio approfondito si nota, tuttavia, che il suo nome non si trova in alcun Martirologio antico, n\u00e9 esiste alcuna traccia di culto su di lui."}
{"id": "39814", "revid": "70873", "url": "https://it.wikipedia.org/wiki?curid=39814", "title": "Gravitazione quantistica a loop", "text": ""}
{"id": "39821", "revid": "4", "url": "https://it.wikipedia.org/wiki?curid=39821", "title": "Nancy Anne Koningisor", "text": ""}
{"id": "39822", "revid": "1529788", "url": "https://it.wikipedia.org/wiki?curid=39822", "title": "Azione Cattolica", "text": "L'Azione Cattolica Italiana (in acronimo AC o ACI) \u00e8 un'associazione cattolica laica finalizzata alla collaborazione con le gerarchie ecclesiastiche della Chiesa cattolica; l'origine risale al 1867.\nNel 1954 contava due milioni e mezzo di iscritti, dei quali un milione e settecentomila tra le sole associazioni giovanili; nel 1959 giunse al massimo di 3.372.000. Nel 2004 contava 400.000 iscritti . Nel 2020 ne contava oltre 270.000 soci e, secondo i dati emersi dalle ricerche della Conferenza Episcopale Italiana, alle sue attivit\u00e0 partecipano ogni anno complessivamente oltre un milione di cattolici italiani. L'attuale presidente nazionale \u00e8 Giuseppe Notarstefano, mentre l'assistente ecclesiastico \u00e8 il vescovo Gualtiero Sigismondi.\nStoria.\nOttocento.\nLe origini dell'Azione Cattolica risalgono al settembre 1867, quando due giovani universitari, Mario Fani, viterbese, e Giovanni Acquaderni, da Castel San Pietro dell'Emilia, fondano a Bologna la \"Societ\u00e0 della Giovent\u00f9 Cattolica Italiana\". Il motto \u00abPreghiera, Azione, Sacrificio\u00bb sintetizza la fedelt\u00e0 a quattro principi fondamentali:\nLa costituzione dell'associazione viene approvata il 2 maggio 1868 da papa Pio IX con il Breve apostolico \"Dum filii Belial\". In sintonia con le posizioni del Pontefice (dello stesso anno \u00e8, infatti, la prima formulazione del \"non expedit\") la neonata compagine esclude l'impegno politico diretto.\nNel 1872 si tiene a Venezia il primo congresso dei cattolici italiani: l'opera di Fani e Acquaderni viene ufficialmente ribattezzata \"Societ\u00e0 della Giovent\u00f9 Cattolica Italiana\". Dopo il congresso, prenderanno vita in Italia l'Opera dei Congressi e i Comitati cattolici.\nL'associazione cresce rapidamente e, nel giro di pochi anni, si diffonde nelle parrocchie di tutta Italia. In principio conserva una divisione in sessione maschile e femminile, che negli anni fu superata.\nLa costituzione dell'Azione Cattolica.\nNel 1904, Pio X scioglie l'Opera dei Congressi a causa dei perduranti contrasti tra \"intransigenti\" e \"innovatori\". L'anno seguente, lo stesso papa pubblica l'enciclica \"Il fermo proposito\" (11 giugno 1905) con la quale promuove la nascita di una nuova organizzazione laicale cattolica che prende il nome di \"Azione Cattolica\".\nNei primi anni di vita dell'Azione Cattolica si susseguono alcuni eventi molto significativi per il cattolicesimo tutto: la condanna contenuta nel decreto \"Lamentabili sane exitu\" (3 luglio 1907) di Pio X delle 65 proposizioni moderniste e, subito dopo, la \"scomunica\" del modernismo contenuta nell'enciclica \"Pascendi dominici gregis\" (8 settembre 1907). In quest'ultima, il modernismo ed il relativismo venivano etichettati dal Pontefice come la sintesi di tutte le eresie. L'Azione Cattolica fu, dunque, voluta dal Papa come principale strumento di contrasto al modernismo.\nNel 1908 venne fondata l'\u00abUnione fra le Donne Cattoliche Italiane\u00bb ad opera di Maria Cristina Giustiniani Bandini, con la collaborazione di Adelaide Coari, e nel luglio del 1909 Vincenzo Ottorino Gentiloni ricevette da Pio X l'incarico di dirigere un'organizzazione contigua all'Azione Cattolica, l'\u00abUnione Elettorale Cattolica Italiana\u00bb (UECI).\nL'UECI svolse un'azione di primo piano nel panorama politico italiano di allora.\nNel 1912, nonostante non fosse ancora stato revocato il \"non expedit\" decretato da Pio IX, Ottorino Gentiloni, nella sua funzione di massimo responsabile della UECI, concluse con Giovanni Giolitti il cosiddetto \u00abPatto Gentiloni\u00bb. I tre punti cardine del Patto Gentiloni furono:\nCon il Patto Gentiloni venivano perci\u00f2 a saldarsi il filone risorgimentale pi\u00f9 istituzionale ed il filone cattolico largamente maggioritario nel paese, sulla base di un orientamento cattolico, monarchico e tradizionalista.\nNello stesso anno (1912) ed in seguito a tale patto il conte Gentiloni fond\u00f2, insieme a Giolitti, il , partito precursore del PLI.\nAlle Elezioni politiche italiane del 1913 (le prime della storia italiana a suffragio universale maschile), il Partito Liberale ottenne uno schiacciante successo. Favorendo l'elezione di quei candidati che si fossero impegnati a rispettare gli accordi del \u00abPatto Gentiloni\u00bb, il conte Ottorino Gentiloni (che rimase uno dei massimi dirigenti dell'Azione Cattolica) ribalt\u00f2 la sudditanza politica del cattolicesimo in Italia che si era prodotta dopo l'unificazione nazionale.\nNel 1918, per iniziativa di Armida Barelli e con il sostegno di papa Benedetto XV prima e di Pio XI poi, nacque all'interno dell'Unione Donne la \u00abGiovent\u00f9 Femminile di Azione Cattolica\u00bb.\nIl primo dopoguerra.\nLa nascita del Partito Popolare Italiano di don Luigi Sturzo nel primo dopoguerra impone una riorganizzazione del laicato cattolico con una migliore definizione di compiti tra Azione Cattolica, Partito Popolare Italiano e Sindacato. Nel 1922 le opere degli adulti vengono raggruppate nell'Unione Uomini Cattolici, organizzata da Augusto Ciriaci e monsignor Domenico Tardini. Il 30 novembre di quell'anno sono approvati i nuovi statuti dell'Azione Cattolica, che viene organizzata in quattro sezioni:\nNello stesso periodo, per\u00f2, l'attivit\u00e0 formativa esercitata nei circoli dell'Azione Cattolica e la vicinanza di molti suoi iscritti al PPI diventarono motivo di scontro con il governo fascista. Gi\u00e0 tra il 1921 ed il 1924 alcune sedi dell'AC furono attaccate e devastate dai militanti fascisti, pervasi da un odio anticlericale.\nMussolini, ormai consolidato il suo potere, il 9 aprile 1928 aveva decretato lo scioglimento di tutte le associazioni che non fossero state fasciste. Da qui nacque lo scontro con il Vaticano, che non accett\u00f2 lo scioglimento anche dei circoli di Azione Cattolica, \"pupilla degli occhi\" del papa. Mussolini fu costretto, per non compromettere la stabilit\u00e0 dell'edificio concordatario dei Patti Lateranensi, a far marcia indietro e ad escludere dal divieto l'Azione Cattolica. L'articolo 43 dei Concordato infatti aveva riconosciuto ufficialmente l'Azione Cattolica a patto che essa svolgesse la propria attivit\u00e0 fuori di ogni partito, alla dipendenza della Chiesa e per diffondere i principi cattolici. Era un articolo che entrambe le parti avevano accettato con molte riserve e molti sospetti, ciascuno pensando al dopo: il fascismo alla sua Opera Nazionale Balilla e all'allevamento \"in batteria\" delle nuove leve, come succede in tutte le dittature; la Chiesa cattolica badando al suo impegno pastorale che privilegia l'aspetto spirituale e religioso, ma non esclude l'impegno e la responsabilit\u00e0 sociale.\nAnni trenta.\nI nodi vennero al pettine all'inizio del 1931. L'AC, con cinquemila sedi sparse in tutta Italia, man mano espandeva i suoi interventi al di fuori dei compiti strettamente religiosi, con iniziative sociali, attivit\u00e0 culturali, ricreative, ecc. L'Opera Balilla dal canto suo era ormai diventata un grande apparato del regime e contava pi\u00f9 di un milione e mezzo di iscritti divisi in balilla, avanguardisti, piccole italiane e giovani italiane. L'AC riuniva gli universitari nella FUCI, il fascismo nel Gruppo Universitario Fascista (GUF).\nGi\u00e0 nel 1930, il 3 agosto, \"L'Avvenire d'Italia\", aveva invitato l'AC \u00abad invadere tutti i settori della vita sociale\u00bb. Nascono i gruppi professionali. La FUCI rischia di far ombra ai GUF. La commemorazione del quarantesimo anniversario della \"Rerum novarum\" suona critica alle corporazioni fasciste e un informatore della polizia la definisce \u00abuna manifestazione di mai represso antifascismo\u00bb.\nL'8 aprile Mussolini chiede alla Santa Sede che la stampa cattolica venga moderata, che l'AC la faccia finita con le provocazioni sindacali, che i caporioni popolari siano licenziati.\nIl 21 aprile l'onorevole Mario Giuriati, in un discorso a Milano, rivendica l'assolutismo dello Stato; replica immediatamente il papa, con una lettera all'arcivescovo di Milano cardinale Ildefonso Schuster, in cui si afferma tra l'altro che la Chiesa ha il diritto di entrare nella moralit\u00e0 sociale, che il fascismo erra educando i giovani alla violenza e all'aggressivit\u00e0.\nIl \"Lavoro fascista\" accusa l'AC di formare uomini \u00abdomestici e infermicci\u00bb, di utilizzare i rottami del mondo sturziano, di invadere il campo delle corporazioni. Ormai la corda \u00e8 tesa. Si spezza in maggio e sar\u00e0 la pi\u00f9 dura repressione fascista mai attuata nei confronti dell'Azione Cattolica. Vengono messe in pratica violente manifestazioni anticlericali, i giornali intransigenti del regime vomitano ingiurie, sono devastate e saccheggiate le sedi dei circoli cattolici; il conte Dalla Torre scrive:\nPer tutto il mese le violenze continuano e preoccupano persino Mussolini che deve raccomandare ai prefetti un'attenta vigilanza perch\u00e9 non accadano incidenti che offendano il sentimento religioso popolare. Ci fu da parte vaticana un'accesa protesta e per tutta risposta Mussolini fa prudenzialmente chiudere le sedi di tutti i circoli della giovent\u00f9 cattolica e tutte le federazioni universitarie. Il decreto di scioglimento \u00e8 del 29 maggio 1931. Gli ultimi tre giorni del mese di maggio registrano il sequestro di tutti i circoli cattolici ad opera della polizia. In questo clima di accesa tensione (si imputa all'Azione Cattolica di tenere anche adunanze cospiratrici), ai primi di luglio esce, ma \u00e8 datata 29 giugno, l'enciclica \"Non Abbiamo Bisogno\" che resta il documento fondamentale per definire la posizione e il giudizio del papa nei confronti di quel regime. Pio XI con questo testo condanna esplicitamente il fascismo come dottrina totalitaria, definendolo \u00abuna vera e propria statolatria pagana, non meno in contrasto con i diritti naturali della famiglia che con i diritti soprannaturali della Chiesa... un programma che misconosce, combatte e perseguita l'Azione Cattolica, che \u00e8 dire quanto la Chiesa e il suo Capo hanno notoriamente di pi\u00f9 caro e prezioso\u00bb. L'enciclica, inoltre, dichiara illecito il giuramento di fedelt\u00e0 al duce.\n\u00c8 di questo periodo, il messaggio che, per il tramite di padre Pietro Tacchi Venturi, il gesuita che teneva i contatti tra il Vaticano e il Duce, Pio XI invi\u00f2 a Mussolini e nel quale il papa asseriva senza mezzi termini di aver ormai acquisito la certezza che i programmi, affermazioni e principi fascisti erano in urto con la coscienza cattolica e dichiarava testualmente di dover \u00abaddivenire all'esplicita riprovazione di principi che sono in contrasto con la dottrina e con i diritti della Chiesa\u00bb. Questa dichiarazione \u00e8 tanto pi\u00f9 rilevante in quanto \u00e8 del 24 luglio, cio\u00e8 successiva alla enciclica \"Non abbiamo bisogno\". Quindi Pio XI era giunto alla convinzione che tra fascismo e Chiesa il matrimonio era impossibile.\nIl successivo accordo del 2 settembre stabil\u00ec che:\nMa l'AC, pur costretta a una vita grama e repressa, sopravvisse, si rinforz\u00f2 e pot\u00e9 preparare i quadri della futura Democrazia Cristiana.\nNel 1931 la Societ\u00e0 della Giovent\u00f9 Cattolica Italiana (SGCI) diventa Giovent\u00f9 Italiana di Azione Cattolica (GIAC). Al presidente Angelo Jervolino succeder\u00e0 nel 1934 Luigi Gedda che guider\u00e0 l'associazione dei giovani fino al 1946.\nNel 1935 nasce, come editrice della GIAC, l'AVE Anonima Veritas Editrice con l'obiettivo di fornire sussidi per la formazione religioso-morale di adulti, giovani e ragazzi.\nNel luglio del 1943 una folta schiera di aderenti all'AC prese parte ai lavori che portarono alla redazione del Codice di Camaldoli.\nIl secondo dopoguerra.\nL'Azione Cattolica conosce un momento di grande espansione nel secondo dopoguerra grazie all'impegno di Papa Pio XII. Le prime scadenze elettorali successive alla proclamazione della Repubblica Italiana, poi, aumentano l'impegno dell'associazione.In occasione delle elezioni del 1948 vengono fondati, su mandato di Papa Pio XII, i \"Comitati Civici\". Organizzati da Luigi Gedda allo scopo di mobilitare le forze cattoliche per il delicato impegno elettorale, i Comitati risultano decisivi per evitare la vittoria elettorale della sinistra. L'AC conta due milioni e mezzo di iscritti.Un altro appuntamento elettorale decisivo si verifica nel 1951 con le elezioni comunali di Roma. Socialisti e comunisti si presentano alleati, con forti probabilit\u00e0 di vittoria. Il Papa lancia un nuovo appello alle forze cristiane affinch\u00e9 si presentino unite alle urne. Luigi Gedda, ancora in prima linea, lancia un'alleanza politica tra DC, MSI e Partito Nazionale Monarchico. Il progetto di coalizione fallisce per l'opposizione di Alcide De Gasperi e per il dissenso di molti aderenti dell'AC. Mario Rossi, presidente centrale della GIAC (Giovent\u00f9 italiana d'Azione Cattolica) dal 1952 al 1954, si oppone alla linea di Gedda, sia sul piano pastorale, sia sul piano politico e, nonostante fosse appoggiato da Mons. Giovanni Battista Montini, sostituto alla Segreteria di Stato vaticana, viene costretto alle dimissioni. A livello organizzativo, si rende autonoma la Coldiretti. Nel dicembre del 1958 il mandato a Gedda non viene rinnovato da Giovanni XXIII.\nLo spirito di rinnovamento seguito al Concilio Vaticano II del 1962 porta nel 1964 alla nomina di Vittorio Bachelet a Presidente della Giunta Centrale di AC. In questo contesto, l'Azione Cattolica compie la \"scelta religiosa\" e decide di non essere pi\u00f9 collaterale a nessun partito politico. Pur rimanendo immersa nel sociale, torna a riscoprire le proprie origini religiose nell'impegno all'annuncio del Vangelo e all'educazione alla fede. Sulla base di queste nuove prospettive, nel 1969 viene emanato un nuovo Statuto secondo il quale l'Associazione viene organizzata in due Settori, uno per i Giovani e uno per gli Adulti, al posto dei precedenti quattro Rami (Giovent\u00f9 Maschile, Giovent\u00f9 Femminile, Unione Donne, Unione Uomini), mentre le Sezioni minori (Fiamme Bianche, Fiamme Rosse, Fiamme Verdi per i Ragazzi e Angioletti, Piccolissime, Beniamine per le Ragazze) sono sostituite con l'unica struttura dell'Azione Cattolica dei Ragazzi (ACR) che compare per la prima volta nel marzo del 1971.\nNegli anni post-conciliari l'AC si fa pienamente portavoce del cosiddetto \"spirito\" del Concilio Vaticano II; pur mantenendo una struttura legata alle parrocchie, comincia a perdere consensi in diversi strati sociali. Risultato: tra il 1964 e il 1974 l'associazione passa da 3,5 milioni di iscritti a 600\u00a0000.Ma il calo ha anche altri motivi:\nNel 1976 Vittorio Bachelet viene eletto vicepresidente del Consiglio Superiore della Magistratura. Gli anni settanta si concludono tragicamente con l'assassinio di Aldo Moro (presidente della FUCI dal 1939 al 1942) e di Bachelet da parte delle Brigate Rosse.\nDal 1998 in poi.\nNel 1998 viene eletta la prima donna alla guida dell'Azione Cattolica: Paola Bignardi. Appoggiata dalla Conferenza Episcopale Italiana, ha guidato l'associazione in un forte processo di rinnovamento, conclusosi con l'aggiornamento dello Statuto avvenuto nel settembre del 2003. Le revisioni statutarie hanno suscitato un grande dibattito interno e alcuni ex-dirigenti nazionali e locali pubblicarono, all'apertura dei lavori dell'assemblea straordinaria dell'associazione, una lettera aperta in cui si esponevano alcuni dubbi su quale ruolo i laici e l'associazione avrebbero dovuto avere in futuro. Nonostante le accese discussioni, il nuovo Statuto associativo fu approvato dall'assemblea dei responsabili diocesani con oltre l'80% dei consensi. Durante la presidenza Bignardi gli iscritti all'associazione si stabilizzarono in 350.000.\nLa ratifica del nuovo Statuto dell'Associazione avviene lo stesso anno durante l'Assemblea generale della CEI (Assisi, 17-20 novembre). Il 13 e 14 marzo 2004 viene poi approvato dal Consiglio Nazionale il Regolamento Nazionale.\nL'anno seguente un altro episodio segn\u00f2 polemicamente la presidenza Bignardi. In occasione dell'incontro nazionale di Loreto (settembre 2004) a uno dei convegni organizzati dalla presidenza nazionale e dal Centro Sportivo Italiano fu invitato a parlare su una recente legge relativa agli oratori giovanili l'allora Vicepresidente del Consiglio dei ministri Gianfranco Fini. L'invito provoc\u00f2 la secca replica di alcuni ex-presidenti nazionali, dirigenti e dell'ex presidente della Repubblica (ed ex presidente diocesano di AC) Oscar Luigi Scalfaro.\nL'azione di rinnovamento guidata dalla Bignardi e culminata nell'approvazione del nuovo Progetto formativo dell'Associazione ha dato nuova vitalit\u00e0 e visibilit\u00e0 pubblica ed ecclesiale all'associazione, che ha portato nel 2006, sotto la presidenza di Luigi Alici, a un aumento delle adesioni, il primo dopo molti anni segnati da una generalizzata difficolt\u00e0 dell'associazionismo.\nNel 2008, in occasione del suo 140\u00ba anniversario, l'Azione Cattolica ha presentato il \"Manifesto al Paese\", un documento in cui sono affermati i valori non negoziabili dell'AC, che si fa sentinella di quell'ethos condiviso in cui afferma si possono riconoscere tutti gli italiani. Il \"Manifesto\" \u00e8 stato consegnato il 2 aprile 2008 al presidente della Repubblica Giorgio Napolitano nel corso di un'udienza concessa dal Capo dello Stato al presidente nazionale dell'associazione. Le celebrazioni per i 140 anni dell'associazione sono poi culminate, il 4 maggio seguente, in un incontro dell'associazione con papa Benedetto XVI in piazza San Pietro a Roma, al quale hanno partecipato 150.000 soci dell'Ac. Il 30 ottobre 2010 ha avuto luogo un incontro fra Benedetto XVI, i ragazzi dell'ACR e i giovanissimi dell'AC; \"C'\u00e8 di +\" \u00e8 stato il tema della giornata svoltasi a Roma dove si sono riuniti pi\u00f9 di 150.000 soci.\nIl 30 aprile 2017 i festeggiamenti per i 150 anni dell'associazione sono iniziati con un incontro con Papa Francesco in piazza San Pietro a Roma, al quale hanno partecipato 100.000 persone.\nIl 1 novembre 2019 (a Roma e in contemporanea in tutte le piazze d\u2019Italia) si sono festeggiati i cinquant\u2019anni dell\u2019Acr: un\u2019occasione privilegiata per \u201caccendere\u201d l\u2019attenzione su quell\u2019immensa ricchezza che la fede dei bambini e dei ragazzi rappresenta ora e su come un\u2019esperienza come l\u2019Acr valorizza e pu\u00f2 valorizzare questo patrimonio offrendo a ciascuno dei suoi piccoli soci uno spazio per la propria crescita. Il titolo dell'evento \u00e8 stato: \"Light UP -\" \"Ragazzi in sinodo.\"\nIl 25 Aprile 2021 ha preso avvio la XVII Assemblea Nazionale dell'Azione Cattolica con un anno di ritardo a causa della pandemia da Covid-19 e realizzata interamente online con pi\u00f9 di 700 delegati collegati da tutta Italia.\nOrdinamento associativo.\nL'Azione Cattolica Italiana, per corrispondere a specifiche esigenze formative e pastorali, propone itinerari differenziati secondo le et\u00e0 e le condizioni di vita. Riunisce, infatti, i bambini ed i ragazzi nell'Azione Cattolica dei Ragazzi, i Giovani in due Settori e gli Adulti.\nAzione Cattolica dei Ragazzi (ACR): \u00e8 un'articolazione dell'Azione Cattolica Italiana che traduce l'attenzione dell'Associazione verso i ragazzi dai 4 ai 14 anni, aiutandoli ad essere pieni protagonisti del loro cammino di fede. \u00c8 definita nell'articolo 16 dello statuto dell'Azione Cattolica Italiana. La proposta dell'ACR \u00e8 strutturata in gruppi che seguono itinerari e proposte diversificate secondo quattro archi di et\u00e0:\nSettore Giovani: coinvolge i ragazzi dai 15 ai 30 anni. La proposta formativa \u00e8 articolata secondo tre archi d'et\u00e0:\nIl settore giovani fa riferimento alla seguente struttura organizzativa:\nSettore Adulti: riunisce i soci sopra i 30 anni. \nResponsabili\nPersonalit\u00e0 legate all'associazione.\nElenco dei presidenti nazionali.\nGiunta centrale dal 1922\nPresidenza nazionale (dal nuovo statuto del 1969)"}
{"id": "39823", "revid": "125073903", "url": "https://it.wikipedia.org/wiki?curid=39823", "title": "Problemi di Hilbert", "text": "I problemi di Hilbert costituiscono una lista di 23 problemi matematici stilata da David Hilbert e presentata l'8 agosto 1900 nella sua conferenza del Congresso internazionale dei matematici svolta a Parigi.\nTutti i problemi allora presentati erano ancora irrisolti e molti di essi hanno avuto un notevole impatto sulla matematica del XX secolo. A questa conferenza, in realt\u00e0, Hilbert present\u00f2 10 dei problemi nella lista definitiva (1, 2, 6, 7, 8, 13, 16, 19, 21, e 22), mentre l'elenco completo fu pubblicato in seguito.\nIspirata all'iniziativa di Hilbert \u00e8 la proposta di fine XX secolo dell'Istituto matematico Clay di una lista dei cosiddetti 7 problemi per il millennio. L'ipotesi di Riemann \u00e8 l'unico problema presente in entrambe le liste.\nDescrizione.\nNella formulazione classica dei problemi data da David Hilbert, i problemi 3, 7, 10, 11, 14, 17, 18, 19 e 20 hanno una dimostrazione accettata con universale consenso.\nI problemi 1, 2, 5, 9, 13, 15, 21, 22, hanno una soluzione non accettata da tutti i matematici o hanno una soluzione che non tutti ritengono che risolva il problema (per esempio il problema 1).\nI problemi 8 (ipotesi di Riemann) e 12 sono irrisolti.\nI problemi 4, 6, 16, 23 sono troppo vaghi per avere una soluzione. Anche il \"ventiquattresimo problema\" poi non presentato da Hilbert cadrebbe in quest'ultima categoria.\nElenco dei 23 problemi.\nI 23 problemi di Hilbert sono:\nProblema 1.\nL'ipotesi del continuo afferma che non esiste nessun insieme infinito la cui cardinalit\u00e0 sia compresa strettamente tra quella dell'insieme dei numeri interi e quella dell'insieme dei numeri reali. Kurt G\u00f6del e Paul Cohen hanno dimostrato che l'ipotesi non pu\u00f2 essere n\u00e9 dimostrata, n\u00e9 confutata, dagli assiomi ZFC. Non esiste un consenso tra matematici se ci\u00f2 risolva o meno il problema.\nL'insieme dei numeri reali pu\u00f2 essere dotato della struttura di insieme ben ordinato? Questa domanda \u00e8 parzialmente irrisolta, in quanto \u00e8 correlata all'assioma della scelta di Zermelo-Fraenkel (o all'equivalente lemma di Zorn); nel 1963 si dimostr\u00f2 che l'assioma della scelta \u00e8 indipendente da tutti gli altri assiomi nella teoria degli insiemi, cosicch\u00e9 non \u00e8 possibile basarci su quest'ultimo per risolvere il problema del buon ordinamento dell'insieme dei numeri reali.\nProblema 2.\nLa risposta al problema 2 \u00e8 no, e non solo per l'aritmetica. Il Teorema di incompletezza di G\u00f6del stabilisce infatti che la coerenza di un sistema formale abbastanza potente da generare l'aritmetica non pu\u00f2 essere dimostrata all'interno del sistema stesso.\nProblema 3.\nDati due poliedri dello stesso volume, \u00e8 possibile tagliare entrambi nello stesso insieme di poliedri pi\u00f9 piccoli?\nMax Dehn ha dimostrato nel 1902, mediante lo sviluppo della teoria degli invarianti di Dehn, che questo non \u00e8 possibile in generale; analogo risultato \u00e8 stato raggiunto indipendentemente da W.F.Kagon nel 1903.\nProblema 4.\nUna formulazione equivalente \u00e8 la seguente: trovare tutte le geometrie (pi\u00f9 precisamente le metriche di queste) in cui la distanza pi\u00f9 breve tra due punti sia costituita da una linea retta. L'originale problema di Hilbert \u00e8 ritenuto troppo vago per ammettere una risposta definitiva. Tuttavia dall'originale \u00e8 possibile derivare la formulazione del seguente problema: trovare tutte le geometrie tali che, rispetto alla geometria euclidea, devono mantenere gli assiomi di incidenza e di ordine, devono mantenere (anche se in forma debole) quello di congruenza e devono omettere l'equivalente del postulato delle parallele. Questo problema \u00e8 stato risolto da Georg Hamel.\nProblema 5.\nUna formulazione equivalente \u00e8: possiamo evitare il requisito di differenziabilit\u00e0 per le funzioni che definiscono un gruppo continuo di trasformazioni? La risposta positiva \u00e8 stata trovata da John von Neumann nel 1930 per i gruppi bicompatti (con ampliamento nel 1952 ai gruppi localmente compatti da parte di Andrew M. Gleason); risolto in seguito anche per quelli abeliani, e con ampliamenti di Montgomery, Zipin e Yamabe nel 1952 e 1953.\nProblema 6.\nData la portata cos\u00ec generale, questo problema \u00e8 rimasto tuttora irrisolto. Una parziale assiomatizzazione riguarda i postulati della meccanica quantistica, che sarebbero \"completati\" da una teoria della gravitazione quantistica.\nProblema 7.\nLa risposta \u00e8 positiva nel caso speciale in cui \"b\" sia algebrico, come dimostrato nel 1934 da Aleksandr Gel'fond con il Teorema di Gel'fond. Comunque, nel caso generico, il problema rimane irrisolto.\nProblema 8.\nL'ipotesi di Riemann non \u00e8 stata finora n\u00e9 confutata n\u00e9 provata; un tentativo di dimostrazione tra i pi\u00f9 famosi, poi rivelatosi fallito, \u00e8 stato ad opera di Louis de Branges.\nProblema 9.\nIl problema venne risolto da Emil Artin nel 1927, con il Teorema di reciprocit\u00e0 di Artin.\nProblema 10.\nLa risposta negativa (ovvero l'impossibilit\u00e0 di trovare una soluzione generale) si deve ai lavori di Julia Robinson, Hilary Putnam e Martin Davis, e infine al Teorema di Matiyasevich, 1970.\nProblema 12.\nQuesta estensione \u00e8 stata realizzata mediante l'utilizzo delle funzioni olomorfe in pi\u00f9 variabili, che hanno propriet\u00e0 simili alla funzione esponenziale e alle funzioni modulari ellittiche.\nProblema 13.\nIl tredicesimo problema di Hilbert chiede se le equazioni di settimo grado possano essere risolte usando una composizione di addizione, sottrazione, moltiplicazione e divisione, oltre a un numero finito di funzioni algebriche di al pi\u00f9 due variabili.\nInizialmente la comunit\u00e0 matematica pens\u00f2 che il problema fosse stato risolto completamente dai matematici russi Vladimir Igorevi\u010d Arnol'd e Andrey Nikolaevich Kolmogorov nel 1957. Tuttavia, Kolmogorov e Arnold avevano risolto solo una variante del problema. La loro soluzione coinvolse quelle che i matematici chiamano funzioni continue, che sono funzioni senza discontinuit\u00e0 improvvise o cuspidi. Includono operazioni familiari come funzioni seno, coseno ed esponenziale, oltre a funzioni pi\u00f9 esotiche. Ma i ricercatori non sono d\u2019accordo sul fatto che Hilbert fosse interessato a questo tipo di approccio. Molti matematici credono che Hilbert intendesse funzioni algebriche, non funzioni continue. \nQuindi il problema, ad oggi, risulta solo parzialmente risolto.\nProblema 18.\nNel 1928 Karl Reinhardt trov\u00f2 un poliedro anisoedrale, ovvero in grado di tassellare lo spazio ma che non \u00e8 la regione fondamentale di alcuna azione del gruppo delle simmetrie sullo spazio tassellato.\nHilbert formul\u00f2 la domanda riferendosi allo spazio euclideo tridimensionale in quanto riteneva probabile non esistere una tale tassellatura per il piano, mentre in realt\u00e0 fu trovata nel 1935 da Heinrich Heesch.\nLa dimostrazione della congettura di Keplero \u00e8 stata effettuata da Thomas Hales nel 1998. Sebbene gi\u00e0 dopo la prima revisione la dimostrazione venne considerata corretta \"al 99%\", la dimostrazione formale \u00e8 stata terminata e verificata soltanto nel 2014.\nProblema 19.\nRisolto indipendentemente da John Nash e Ennio De Giorgi nel 1957.\nProblema 24.\nMentre Hilbert preparava la lista dei problemi, ne stil\u00f2 anche un altro che poi non fu incluso, riguardante criteri di semplicit\u00e0 e metodo generale. La scoperta dell'esistenza del problema 24 si deve a R\u00fcdiger Thiele."}
{"id": "39842", "revid": "1534511", "url": "https://it.wikipedia.org/wiki?curid=39842", "title": "Energia degli stati stazionari dell'atomo di idrogeno", "text": ""}
{"id": "39849", "revid": "339392", "url": "https://it.wikipedia.org/wiki?curid=39849", "title": "Forza elettromagnetica", "text": ""}
{"id": "39852", "revid": "1728", "url": "https://it.wikipedia.org/wiki?curid=39852", "title": "Fiorino olandese", "text": "Il fiorino olandese (Olandese: Nederlandse gulden) (NLG) \u00e8 la valuta che \u00e8 stata utilizzata nei Paesi Bassi dal XV secolo fino all'introduzione dell'euro. Sono ancora in uso due monete derivate del fiorino olandese: ad Aruba (il Fiorino arubano) e a Cura\u00e7ao e Sint Maarten (il Fiorino delle Antille olandesi). In Suriname invece il Fiorino surinamese (SRG) \u00e8 stato sostituito dal Dollaro surinamese (SRD) il 1\u00ba gennaio 2004.\nStoria.\nL'origine del fiorino olandese va fatta risalire al XIII secolo, quando la moneta d'oro battuta a Firenze era largamente utilizzata per gli scambi in Europa. Progressivamente, questa moneta venne adottata e sviluppata localmente, assumendo il nome di \"gulden\", vuol dire \"oro\".\nNel tempo, furono adottate altre monete derivate dal fiorino olandese. Una di queste \u00e8 stata il \"Rijksdaalder\", con un valore di 2,5 fiorini e con il nome derivato dal tallero d'argento tedesco.\nNel secondo dopoguerra, a causa di una crisi economica causata dai danni della seconda guerra mondiale che era appena finita, il fiorino si svalut\u00f2 del 30%. Questo problema in seguito si risolse grazie agli aiuti provenienti dal piano Marshall.\nIl 1\u00ba gennaio 1999 entr\u00f2 in vigore l'euro, il cui tasso di cambio irrevocabile con il fiorino era stato fissato il giorno precedente in 2,20371 fiorini olandesi per 1 euro. Da quel momento il fiorino rimase in vigore solo come \"espressione non decimale dell'euro\", anche se monete e banconote continuavano ad essere denominate in fiorini. Per tutte le forme di pagamento \"non-fisiche\" (trasferimenti elettronici, titoli, ecc.), invece, da quella data si adott\u00f2 solo l'euro.\nIl 1\u00ba gennaio 2002, con l'entrata in circolazione delle monete e banconote in euro, si apr\u00ec una fase di doppia circolazione, durata fino al 28 febbraio 2002.\nLe vecchie monete potevano essere cambiate fino al 1\u00ba gennaio 2007. Per le banconote \u00e8 ancora possibile farlo fino al 1\u00ba gennaio 2032."}
{"id": "39855", "revid": "1875018", "url": "https://it.wikipedia.org/wiki?curid=39855", "title": "Nan\u0161e", "text": "Nan\u0161e (in sumero \ud808\udc2d\ud808\udc0f, \"DNINA\", \"Nan\u0161e\") \u00e8, nella mitologia sumera, la dea della giustizia nonch\u00e9 protettrice della citt\u00e0 di Nina (l'attuale Surghul in Iraq) e di Lagash, figlia del dio Enki che organizz\u00f2 l'universo affidando alla figlia i pesci e la pesca.\nLa traduzione del \"nome\" significa \"interprete dei sogni\" ed era anche considerata la divinit\u00e0 in grado di conferire ai sacerdoti la capacit\u00e0 di predire il futuro dall'interpretazione dei sogni (oniromanzia).\n\u00c8 colei che ha giudicato l'uomo nel primo giorno dell'anno insieme a Nidaba e Haia, facendola arrabbiare per gli uomini imperfetti."}
{"id": "39857", "revid": "729019", "url": "https://it.wikipedia.org/wiki?curid=39857", "title": "SST Records", "text": "SST Records \u00e8 un'etichetta discografica indipendente fondata nel 1978 a Long Beach, in California, dal musicista Greg Ginn, chitarrista del gruppo hardcore punk americano dei Black Flag.\nStoria della SST.\nNasce come ditta operante nel campo dell'elettronica, specializzata nella produzione di componenti per le radio amatoriali, chiamata Solid State Tuners. Successivamente Ginn converte la ditta, che prender\u00e0 il nome di SST Records, cos\u00ec da essere in grado di pubblicare l'EP \"Nervous Breakdown\" dei Black Flag, il cui bassista Chuck Dukowski lavora a sua volta per l'etichetta.\nLa SST \u00e8 stata un punto di riferimento nella scena punk di Los Angeles negli anni 1980 e 1981, pubblicando diversi album dei Black Flag e di altri gruppi come Minutemen, Descendents, Stains e Saint Vitus, e da allora \u00e8 sempre rimasta un importante simbolo della cultura underground della citt\u00e0. Ben presto l'etichetta aumenta il suo giro d'azione pubblicando dischi di gruppi al di fuori dell'area della California del sud, tra cui band del calibro di Soundgarden, Meat Puppets, H\u00fcsker D\u00fc, Sonic Youth, Dinosaur Jr., Negativland. A partire dalla fine degli anni '80, la SST ha prodotto inoltre numerosi dischi di musica Jazz, trasferendo nel contempo la propria sede presso Taylor, in Texas, ove si trova tuttora. Recentemente, vi sono state fra la SST alcuni gruppi che hanno in passato lavorato per l'etichetta, tra cui i citati Sonic Youth e Dinosaur Jr., considerevoli frizioni relative allo sfruttamento dei diritti d'autore."}
{"id": "39860", "revid": "125750578", "url": "https://it.wikipedia.org/wiki?curid=39860", "title": "Papa Simmaco", "text": "Biografia.\nSecondo il \"Liber Pontificalis\", Simmaco nacque in Sardegna, in localit\u00e0 e data ignote, da un certo Fortunato. Fu battezzato a Roma, dove divenne diacono sotto papa Anastasio II.\nPapa e antipapa.\nIl 22 novembre 498, immediatamente dopo la morte del suo predecessore, presso la Basilica Laterana, Simmaco venne eletto papa dalla maggioranza del clero, che non aveva approvato l'atteggiamento morbido del predecessore papa Anastasio II nei confronti della Chiesa Orientale, e da una parte dei senatori di Roma. Ma pi\u00f9 tardi, nello stesso giorno, una fazione dissidente riunitasi presso la basilica di Santa Maria Maggiore elesse l'arciprete Lorenzo, elezione appoggiata dal partito bizantino e dai rimanenti senatori. Secondo Teodoro Lettore, la fazione laurenziana fu aiutata dal denaro elargito dal ricco senatore Festo, che sperava di influenzare Lorenzo in modo da fargli firmare l\"'Henotikon\", l'editto di fede dell'imperatore Zenone; al fianco di Simmaco si schier\u00f2 per\u00f2 l'influente senatore Anicio Probo Fausto.\nPer sanare il problema della doppia elezione, e per sedare i tafferugli che ne erano seguiti, entrambe le fazioni fecero appello al re goto Teodorico il Grande, che tuttavia non era cattolico ma ariano, affinch\u00e9 i due candidati fossero convocati a Ravenna e si attenessero alla sua decisione. Teodorico si pronunci\u00f2 in favore di Simmaco per il fatto che era stato scelto per primo e dalla maggioranza del clero. Su Simmaco \u00e8 stato avanzato il sospetto che abbia corrotto qualche funzionario di corte vicino a Teodorico, e d'altra parte sulla decisione di Teodorico pu\u00f2 aver pesato la posizione sfavorevole di Simmaco nei confronti di Costantinopoli ed il calcolo politico di poter usare il papa contro l'impero d'Oriente. Lorenzo comunque si sottomise alla decisione.\nDurante il sinodo tenutosi a Roma il 1\u00ba marzo 499, del quale si sono conservati gli atti, Simmaco, che ormai era universalmente riconosciuto quale capo della Chiesa, invest\u00ec Lorenzo della diocesi di Nocera in Campania. Il sinodo ordin\u00f2, inoltre, che qualsiasi appartenente al clero romano che cercava di accaparrare voti per un successore al papato durante la vita del papa, o che teneva consultazioni per quello scopo, avrebbe dovuto essere deposto. Stabil\u00ec anche che il Papa avrebbe avuto il diritto di designare il suo successore, e clero, senato e popolo erano tenuti ad accettarlo. In mancanza di una designazione, sarebbe stato eletto quello che avesse ottenuto la maggioranza dei voti espressi dal clero; in tal modo veniva affermato il principio della maggioranza (contrariamente all'unanimit\u00e0 in vigore fino ad allora), onde evitare dissidi e divisioni come quelli occorsi alla sua elezione, e quello dell'esclusione dell'elettorato laico. Ma senato e popolo difficilmente avrebbero accettato di essere privati della loro prerogativa di scegliersi il Papa, e infatti entrambe le decisioni vennero disapplicate. L'anno seguente, in occasione della sua visita a Roma, quando, bench\u00e9 di fede ariana, fu acclamato e ricevuto con tutti gli onori sia dal papa che dal popolo, Re Teodorico fu ringraziato per la sua decisione non di parte, ma soprattutto per le donazioni fatte alle chiese e per il restauro di antichi monumenti.\nIl \"Synodus Palmaris\".\nTuttavia, il partito bizantino, guidato dai due senatori Festo e Probino, rimase ostile a Simmaco e continuava a coltivare la speranza di rovesciare il papa e guadagnare la sede di Roma a Lorenzo. L'occasione si present\u00f2 l'anno seguente, il 501. Simmaco celebr\u00f2 la Pasqua il 25 marzo, secondo l'antica usanza romana, mentre i bizantini osservavano la festivit\u00e0 il 22 aprile, secondo il nuovo conteggio. La fazione di Lorenzo si appell\u00f2 a Teodorico contro Simmaco, aggiungendo altre accuse oltre a questa sulla celebrazione della Pasqua. Teodorico convoc\u00f2 Simmaco che part\u00ec per incontrarlo; a Rimini, per\u00f2, venne a conoscenza che le vere accuse erano ben altre (rapporti con donne e sperpero delle propriet\u00e0 della Chiesa) e, rifiutando di riconoscere il re quale suo giudice, torn\u00f2 a Roma.\nIl partito avversario si rinforz\u00f2 ed occup\u00f2 il Palazzo Laterano. Simmaco fu costretto a trasferirsi nei pressi della basilica di san Pietro in Vaticano, fuori dalle mura cittadine. I suoi oppositori invitarono il re a convocare un sinodo per indagare sulle accuse e a nominare un reggente per la sede di Roma. Simmaco acconsent\u00ec alla convocazione del sinodo, ma protest\u00f2 contro l'invio di un reggente, che Teodorico, tuttavia, scelse nella persona di Pietro, vescovo di \"Altinum\", ed invi\u00f2 a Roma per amministrare la Chiesa al posto del papa incriminato. Pietro giunse a Roma e, contravvenendo alle disposizioni del re, prese posizione in favore di Lorenzo e confisc\u00f2 le propriet\u00e0 pontificie.\nNel maggio 501 il sinodo si riun\u00ec nella basilica Giuliana (Basilica di Santa Maria in Trastevere). Il papa dichiar\u00f2 di fronte all'assemblea che si era presentato di sua spontanea volont\u00e0 e che era pronto a rispondere alle accuse di fronte al sinodo, a condizione che il reggente fosse rimosso e lui fosse ristabilito come amministratore dei beni della Chiesa confiscati. La maggior parte dei vescovi acconsent\u00ec a queste richieste, ma Teodorico rifiut\u00f2 e richiese, in primo luogo, un'indagine sulle accuse contro il papa. Una seconda sessione del sinodo, si riun\u00ec il 1\u00ba settembre nella basilica Sessoriana (Basilica di Santa Croce in Gerusalemme), dove fu letto, dalla minoranza, l'atto d'accusa redatto dalla fazione laurenziana. Simmaco volle comunque recarsi al sinodo per difendersi, ma lungo la strada fu attaccato dai suoi avversari. Si salv\u00f2 per miracolo e a stento riusc\u00ec a tornare a San Pietro; due presbiteri che erano con lui furono uccisi e altri feriti. I Goti inviati da Teodorico gli promisero una scorta, ma il papa ormai si rifiutava di comparire di fronte al sinodo, anche se fu invitato tre volte. Di conseguenza, i vescovi riuniti nella terza sessione, tenutasi intorno alla met\u00e0 di settembre, dichiararono che non potevano giudicare il papa, non solo perch\u00e9 era comparso solo due volte di fronte ai suoi giudici ma soprattutto perch\u00e9 non c'erano precedenti che un occupante della sede di Roma fosse stato giudicato da altri vescovi, che dunque non ne avevano l'autorit\u00e0. Pertanto, invitarono tutto il clero a sottomettersi al papa. Una quarta sessione, denominata \"Synodus Palmaris\", o dal luogo in cui si tenne (\"ad Palmata\", \"Palma\"), o perch\u00e9 era la sessione pi\u00f9 importante (\"palmaris\"), fu convocata per il 23 ottobre. In questa sessione si decise che, a causa dei motivi precedentemente addotti, la decisione doveva essere lasciata al giudizio di Dio; Simmaco doveva essere considerato innocente di tutti i crimini di cui era stato accusato e quindi pienamente investito del suo ufficio episcopale; l'intera propriet\u00e0 della Chiesa doveva essere trasferita a lui; chiunque fosse tornato alla sua obbedienza non sarebbe stato punito, ma chi avesse intrapreso le funzioni ecclesiastiche a Roma senza il permesso papale doveva essere considerato uno scismatico. La decisione fu sottoscritta da settantacinque vescovi, fra cui i vescovi di Milano e di Ravenna. Molti tornarono alle loro diocesi, ma la maggior parte di loro incontr\u00f2 i presbiteri romani in San Pietro per una quinta sessione del sinodo, presieduta da Simmaco stesso il 6 novembre. L'editto pubblicato dal prefetto Basilio (483), regolante la gestione dei possedimenti della Chiesa fu dichiarato non valido e Simmaco pubblic\u00f2 un nuovo editto sulla gestione di questa propriet\u00e0 e specialmente sulla sua vendita.\nIl ritiro di Lorenzo.\nTeodorico, non soddisfatto della decisione del sinodo, anche se la stragrande maggioranza dei vescovi italiani era dalla parte del legittimo papa, non fece nulla per rendere effettivo quanto deciso dal sinodo. Di conseguenza l'opposizione, che nel frattempo era diventata molto pi\u00f9 forte, richiam\u00f2 a Roma Lorenzo, che prese dimora nel Palazzo del Laterano, saldamente nelle mani dei suoi sostenitori. Simmaco rimase barricato in San Pietro per quattro anni, durante i quali entrambi i partiti continuarono una furiosa e violenta diatriba. Lorenzo fece anche aggiungere il suo ritratto alla serie dei papi nella Basilica di San Paolo fuori le mura.\nTuttavia, alcune personalit\u00e0 impiegarono la loro influenza in favore di Simmaco, come il vescovo Avito di Vienne che, dietro richiesta dei vescovi della Gallia, invi\u00f2 una lettera urgente al senato in nome del legittimo papa per il ripristino dell'unit\u00e0. Simmaco, gradualmente, riguadagn\u00f2 alla sua causa un certo numero di sostenitori di Lorenzo.\nL'evento pi\u00f9 fausto per la ricomposizione dello scisma fu, comunque, la mediazione del diacono Dioscuro di Alessandria, che fu incaricato da Simmaco di recarsi presso Teodorico e convincerlo a passare dalla sua parte. Poich\u00e9 il re aveva comunque interesse ad agire contro il partito di Lorenzo, che propendeva per Costantinopoli, l'ambasceria raggiunse i risultati sperati. Comand\u00f2 al senatore Festo, capo della fazione laurenziana, di restituire tutte le chiese romane a Simmaco e, poich\u00e9 Lorenzo aveva perduto molti sostenitori fra i senatori, l'ordine del re fu eseguito senza difficolt\u00e0. L'antipapa, obbligato a lasciare Roma, si ritir\u00f2 in un podere che apparteneva al suo protettore Festo. Ormai, a Roma, rimaneva solo un piccolo gruppo di sostenitori di Lorenzo che si opponeva a Simmaco, ma era insignificante e, successivamente, si riconcili\u00f2 con Ormisda, il successore di Simmaco.\nDurante lo scisma comparve un certo numero di scritti polemici quali il trattato \"Contra Synodum absolutionis incongruae\" della fazione di Lorenzo, a cui il diacono Ennodio rispose con il \"Libellus adversus eos qui contra Synodum scribere praseumpserunt\". Mentre l'autore della biografia di Simmaco riportata nel \"Liber Pontificalis\" \u00e8 molto favorevole al papa, l'autore di un'altra delle biografie papali sostiene la causa di Lorenzo. Durante la disputa i sostenitori di Simmaco elaborarono quattro scritti apocrifi denominati \"Falsi Simmachiani\"; i loro titoli erano: \"Gesta synodi Sinuessanae de Marcellino\"; \"Constitutum Silvestri\", \"Gesta Liberii\"; \"Gesta de purgatione Xysti et Polychronii accusatione\". Lo scopo di questi falsi era produrre precedenti che sostenessero Simmaco e, in particolare, la posizione che il vescovo romano non poteva essere giudicato da alcuna corte composta da altri vescovi.\nSimmaco e l'ortodossia.\nSimmaco difese zelantemente i sostenitori dell'ortodossia durante lo scisma di Acacio di Costantinopoli e difese, anche se senza successo, gli avversari dell\"'Henotikon\" con una lettera inviata all'imperatore Anastasio I Dicoro (491-518). In seguito, molti dei vescovi orientali perseguitati si rivolsero al papa al quale inviarono una confessione di fede. Subito dopo il 506, l'imperatore gli invi\u00f2 una lettera piena di invettive, alla quale il papa rispose fermamente, affermando con forza i diritti e la libert\u00e0 della Chiesa. In una lettera dell'8 ottobre 512, indirizzata ai vescovi illirici, il papa li ammon\u00ec di non rimanere in comunione con gli eretici.\nLa questione di Gallia.\nImmediatamente dopo l'inizio del suo pontificato Simmaco medi\u00f2 nella disputa fra gli arcivescovi di Arles e di Vienne sui confini dei loro rispettivi territori. Annull\u00f2 l'editto pubblicato da papa Anastasio I in favore dell'arcivescovo di Vienne e in seguito (6 novembre 513) conferm\u00f2 i privilegi di metropolita all'arcivescovo Cesario di Arles, come era stato disposto da papa Leone I. Inoltre, assegn\u00f2 a Cesario il privilegio dell'uso del pallio, il primo caso noto di una tale concessione della Chiesa di Roma ad un vescovo fuori dall'Italia. In una lettera dell'11 giugno 514, nomin\u00f2 Cesario rappresentante degli interessi della Chiesa in Gallia ed in Spagna, gli concesse di riunire sinodi dei vescovi in determinati casi, e di fornire lettere di raccomandazione al clero in viaggio per Roma. Le materie pi\u00f9 importanti, per\u00f2, dovevano essere discusse a Roma. Secondo il \"Liber Pontificalis\", il papa appront\u00f2 severe misure contro i manichei, ordinando di bruciarne i libri e di espellerli da Roma.\nSimmaco e la citt\u00e0 di Roma.\nEresse, restaur\u00f2 e adorn\u00f2 varie chiese. Cos\u00ec costru\u00ec una chiesa dedicata a Sant'Andrea vicino a quella di San Pietro, una basilica dedicata a Sant'Agnese sulla via Nomentana e la chiesa di San Pancrazio sul Gianicolo, adorn\u00f2 la chiesa di San Pietro, ricostru\u00ec completamente la basilica dei Santi Silvestro e Martino ai Monti e apport\u00f2 migliorie alle catacombe sulla via Salaria. Costru\u00ec degli asili per i poveri vicino alle tre basiliche di San Pietro, di San Paolo e di San Lorenzo fuori le mura e fece edificare quegli edifici residenziali nei pressi della basilica di San Pietro che costituirono il nucleo dei futuri palazzi Vaticani.\nIl papa e le sofferenze.\nSimmaco stanzi\u00f2 anche grandi somme per il supporto dei vescovi cattolici d'Africa perseguitati dai Vandali ariani e aiut\u00f2 gli abitanti delle province dell'Italia settentrionale che avevano sofferto fortemente per le invasioni barbariche.\nMor\u00ec il 19 luglio del 514 e fu sepolto nel portico dell'antica basilica di San Pietro. La sua tomba \u00e8 andata perduta.\nCulto.\nLa memoria liturgica di san Simmaco ricorre il 19 luglio.\nDal Martirologio Romano (ed 2004):"}
{"id": "39862", "revid": "1719883", "url": "https://it.wikipedia.org/wiki?curid=39862", "title": "Coboldo", "text": "Nel folclore tedesco, il coboldo \u00e8 un folletto poco socievole. La parola deriva dal tedesco \"kobalt\" o \"kobold\" per assonanza. Nelle traduzioni, spesso il termine coboldo viene tradotto (o viene usato per tradurre) nomi di altre creature grossomodo equivalenti tratti da altre tradizioni folkloristiche, per esempio elfo, goblin o leprechaun.\nLa versione pi\u00f9 comune del coboldo, nota in tedesco come \"Heinzelm\u00e4nnchen\", appare tra l'altro nelle fiabe dei fratelli Grimm. Si tratta di una sorta di elfo domestico che si occupa delle faccende di casa ma spesso in modo dispettoso. Un esempio particolare di questo genere di coboldo \u00e8 un personaggio noto con il nome di Hinzelmann, e che costituisce la versione tedesca dell'anglosassone Robin Goodfellow.\nUn altro tipo di coboldo, pi\u00f9 simile agli gnomi, infesta le miniere e altri luoghi sotterranei, spesso ostacolando il lavoro dei minatori. \u00c8 dal riferimento a questo mito che prende nome il cobalto, un metallo noto per essere velenoso e per inquinare altri elementi (vedi nichel).\nOrigini.\nNel romanzo \"American Gods\" l'autore Neil Gaiman fa risalire il mito del coboldo ad una presunta tradizione tribale germanica, di natura propiziatoria, che consisteva nel tenere un bambino appena nato in un nascondiglio sotterraneo per cinque anni. Nella notte del suo quinto compleanno, il bambino veniva portato in superficie e trafitto con due lame (una di bronzo e una d'acciaio). Il corpo veniva bruciato, e dai resti si ricavava un feticcio. I coboldi nascono dai resti di questa vittima sacrificale; la loro malvagit\u00e0 \u00e8 legata quindi al risentimento per le crudelt\u00e0 subite.\nI coboldi nel fantasy.\nI coboldi appaiono in numerose ambientazioni fantasy. Nel gioco di ruolo \"Dungeons &amp; Dragons\", per esempio, i coboldi sono aggressivi, xenofobi e codardi, e sono raffigurati come piccoli umanoidi che accomunano tratti rettiloidi e canini. Spesso appaiono come servi dei draghi. Nel gioco di carte collezionabili \"\" i coboldi sono piccole creature rosse dal costo esiguo (variante per lo pi\u00f9 fra lo 0 e l'1). In molti videogiochi appaiono come creature simili a cani, ratti o lucertole antropomorfi, aggressivi e armati di armi semplici come mazze o spade; fra gli esempi in questo senso si possono citare \"Dark Age of Camelot\", \"World of Warcraft\", \"Xenosaga\", \"Xenogears\", \"Suikoden\" e \"Lufia\". Nel gioco di ruolo on-line \"Vindictus\" i Kobod vivono tra i ghiacci, la quasi totalit\u00e0 di essi sono di piccole dimensioni, usano armi come fionde ed asce primitive (fatte da una pietra legata ad un bastone), indossano abiti stracciati e si accampano in tende fatte di pelli e legno. Un coboldo di nome Hinzelmann appare nel romanzo \"American Gods\" di Neil Gaiman come \"guardiano\" della cittadina di Lakeside. Nei videogiochi fantasy della serie Fable dei Coboldi sotto il nome di Hobbes, infestano le miniere e sono schiavi delle ninfe a cui portano bambini per dei sacrifici dai quali si creano altri Hobbes. \nVengono citati anche in \"Il cavaliere dei draghi\" e \"Veleno d'inchiostro\" di Cornelia Funke.\nNella saga fantasy di Harry Potter, gli elfi domestici obbediscono agli ordini dei maghi, nonostante, se non sono trattati bene, possono, limitati dagli incantesimi imposti sulla loro razza, tradire il loro padrone (come Kreacher).\nNel ciclo di Landover, saga letteraria di Terry Brooks, i Coboldi appaiono come creature capaci di viaggiare fra diversi mondi; in questo caso sono al servizio del nuovo Re di Landover, l\u2019ex avvocato Ben Holiday, dal quale saranno protetti e coinvolti assieme ai fidati Questor Thews e Abernathy nelle numerose missioni di salvataggio presenti nella saga. Descritte come creature dal non bell\u2019aspetto, si dimostrano di fondamentale utilit\u00e0 per il neo sovrano.\nI Coboldi nella cultura di massa.\nI Coboldi, insieme ad altre figure mitologiche come gli elfi e i gobelini, sono state portate all'attenzione del pubblico grazie al chitarrista e conduttore televisivo Richard Benson, il quale durante numerose puntate del suo programma televisivo e nel suo singolo estratto dall'album \"L'inferno dei vivi\", \"I Nani\", cita frequentemente tali creature."}
{"id": "39863", "revid": "34119", "url": "https://it.wikipedia.org/wiki?curid=39863", "title": "Sst", "text": ""}
{"id": "39866", "revid": "125400243", "url": "https://it.wikipedia.org/wiki?curid=39866", "title": "Papa Ormisda", "text": "Biografia.\nQuesto abile e sagace pontefice proveniva da una benestante ed onorata famiglia di \"Frusino\" (Frosinone), nel Lazio, sebbene suo padre Giusto fosse originario di Venafro. Prima di ricevere gli ordini era stato sposato, e suo figlio divenne papa col nome di Silverio (536-537). Durante il pontificato di papa Simmaco, Ormisda rivestiva il ruolo di diacono e durante lo scisma laurenziano fu uno dei pi\u00f9 preminenti membri del clero fedele a Simmaco. Nel sinodo tenutosi a San Pietro nel 502, rivest\u00ec il ruolo di \"notaro\". In quell'occasione Ennodio di Pavia gli predisse che sarebbe diventato Papa.\nElevazione alla sede di Roma.\nIl 20 luglio 514, giorno successivo ai funerali di Simmaco, Ormisda fu consacrato all'unanimit\u00e0 vescovo di Roma, senza dunque incontrare alcuna resistenza, e una delle prime preoccupazioni del nuovo Papa fu di rimuovere le ultime vestigia dello scisma laurenziano, che tanti problemi aveva creato al suo predecessore, riaccogliendo nella Chiesa coloro che non si erano ancora riconciliati.\nLo scisma acaciano.\nFin dall'inizio del pontificato, gli affari della chiesa orientale ebbero un posto speciale tra le sue preoccupazioni. A Costantinopoli, lo scisma acaciano, che era sorto dopo la pubblicazione dell'\"Henoticon\" da parte dell'imperatore Zenone e che aveva causato la separazione delle chiese orientali ed occidentali, era ancora in corso. L'imperatore Anastasio (491-518), successore di Zenone, continu\u00f2 a mantenere in vigore il documento e si mostrava sempre pi\u00f9 propenso verso le posizioni dei monofisiti, perseguitando i vescovi che rifiutavano di rinnegare il Concilio di Calcedonia: i patriarchi Macedonio di Costantinopoli, Elia di Gerusalemme e Flaviano di Antiochia furono addirittura cacciati dalle loro sedi.\nApprofittando del malcontento sorto contro le tendenze monofisite di Anastasio, Vitaliano di Moesia, un comandante dell'esercito, si pose a capo di una rivolta che mischiava motivazioni sociali, religiose e politiche. Chiedeva infatti che gli fosse restituito l'incarico di distribuire il grano alla truppa, che fosse riconosciuto il Concilio di Calcedonia e che fosse ristabilita l'unit\u00e0 con Roma. Si guadagn\u00f2 numerosi seguaci e alla testa di un grosso esercito comparve di fronte a Costantinopoli, sconfiggendo Ippazio, nipote dell'imperatore; Anastasio fu costretto a negoziare. Una delle condizioni poste da Vitaliano era che l'imperatore avrebbe dovuto assicurare la convocazione di un sinodo ad Eraclea in Tracia, invitarvi il papa e sottoporsi al suo arbitrato per la disputa sulla sede di Costantinopoli e sulle altre diocesi dalle quali erano stati cacciati i vescovi, in modo da ristabilire l'unit\u00e0 della Chiesa.\nIl 28 dicembre 514, Anastasio scrisse ad Ormisda per invitarlo al sinodo che si sarebbe tenuto il 1\u00ba luglio successivo. La lettera, presentata a Vitaliano, fu recapitata a Roma da un suo emissario e dal legato imperiale.\nMa il 12 gennaio Anastasio invi\u00f2 al papa una seconda e meno cortese missiva, con la quale richiedeva soltanto i buoni uffici del pontefice nella disputa. L'imperatore desiderava in tal modo prolungare le trattative, poich\u00e9 non era affatto disposto a mantenere le promesse che aveva fatto a Vitaliano. Per una serie di casi fortuiti o voluti, la lettera del 12 gennaio giunse a Roma molto prima di quella del 28 dicembre, tanto che il 4 aprile Ormisda rispose esprimendo la sua gioia nella prospettiva della pace, ma allo stesso tempo difendendo la memoria e l'operato dei suoi predecessori. \nI latori della lettera imperiale del 28 dicembre giunsero a Roma solo il 14 maggio seguente. Il papa port\u00f2 avanti le trattative in maniera guardinga; convoc\u00f2 un sinodo a Roma e, l'8 luglio, scrisse una lettera all'imperatore in cui annunciava la partenza di un'ambasciata per Costantinopoli. Nel frattempo, i duecento vescovi che si erano riuniti il 1\u00ba luglio ad Eraclea, si erano anche separati senza aver raggiunto alcun accordo.\nL'ambasciata del papa presso la corte imperiale era formata dai vescovi Ennodio di Pavia e Fortunato di Catania, dal presbitero Venanzio, dal diacono Vitale e dal notaro Ilario. La lettera di Ormisda all'imperatore, datata 1\u00ba agosto 515, \u00e8 giunta fino a noi; cos\u00ec come le minute istruzioni impartite ai legati riguardo alla posizione che avrebbero dovuto difendere. In particolare, se l'imperatore avesse acconsentito alle proposte presentategli, il papa era pronto, se necessario, a comparire di persona ad un concilio. Ormisda, inoltre, invi\u00f2 la formula di una confessione di fede (\"regula fidei\") da far sottoscrivere ai vescovi orientali. L'ambasciata non consegu\u00ec alcun risultato e Anastasio, senza interrompere le trattative, consegn\u00f2 ai legati una risposta evasiva per Ormisda. Tuttavia, un certo numero di vescovi di Scizia, Illiria e Dardania era tornato in comunione con Roma, e molti di loro avevano anche conferito con i legati papali a Costantinopoli sulla questione della riunione delle chiese. Convinti della necessit\u00e0 di un passo distensivo, pronunciarono la condanna nei confronti di Acacio e sottoscrissero la \"regula fidei\" di Ormisda, cos\u00ec come anche i vescovi della provincia di Epiro, convinti dal suddiacono romano Pullio. Questa confessione di fede, che il papa invi\u00f2 a Costantinopoli affinch\u00e9 fosse sottoscritta da tutti i vescovi che erano in comunione con la chiesa di Roma, \u00e8 conosciuta come \"formula Hormisdae\". Ad essa il Concilio Vaticano I si \u00e8 ripetutamente riferito.\nSignificativo l'\"incipit\":\nPoi prosegue con la condanna di Nestorio e degli altri eretici, compreso Acacio.\nL'imperatore, dopo aver soffocato una nuova sommossa guidata da Vitaliano, invi\u00f2 a sua volta a Roma un'ambasciata composta da due alti funzionari civili, che recavano due lettere: la prima, datata 16 luglio 516, indirizzata al papa, e l'altra, del 28 luglio, indirizzata al Senato romano; lo scopo di quest'ultima era di incitare i senatori a ribellarsi contro Ormisda, ma il senato, cos\u00ec come re Teodorico, rimase fedele al papa. \nUna seconda ambasciata papale, composta da Ennodio di Pavia e da Peregrino, vescovo di Miseno non ebbe miglior successo della precedente. Anastasio tent\u00f2 persino di corrompere i legati, ma inutilmente. Costoro infatti cercarono di far circolare segretamente la lettera del papa che esortava il popolo a riunirsi alla chiesa romana. Quando l'imperatore ne venne a conoscenza, fece portare i legati fuori dalla citt\u00e0 attraverso una porta secondaria e li fece imbarcare per l'Italia. Quindi Anastasio, che al momento non aveva pi\u00f9 nulla da temere da Vitaliano, l'11 luglio 517, scrisse di nuovo a Ormisda, comunicando l'intenzione d'interrompere le trattative, e continu\u00f2 a perseguitare i fautori dell'unione con Roma.\nIl 9 luglio 518 Anastasio mor\u00ec improvvisamente. Poco prima era morto anche Timoteo, il Patriarca eretico di Costantinopoli. Il nuovo imperatore Giustino I (518-527) era un cristiano ortodosso.\nIl popolo di Costantinopoli chiese al nuovo Patriarca Giovanni di condannare come eretici i monofisiti, riconoscere la Definizione di Calcedonia e tornare in comunione con la chiesa di Roma. Un sinodo tenuto a Costantinopoli concord\u00f2 con queste richieste, e l'imperatore invi\u00f2 un legato a Roma per stabilire con il papa le modalit\u00e0 per rientrare in comunione. Ormisda invi\u00f2 i vescovi Germano di Capua e Giovanni, il presbitero Blando, i diaconi Felice e Dioscoro, e il notaro Pietro: essi avevano le stesse istruzioni e la stessa confessione di fede che era stata affidata ai legati del 515. L'ambasciata fu ricevuta a Costantinopoli con grandi onori, e tutte le richieste del pontefice furono accolte: il nome di Acacio, come quelli degli imperatori Anastasio e Zenone, furono eliminati dai sacri dittici e il Patriarca Giovanni accett\u00f2 la formula di Ormisda. Il 28 marzo 519, Gioved\u00ec santo, nella cattedrale di Costantinopoli e alla presenza di una grande folla, fu festeggiata solennemente la riunione della chiesa greca con quella di Roma. La maggior parte dei vescovi orientali e greci accett\u00f2 e sottoscrisse la formula di Ormisda. Ad Antiochia di Siria fu scelto un patriarca ortodosso per sostituire l'eretico Severo.\nLa controversia teopaschita.\nRistabilita faticosamente la pace, scoppi\u00f2 una nuova questione intorno alla formula: \"Uno della Trinit\u00e0 fu crocifisso\", che venne enunciata nel 519, a Costantinopoli, da Giovanni Massenzio e da numerosi monaci scizi sostenuti da Giustiniano, il futuro imperatore (controversia teopaschita). Il patriarca ed i legati pontifici si opposero alla richiesta di far comprendere questa formula nei dogmi della chiesa. I monaci, allora, si appellarono ai vescovi africani. Nel 521 Ormisda dichiar\u00f2 che la formula in questione, anche se non falsa, era pericolosa perch\u00e9 si prestava ad interpretazioni eretiche, e che il Concilio di Calcedonia non aveva bisogno di emendamenti. Ormisda cerc\u00f2 di minimizzare il problema, ma di fronte all'insistenza dei monaci nel 521 fu costretto a contrastare apertamente la formula proposta, opponendole la formula: \"Una delle tre Divine Persone ha patito secondo la carne.\"\nNello stesso periodo il vescovo africano Possessore, su istigazione di alcuni monaci africani, si appell\u00f2 al papa per conoscere l'atteggiamento della chiesa nei confronti del vescovo Fausto di Riez (Provenza), i cui scritti erano caratterizzati da visioni semipelagiane. Nella sua risposta Ormisda rimprover\u00f2 severamente lo spirito fazioso di questi monaci e non proib\u00ec la lettura delle opere di Fausto. Decise semplicemente che ci\u00f2 che c'era di buono dovesse essere conservato e ci\u00f2 che era contrario alla dottrina della chiesa dovesse essere rifiutato.\nLe altre questioni.\nOrmisda incaric\u00f2 Dionigi il Piccolo di tradurre in lingua latina i canoni della chiesa orientale e pubblic\u00f2 una nuova edizione del \"Decretum de recipiendis Libris\" di papa Gelasio I. Invi\u00f2 lettere a vari vescovi di Spagna e di Gallia su questioni ecclesiastiche e sulla gestione della chiesa.\nI suoi rapporti con re Teodorico furono amichevoli, e il \"Liber Pontificalis\" enumerava gli importanti doni fatti sia da questo re sia dall'imperatore Giustino a San Pietro.\nPoco prima della sua morte il papa ricevette la notizia che Trasamondo il re vandalo dell'Africa del Nord era morto (523) e che le persecuzioni dei cattolici in quella regione erano cessate. \nOrmisda fu sepolto sotto il pavimento dell'atrio di San Pietro. Nonostante la tomba sia andata perduta, il testo del suo epitaffio \u00e8 giunto fino a noi.\nCulto.\nOrmisda \u00e8 il santo patrono dei palafrenieri e degli stallieri. Insieme a san Silverio papa, che era suo figlio, \u00e8 patrono di Frosinone, dove sono celebrati insieme il 20 giugno.\nLa sua memoria liturgica ricorre il 6 agosto, giorno della sua morte.\nDal Martirologio Romano:\nCuriosit\u00e0.\nIl 20 luglio 2014 \u00e8 stato emesso un francobollo commemorativo da Poste Italiane riguardante il 1500\u00ba anniversario della sua elezione al soglio di Pietro."}
{"id": "39867", "revid": "125626078", "url": "https://it.wikipedia.org/wiki?curid=39867", "title": "Papa Giovanni I", "text": "Biografia.\nToscano di nascita, secondo alcune fonti era di Siena, secondo altre, invece, era nato nel castello di Serena, presso Chiusdino (SI), era figlio di un certo Costanzo.\nAltre fonti, come il protoplaste Mariana della compagnia di Ges\u00f9, nell'Historie di Spagna, accreditano Giovanni I, citato dal Taglieschi nei suoi \"Annali della terra d'Anghiari, come nativo di \"Anglario\", odierna Anghiari (Ar).\nL'elevazione al papato.\nGi\u00e0 molto anziano e fragile, fu elevato alla dignit\u00e0 di vescovo di Roma 7 giorni dopo la morte di papa Ormisda, il 13 agosto 523. Poich\u00e9 il suo \"Bullarium\" contiene solamente due lettere indirizzate rispettivamente ad un certo arcivescovo Zaccaria e ai vescovi d'Italia e poich\u00e9, molto probabilmente, entrambe sono apocrife, non sappiamo nulla del suo modo di amministrare. Le uniche informazioni di cui siamo in possesso, anche se molto vaghe, riguardano un suo viaggio a Costantinopoli, un viaggio che sembra avere avuto risultati di grande importanza storica e che fu la causa della sua morte.\nLa questione ariana.\nNel 523, l'imperatore bizantino Giustino I, nel suo zelo per l'ortodossia cristiana, aveva promulgato un severo editto contro gli ariani d'oriente, costringendoli, fra l'altro, all'abiura e a restituire ai cattolici le chiese che avevano occupato. Teodorico, re degli Ostrogoti e d'Italia, difensore convinto dell'arianesimo, si risent\u00ec per queste misure dirette contro i suoi correligionari, ed era tanto pi\u00f9 irritato in quanto ben cosciente di aver posto in atto una politica di assoluta tolleranza nei confronti dei cattolici. Diffidava inoltre la politica di avvicinamento avviata dalla Sede Apostolica verso quella di Costantinopoli, .\nI sospetti in tal senso non erano del tutto infondati. Fino al 493 infatti, quando Teodorico esautor\u00f2 e uccise Odoacre, il governo delle province italiane era di fatto tenuto dai vescovi. Assunto il potere, il re goto esautor\u00f2 le autorit\u00e0 ecclesiastiche dal governo del territorio, e le sostitu\u00ec con un corpo di funzionari civili e militari; l'arbitro della situazione italiana non era dunque pi\u00f9 il papa per il tramite dei vescovi, ma il re per mezzo dei suoi conti. \u00c8 vero che, sebbene ariano, Teodorico aveva concesso ai cattolici la pi\u00f9 ampia libert\u00e0 di culto, ma \u00e8 anche vero che esoner\u00f2 i membri del clero da tutti i ruoli incompatibili con il loro ministero, tassandoli e privandoli di molte immunit\u00e0 di cui avevano fino ad allora goduto. La Chiesa non poteva gradire questo trattamento.\nPer fare pressione sull'imperatore e costringerlo a moderare la sua politica di repressione nei confronti degli ariani, agli inizi del 525 Teodorico gli invi\u00f2 un'ambasciata composta da ecclesiastici e senatori romani: Ecclesio, vescovo di Ravenna, Eusebio, vescovo di Fano, Sabino, vescovo di Capua, i senatori Teodoro, Import\u00f9no e Ag\u00e0pito, e il patrizio Ag\u00e0pito Conti. Infine Teoderico costrinse Papa Giovanni, sotto la minaccia di una rappresaglia nei confronti dei cattolici d'occidente, ad assumersi la responsabilit\u00e0 dell'ambasciata. Teodorico impose al pontefice di insistere affinch\u00e9 l'imperatore ritirasse l'Editto del 523 e (secondo l'Anonimo Valesiano) di esortarlo a far ritornare all'arianesimo gli ariani convertiti al cattolicesimo.\nSono state formulate molte ipotesi sul ruolo svolto da Giovanni I in questa vicenda. Le fonti di cui disponiamo per studiare l'evento non sono molto esplicite e possono essere ridotte a quattro: l'Anonimo Valesiano; il \"Liber Pontificalis\"; l'opera di Gregorio di Tours \"Liber in gloria martyrum\"; ed il \"Liber Pontificalis Ecclesiae Ravennatis\" di Andrea Agnello. Ad ogni modo, il papa poteva solo usare le arti della diplomazia verso Giustino di Bisanzio. Se fosse entrato nel merito della controversia teologica, infatti, non avrebbe potuto che condannare le tesi ariane, secondo le quali \"ci fu un tempo in cui il Figlio non c'era\"; e soprattutto non poteva certamente condividere la richiesta di Teodorico relativa al ritorno all'arianesimo dei convertiti. Che quest'analisi della situazione fosse corretta \u00e8 evidenziato dal trattamento che fu concesso al papa quando giunse in Oriente: un ricevimento che certamente non sarebbe stato cos\u00ec sontuoso se gli ambasciatori romani si fossero opposti alla lotta intrapresa dall'imperatore contro gli ariani. Per poter vedere Giovanni I, gli abitanti di Costantinopoli si radunarono sulle strade in gran massa. Giustino, per omaggiarlo, quando lo incontr\u00f2 si prostr\u00f2, e, poco tempo dopo, si fece incoronare dal papa. Tutti i patriarchi orientali fecero a gara nel manifestare la loro comunione nella fede col pontefice; solamente Timoteo IV di Alessandria, che gi\u00e0 si era mostrato ostile al Concilio di Calcedonia, si tenne a distanza. Infine, il papa, esercitando il suo diritto di precedenza su Epifanio, Patriarca di Costantinopoli, offici\u00f2 solennemente nella Basilica di Santa Sofia la Messa pasquale seguendo il Rito latino (19 aprile 526). Subito dopo fece ritorno a Roma.\nSe l'accoglienza di Giovanni I da parte dell'imperatore, del clero, e dei fedeli d'oriente prova come il suo ruolo di pastore supremo della Chiesa fosse pienamente riconosciuto, il sentimento fortemente contrariato che mostr\u00f2 Teodorico al ritorno del papa \u00e8 una prova altrettanto evidente del fatto che il re ostrogoto considerasse il pontefice un avversario, se non un nemico. Il monarca, infuriato nel vedere la fazione nazionalista che riprendeva vigore in Italia, si era appena macchiato le mani del sangue di Boezio, il grande filosofo, e di Simmaco suo suocero, due tra i personaggi pi\u00f9 in vista del senato. Il re era inoltre esacerbato nei confronti del papa, la cui ambasciata aveva ottenuto un esito molto diverso da ci\u00f2 che egli desiderava, e che sospettava favorisse i difensori dell'antica libert\u00e0 di Roma.\nInfatti, non appena Giovanni, di ritorno dall'oriente, sbarc\u00f2 in Italia, Teodorico lo fece arrestare ed incarcerare a Ravenna. Fiaccato dalle fatiche del viaggio, e sottoposto a severe privazioni, il papa mor\u00ec poco tempo dopo in prigione. Secondo la tradizione mor\u00ec il 18 maggio del 526. Il suo corpo 4 anni dopo fu traslato a Roma e sepolto sotto il pavimento della Basilica di San Pietro. Nel suo epitaffio non ci sono allusioni al suo ruolo storico.\nCulto.\nLa Chiesa latina lo annovera fra i suoi martiri e lo commemora il 18 maggio; il Martirologio Romano precedente all'edizione del 2001 ricordava la traslazione del suo corpo al 27 maggio. Viene venerato sia a Ravenna che in Toscana.\nNell'iconografia, Giovanni I viene raffigurato come un uomo che guarda dalle sbarre di una prigione, o imprigionato con un diacono e un suddiacono.\nDal Martirologio Romano:\nNon \u00e8 certo se la \"chiesa di San Giovanni\" un tempo esistente a Chiusdino, da taluni storici ritenuto suo paese natale, e distrutta durante la Guerra di Siena, nel 1555, fosse dedicata a lui piuttosto che a Giovanni Battista."}
{"id": "39868", "revid": "125296856", "url": "https://it.wikipedia.org/wiki?curid=39868", "title": "Targhe d'immatricolazione dell'Albania", "text": "Le targhe d'immatricolazione dell'Albania, in metallo, sono emesse dalle direzioni dei trasporti di ciascuna prefettura per identificare i veicoli immatricolati nel Paese balcanico.\nSistema attuale.\nA partire dal 16 febbraio 2011 vengono utilizzati il formato europeo (vedi \"infra\") ed un sistema di tipo alfanumerico con schema codice_1, del tutto simile a quello usato per le targhe italiane dal 28 febbraio 1994, per gli autoveicoli, e codice_2 per i motoveicoli. &lt;br&gt;Una banda blu a sinistra contiene un'aquila di colore bianco e la sigla automobilistica internazionale AL, anch'essa in caratteri bianchi. Al centro della targa due lettere che avanzano in ordine alfabetico a partire da \"AA\" precedono un ologramma di sicurezza, tre cifre progressive da 000 a 999 e due lettere. \u00c8 previsto l'uso di tutte e 26 le lettere dell'alfabeto latino e, per distinguere la lettera \"O\" dalla cifra \"0\", quest'ultima viene rappresentata con una piccola interruzione diagonale sul lato superiore destro, analogamente a quanto in uso per le targhe d'immatricolazione tedesche. Nella parte destra \u00e8 presente un'altra banda blu che riporta opzionalmente le ultime due cifre dell'anno di immatricolazione del veicolo all'interno di un piccolo cerchio sul lato inferiore della fascia.&lt;br&gt;Nelle targhe su due linee sono posizionate in alto la banda blu con la sigla internazionale AL e le prime due lettere, in basso le tre cifre e le altre due lettere. &lt;br&gt;La numerazione viene assegnata a livello centrale e in modo univoco sul territorio nazionale, non fornisce quindi alcuna indicazione sulla provenienza. \nFormati e dimensioni.\nI formati in uso sono i seguenti:\nSigle speciali in uso.\nCodici numerici nelle targhe diplomatiche e Paesi od organizzazioni corrispondenti.\nNelle targhe dei veicoli intestati a diplomatici, le prime due cifre dopo le sigle \"CD\" o \"TR\" (vd. sopra) identificano il Paese della rappresentanza o l'organizzazione internazionale secondo lo schema della tabella seguente.\nSistema terminato nel 2011.\nNel sistema precedente, cio\u00e8 fino al 16 febbraio 2011, le targhe automobilistiche erano caratterizzate da uno schema di assegnazione dei numeri su base distrettuale. A partire dal 1995 ogni targa ordinaria presentava una fascia rossa verticale a sinistra con all'interno un'aquila nera bicipite e, sotto di essa, la sigla internazionale AL di colore bianco. Seguivano due lettere, che indicavano il distretto (\"Rreth\") o in soli tre casi il rispettivo comune capoluogo, quattro cifre e un'altra lettera (la \"O\" e la \"Q\", facilmente confondibili, non erano usate). Nelle targhe posteriori su doppia linea la serie numerica occupava la riga inferiore. Tra il 1995 e il 2002 i caratteri utilizzati erano quelli del font DIN. &lt;br&gt;Nelle targhe dei motocicli la sigla indicante la provenienza, la banda rossa ed una lettera progressiva che iniziava da \"A\" erano posizionate sulla riga superiore, mentre tre cifre occupavano quella inferiore. Nelle targhe dei ciclomotori mancava la fascia rossa; tre cifre e una lettera, variamente disposte in basso, erano sormontate dalla sigla distrettuale. &lt;br&gt;Le macchine agricole, i veicoli commerciali e gli automezzi dei servizi pubblici (autobus) avevano cifre e lettere nere su fondo giallo come i veicoli governativi, i quali per\u00f2 si contraddistinguevano per la lettera Z dopo le cifre. &lt;br&gt;Le targhe dei taxi presentavano i caratteri rossi in campo giallo, tre cifre invece di quattro e la scritta a destra \"TA/XI\" su due righe allineate e di dimensioni ridotte; quelle dei camper erano invece rosse con lettere e numeri bianchi. &lt;br&gt;Fin dal 1993 alle targhe d'immatricolazione provvisorie erano assegnati due codici: A (con combinazione codice_3) per periodi lunghi e P, seguito generalmente da un numero di tre cifre e dalla sigla distrettuale (per es.: codice_4), per periodi brevi. &lt;br&gt;A partire dal 2005 le targhe temporanee per lunghi periodi differivano da quelle normali solamente per il fondo celeste; erano composte dalle due lettere identificative del distretto, un numero di tre cifre e altre due lettere, l'ultima delle quali era una \"P\". &lt;br&gt;Per quanto riguarda invece le targhe provvisorie per periodi brevi, riservate a concessionari e proprietari di autofficine, dal 2007 avevano i caratteri neri su fondo rosso; la serie alfanumerica successiva alla sigla dell'area di immatricolazione consisteva in tre cifre seguite dalle lettere \"PR\" (che stavano per Prov\u00eb\").&lt;br&gt; Le targhe diplomatiche, diversamente dal formato attuale, avevano i caratteri neri come quelle ordinarie.\nFormato 1993\u20131995.\nIl formato utilizzato dal 1993 alla fine del 1994 non si differenziava da quello in vigore dal 1995 al 16 febbraio 2011, tranne che per la mancanza della fascia rossa verticale a sinistra della targa. Era pertanto simile a quello delle targhe spagnole (che per\u00f2 si distinguevano per i punti separatori tra lettere e cifre) e bulgare degli stessi anni.\nSigle automobilistiche e aree di immatricolazione dal 1993 al 2000.\nLo schema di assegnazione del numero a quattro cifre e della lettera che lo seguiva avveniva su base distrettuale come negli anni precedenti e successivi; in tre casi, per\u00f2, la medesima sigla (KR, MA, TP) identificava due distretti; inoltre qualche circondario aveva due codici, come si nota nell'elenco sotto riportato. &lt;br&gt;Nel 2000 si decise di abolire la distinzione, presente nelle sigle automobilistiche di molti distretti, tra il capoluogo e le zone restanti; i pochissimi comuni autonomi non capoluoghi vennero incorporati in altri pi\u00f9 grandi o nei circondari confinanti. I distretti di Mallakast\u00ebr e Tropoj\u00eb cambiarono i rispettivi codici. Le sigle contrassegnate con l'asterisco non sono documentate.\nFormati 1991\u20131993 e 1958\u20131991, sigle in uso e rispettivi distretti.\nDal 1991 al 1993 le targhe presentavano uno sfondo nero, mentre i caratteri erano bianchi. Negli autoveicoli la sigla del distretto era generalmente posizionata fra due blocchi di numeri: quello a sinistra di due e quello a destra di tre cifre. Due piccole stelle rosse erano visibili sui margini sinistro e destro della targa (a volte era impressa solo quella a sinistra).\nDal 1958 al 1991 le targhe albanesi potevano avere i caratteri distribuiti su una o due righe. Nel primo caso il codice distrettuale era preceduto da una stella rossa e seguito da due numeri separati fra loro da una spaziatura a partire dal 1984, da un unico numero generalmente di quattro cifre fino alla fine del 1983. Nel secondo caso la sigla della provincia era posizionata in alto fra due stelle rosse, mentre in basso si trovava il blocco numerico (di solito costituito da due gruppi di cifre separati da un trattino). &lt;br&gt;Nel seguente elenco sono riportate in ordine alfabetico le sigle automobilistiche utilizzate dal 1958 a tutto il 1992 e i relativi distretti:"}
{"id": "39870", "revid": "2138421", "url": "https://it.wikipedia.org/wiki?curid=39870", "title": "Papa Felice IV", "text": "Biografia.\nInfluenza gotica.\nIl 18 maggio 526 papa Giovanni I mor\u00ec in prigione a Ravenna, vittima dei sospetti di Teodorico il Grande, re ostrogoto d'Italia di fede ariana. Quando, per l'influenza del potente monarca, il cardinale presbitero Felice del Sannio, figlio di un certo Castorio, fu presentato a Roma come successore di Giovanni, il clero ed il laicato si inchinarono al desiderio del sovrano e lo scelsero come papa. Fu consacrato vescovo di Roma il 12 luglio 526, quasi due mesi dopo la morte del suo predecessore. Il 30 agosto 526 Teodorico mor\u00ec, ed essendo suo nipote Atalarico minore, la reggenza fu assunta da Amalasunta, figlia di Teodorico e ben disposta verso i cattolici, con la quale il papa mantenne buone relazioni. Grazie anche a questo positivo rapporto, la regina don\u00f2 alla Chiesa due antichi edifici situati nel Foro Romano, ovvero il tempio del Divo Romolo e la contigua biblioteca del tempio della Pace: Felice li trasform\u00f2 nella Basilica dei Santi Cosma e Damiano, tuttora esistente. Nel suo abside si pu\u00f2 ancora osservare il magnifico mosaico che lo raffigura. Era la prima basilica, in Roma, dedicata a santi orientali, e in questo si pu\u00f2 forse ravvisare il positivo rapporto che il papa riusc\u00ec a mantenere anche con il partito favorevole all'Impero romano d'oriente; osserva infatti il Gregorovius che \"si tratt\u00f2 forse di una cortesia diplomatica verso l'imperatore ortodosso, con il quale la Chiesa romana intratteneva a quei tempi rapporti amichevoli\"\nSempre in conseguenza delle felici relazioni con la corte, un editto reale, elaborato da Cassiodoro in ossequio al massimo rispetto dell'autorit\u00e0 papale, conferm\u00f2 l'antico uso che ogni capo d'accusa civile o penale di un laico contro un membro del clero avrebbe dovuto essere sottoposto al papa, o ad una corte ecclesiastica nominata da lui. Fu istituita un'ammenda di dieci libbre d'oro per chiunque violasse questa norma, i cui proventi avrebbero dovuto essere distribuiti dal papa ai poveri. Fa notare ancora il Gregorovius che: \u00ab...la concezione di quel privilegio pu\u00f2 essere considerata il presupposto dell'esenzione del clero dal tribunale secolare e la base della sua futura forza politica.\u00bb.\nPolitica interna.\nAl nuovo regnante, il clero romano rivolse una lamentela per l'usurpazione dei suoi privilegi da parte del potere civile.\nIn una lettera indirizzata al vescovo di Arles, Cesario approv\u00f2 la pratica di sottoporre ad esame i laici che desideravano essere ordinati sacerdoti, cos\u00ec come stigmatizzava la pratica di sacerdoti che tornavano alla vita laicale.\nLa questione semipelagiana.\nFelice prese anche posizione nel cosiddetto conflitto Semipelagiano sorto in Gallia meridionale sulla natura della Grazia divina. Invi\u00f2 ai vescovi di quei luoghi una serie di \"Capitula\" sulla grazia ed il libero arbitrio, predisposti basandosi sulle Sacre Scritture e sui testi patristici. I \"Capitula\" furono pubblicati come canoni dal secondo concilio di Orange (529). Inoltre, Felice diede il beneplacito all'opera di Cesario di Arles contro Fausto di Riez sulla grazia ed il libero arbitrio (\"De gratia et libero arbitrio\").\nLa successione papale.\nAmmalatosi gravemente nel 530, Felice, preoccupato dai dissensi politici dei romani, molti dei quali propendevano per gli interessi di Bisanzio, mentre altri sostenevano il re goto, volle tentare di assicurare alla chiesa di Roma un ulteriore periodo di pace, designando il suo successore. Alla presenza del clero e del Senato consegn\u00f2 il suo pallio all'arcidiacono Bonifacio, inform\u00f2 pubblicamente della sua scelta il popolo e la corte di Ravenna e minacci\u00f2 di scomunica chiunque avesse provocato disordini in merito alla sua scelta. Se fosse miracolosamente guarito, Bonifacio avrebbe dovuto restituirgli il pallio. Il Senato, da parte sua, viet\u00f2 contestazioni sul successore del Papa mentre questi era ancora in vita, pena l'esilio e la confisca dei beni.\nIn questa decisione (che nel moderno diritto canonico \u00e8 incostituzionale e illegittima), Felice si avvalse di quanto stabilito da papa Simmaco nel sinodo di Roma del 499, in cui era stato disposto che ogni pontefice poteva scegliere il suo successore e tutta la Chiesa avrebbe dovuto seguire la sua indicazione; solo se il Papa fosse morto senza aver indicato nessuno, la Chiesa poteva procedere a libera elezione. Nelle intenzioni di Simmaco questa norma avrebbe docuto evitare scismi e divisioni come quelli occorsi alla sua elezione, e come invece successe, nonostante la designazione, dopo la morte di Felice, quando la maggioranza del clero, non approvando la scelta del papa, elesse Dioscuro. Come gi\u00e0 Simmaco, anche Felice si rifece a San Pietro e ai primissimi Papi, che nominavano essi stessi chi doveva succedere loro come pontefice, ma lo scisma avvenne lo stesso, perch\u00e9 mai Senato e popolo avrebbero accettato la privazione della prerogativa di eleggere il papa.\nEra capitato in passato che il papa, sul letto di morte, desse consigli su chi dovesse essere il suo successore, ma Felice IV, dando alla designazione carattere di vera e propria investitura, dimostr\u00f2 di tenere in molto poco conto il principio elettivo del pontefice.\nFelice IV mor\u00ec il 22 settembre 530, e nell'elezione papale che segu\u00ec le sue indicazioni furono aspramente avversate.\nEventi significativi durante il pontificato.\nIl pontificato di Felice IV \u00e8 segnato da tre eventi importanti:\nCulto.\nLa memoria liturgica di san Felice IV ricorre il 22 settembre. Dal Martirologio Romano:"}
{"id": "39872", "revid": "125288803", "url": "https://it.wikipedia.org/wiki?curid=39872", "title": "Papa Bonifacio II", "text": "Biografia.\nNel definirlo figlio di Sigisbaldo, il \"Liber Pontificalis\" lo menziona come primo papa di nascita germanica: era infatti di origine ostrogota.\nBonifacio aveva servito la Chiesa di Roma fin dalla giovent\u00f9, e durante il pontificato di Felice IV era assurto al rango di arcidiacono. In quel ruolo divenne un personaggio molto influente sia all'interno della gerarchia ecclesiastica che tra le autorit\u00e0 civili. La sua elevazione alla cattedra di Pietro \u00e8 di particolare importanza in quanto \u00e8 l'unico esempio di nomina papale effettuata dal predecessore per designazione, senza la formalit\u00e0 di una elezione. Gi\u00e0 nel 499, infatti, al fine di evitare scismi e per il bene della Chiesa, papa Simmaco aveva stabilito che il pontefice avrebbe potuto designare un successore, e che solo in caso di morte senza tale indicazione la Chiesa avrebbe dovuto procedere a libera elezione. Un diritto papale controverso, ma legittimo: il pontefice ha il potere di legare e sciogliere e, dunque, anche di decidere il proprio successore. Un diritto che, comprensibilmente, non fu mai accettato dal senato e dal popolo, che si sentivano cos\u00ec privati della loro prerogativa di scegliersi il vescovo. Un diritto cos\u00ec avversato che fu abrogato appena trentacinque anni dopo la sua dichiarazione, nel 535, per volere di papa Agapito I, e che non sarebbe stato mai pi\u00f9 ristabilito.\nSentendo dunque avvicinarsi la morte e temendo uno scontro tra la fazione filobizantina e quella filogotica, papa Felice impose pubblicamente e solennemente il pallio, simbolo dell'autorit\u00e0 papale, sull'arcidiacono Bonifacio, e lo proclam\u00f2 suo successore, minacciando di scomunica coloro che si fossero rifiutati di obbedirgli e di riconoscere Bonifacio quale legittimo papa. \nDue papi.\nLo stesso giorno della morte di Felice, il 22 settembre 530, Bonifacio fu consacrato nella \"Basilica Julii\", ma 60 dei 70 presbiteri romani rifiutarono di riconoscerlo ed elessero un antipapa, Dioscuro, consacrandolo contemporaneamente all'altro in Laterano. Essi temevano infatti l'intromissione negli affari della chiesa del re ostrogoto Atalarico, il cui nonno Teodorico il Grande aveva appoggiato l'elezione di Felice. La chiesa romana fu cos\u00ec coinvolta in un altro scisma papale, che per\u00f2 dur\u00f2 solamente ventidue giorni, poich\u00e9 Dioscuro mor\u00ec il 14 ottobre, lasciando il solo Bonifacio quale legittimo papa, che venne riconosciuto anche dal partito bizantino.\nUnico successore di Pietro.\nIn un sinodo convocato poco dopo (dicembre 530), Bonifacio eman\u00f2 un decreto di anatema nei confronti del suo rivale, obbligando i presbiteri che avevano appoggiato Dioscuro a sottoscriverlo e ad ammettere di aver disobbedito alle disposizioni di papa Felice. Legittimata la sua posizione, eman\u00f2 anche una sentenza di condanna di Dioscuro per aver ottenuto l'elezione con la simonia, cio\u00e8 corrompendo i presbiteri. Ognuno di costoro dovette esprimere il suo pentimento per aver partecipato ad elezioni irregolari (in forza del decreto di Simmaco del 499), e si impegn\u00f2 ad obbedire al papa. Rimase tuttavia qualche risentimento, a causa del fatto che Bonifacio non era divenuto papa in seguito ad una regolare elezione, ma per un diritto controverso e avversato. Alcuni membri del clero, infatti, nonostante l'atto di sottomissione, impugnarono la validit\u00e0 della sua nomina. \nIn un secondo sinodo convocato in San Pietro nel 531, Bonifacio present\u00f2 una costituzione con la quale ribadiva il diritto di designare il proprio successore, e nomin\u00f2 il diacono Vigilio. Il clero romano la sottoscrisse e promise obbedienza, e la scelta fu ratificata sia dai sacerdoti che dal popolo. \nLa reazione negativa del Senato e della corte di Ravenna sfoci\u00f2 per\u00f2 nella convocazione di un ulteriore concilio, sempre nel 531, per condannare l'operato del papa. Costui, prima di essere giudicato, torn\u00f2 sulle due decisioni e bruci\u00f2 la costituzione di fronte al clero ed al senato, annullando anche la nomina di Vigilio. Quattro anni pi\u00f9 tardi papa Agapito I annull\u00f2 solennemente anche l'anatema contro Dioscuro e abrog\u00f2 il diritto papale di scegliere la sua successione. Felice IV fu dunque l'unico pontefice ad avvalersi del diritto stabilito da Simmaco nel 499, e nessun altro, dopo la sua definitiva abrogazione nel 535, tenter\u00e0 pi\u00f9 di ristabilirlo.\nAspetti salienti del pontificato di Bonifacio.\nBonifacio fece riconciliare molti grazie alla sua mite amministrazione. La sua opera fu caratterizzata dall'attivo interesse sia negli affari della Chiesa occidentale che di quella orientale.\nAll'inizio del suo pontificato conferm\u00f2 gli atti del secondo Concilio di Orange, uno dei pi\u00f9 importanti del VI secolo, che conclusero efficacemente la controversia semipelagiana. Cesario d'Arles, intimo amico di Bonifacio, che aveva presieduto il concilio, gli invi\u00f2 il presbitero Armenio per ottenere assicurazione della conferma papale di quanto stabilito nel concilio stesso. Regolarmente Bonifacio, con una lettera del 25 gennaio 531, conferm\u00f2 quanto Cesario chiedeva, condannando alcune dottrine semipelagiane.\nRicevette, inoltre, un appello dai vescovi africani che stavano riorganizzando la loro chiesa dopo le devastazioni operate dai Vandali, con il quale chiedevano di confermare i diritti primaziali dell'arcivescovo di Cartagine, in modo che quest'ultimo potesse essere maggiormente in grado di profittare dell'aiuto della sede romana.\nNel 531 Epifanio, patriarca di Costantinopoli, dichiar\u00f2 irregolare l'elezione di Stefano all'Arcidiocesi di Larissa in Tessaglia. Nonostante le forti pressioni subite, Stefano si appell\u00f2 a Roma sostenendo il primato romano su tali questioni e l'incompetenza, sul caso, di Epifanio.\nBonifacio convoc\u00f2 un quarto sinodo dal 7 al 9 dicembre 531, di fronte al quale furono presentati circa venticinque documenti che supportavano la pretesa di Roma per la giurisdizione papale sull\"'Illyricum\", ma il risultato di questo sinodo non \u00e8 noto. \nNel 532 cambi\u00f2 la numerazione degli anni nel calendario giuliano da Ab Urbe Condita a Anno Domini. \nBonifacio mor\u00ec e fu sepolto il 17 ottobre 532 in San Pietro."}
{"id": "39874", "revid": "125461550", "url": "https://it.wikipedia.org/wiki?curid=39874", "title": "Targhe d'immatricolazione della Romania", "text": "Le targhe d'immatricolazione della Romania vengono utilizzate per identificare i veicoli immatricolati nel paese dell'Europa centro-orientale. Sono emesse in base all'articolo 19 dell'ordinanza governativa di emergenza n. 195 del 12 dicembre 2002 relativo al traffico sulle strade pubbliche.\nCaratteristiche.\nLe targhe automobilistiche della Romania hanno caratteri neri su fondo bianco riflettente. &lt;br&gt;Da maggio 2007 \u00e8 presente a sinistra la banda blu con le dodici stelle, gialle e disposte in cerchio, dell'Unione europea e la sigla internazionale RO di colore bianco. La fascia blu \u00e8 seguita da due lettere (una sola nel caso di Bucarest) che identificano l'area d'immatricolazione e da una serie consistente in due cifre e tre lettere. Dal momento che il numero totale di combinazioni per la capitale si sarebbe esaurito entro la fine del 2010, una situazione creata dal parco veicoli molto pi\u00f9 grande rispetto agli altri circondari, si \u00e8 espanso a tre cifre il codice numerico per Bucarest, portando il numero delle combinazioni complessive a 61.208.750. &lt;br&gt;Non viene utilizzata la \"Q\"; non si usano neppure la \"I\" e la O\" come prima lettera dopo le cifre (fino al 1999 neppure in tale posizione). &lt;br&gt;Sulla targa posteriore o anteriore, tra la sigla distrettuale e la numerazione, \u00e8 incollato un bollino rotondo indicante il mese e l'anno di validit\u00e0 del controllo tecnico del veicolo; il colore varia a seconda dall'anno.&lt;br&gt;Da maggio 1992 al 30 aprile 2007, prima dell'ingresso del Paese nell'UE, al posto delle dodici stelle, all'interno della banda blu era impressa in alto a sinistra la bandiera nazionale.\nDimensioni e font.\nVengono emessi tre formati standard.\nIl font adottato \u00e8 il DIN 1451, anche nelle lettere \"RO\" della sigla internazionale presente nella banda blu UE.\nVarianti del formato standard.\nTarghe personalizzate.\nGli automobilisti romeni hanno la possibilit\u00e0 di scegliere una combinazione particolare degli ultimi tre caratteri alfabetici di cui \u00e8 composta la targa del loro veicolo, in maniera da ottenere una parola che indichi un attributo scherzoso (BAD oppure RAU, REA che significano rispettivamente \"cattivo\", \"cattiva\"), il proprio nome o soprannome, oppure la marca della propria auto, ad esempio BMW, AUD ecc. \nSigle, circondari e capoluoghi corrispondenti.\nEsistono 42 circondari (\"jude\u021be\") in Romania, includendo il municipio della capitale Bucarest. L'elenco \u00e8 conforme alla norma .\nTarghe diplomatiche, ministeriali e dei veicoli dei corpi d'armata.\nNelle targhe diplomatiche (sigle \"CD\", \"CO\" e \"TC\") i caratteri sono blu. Il primo numero di tre cifre dopo la sigla identifica lo Stato della rappresentanza o l'organizzazione internazionale alla quale \u00e8 intestato il veicolo; \u00e8 anteposto ad un secondo numero di tre cifre a partire da 101, riservato alle vetture di ambasciatori. &lt;br&gt;La lettera \"A\" \u00e8 seguita da una numerazione a 3-4 cifre negli automezzi leggeri dell'Esercito, a 5-7 cifre in quelli pesanti. &lt;br&gt;Dipendono dal Ministero dell'amministrazione e dell'interno (sigla \"MAI\") i veicoli in dotazione alla Polizia e alla Gendarmeria, le vetture dei prefetti distrettuali, i mezzi dell'IGSU e alcune ambulanze della SMURD. &lt;br&gt;I codici speciali in uso sono i seguenti:\nSistema terminato nel 1992.\nIl sistema in vigore dal 1956 a maggio del 1992 prevedeva una targa a sfondo bianco con scritte nere. Il numero iniziale, di una o due cifre, rappresentava il tipo di veicolo ed era seguito dalle lettere del distretto (con la stessa suddivisione amministrativa attuale) e da non pi\u00f9 di cinque cifre progressive. &lt;br&gt;Fino al 1981 gli adesivi ovali da incollare sul retro dei veicoli recavano impressa la sigla automobilistica internazionale R."}
{"id": "39877", "revid": "297031", "url": "https://it.wikipedia.org/wiki?curid=39877", "title": "Glareano", "text": "Biografia.\nFiglio di un contadino e consigliere glaronese. Dopo una formazione elementare a Berna e Rottweil, presso Michael Rubellus, prosegue gli studi superiori a Vienna e Colonia. Venne nominato \"magister\" in quest'ultima citt\u00e0 nel 1512. Con la composizione in latino di un panegirico in onore dell'imperatore Massimiliano I ottenne il titolo di \"poeta laureatus\". A seguito di una disputa con Johannes Reuchlin, si spost\u00f2 a Basilea nel 1514. Da qui effettu\u00f2 molti viaggi in tutta l'Europa, con soggiorni a Pavia nel 1515 e dal 1517 al 1522 fu insegnante di filosofia dall'universit\u00e0 di Parigi.. A Basilea strinse rapporti di amicizia con Erasmo da Rotterdam e Oswald Myconius, ma, contrariamente a quest'ultimo, non ader\u00ec alla riforma. Questo rifiuto lo obblig\u00f2 a lasciare Basilea per Friburgo in Brisgovia nel 1529. Dove insegn\u00f2 poesia, storia e geografia fino al suo pensionamento nel 1560. Qui mor\u00ec nel 1563.\nGeografia e matematica.\nDurante il suo soggiorno basilese, si interess\u00f2 a varie branche della scienza. Nel 1527, pubblic\u00f2 \"De geographia liber unus\" testo di riferimento fino al XVII secolo. Dove pose le basi della geografia matematica e dove determin\u00f2 per primo la cosiddetta declinazione magnetica (la deviazione dell'ago della bussola). Fu anche l'autore di un'opera di riferimento in campo matematico \"Epitome de sex arithmeticae practicae speciebus\", testo molto diffuso nelle universit\u00e0 del tempo.\nTeorico musicale.\nNel 1516, pubblic\u00f2 \"Isagoge in musicen\", un breve testo che tratta degli elementi di base della musica. Ma il suo trattato musicale pi\u00f9 importante in questo ambito fu il \"Dodekachordon\" pubblicato nel 1547, che fu il pi\u00f9 diffuso e il pi\u00f9 influente del Rinascimento.\nAppoggiandosi su pi\u00f9 di 120 compositori dei secoli passati, vi traccia la storia della musica da Boezio fino ai suoi giorni. Vi ripercorre l'utilizzo de Modo musicale dal gregoriano fino alla polifonia. Il suo apporto maggiore in quest'opera fu la definizione del sistema musicale basato su dodici toni, invece degli otto utilizzati fino ad allora, come utilizzati per esempio dal suo contemporaneo Pietro Aaron. Glareano introdusse il tono maggiore e minore.\nQuesta opera fu molto influente, il sistema delle dodici note fu ripreso da molti altri teorici della musica come Gioseffo Zarlino e Nicola Vicentino, pur tenendo conto di varie modifiche la spiegazione di Glareano resta valida ancora oggi.\nIl premio \"Glar\u00e9an\".\n\u00c8 stato assegnato per la prima volta il 10 luglio 2007 dalla Societ\u00e0 svizzera di ricerche musicali. Questo premio biannuale \u00e8 dotato di un premio di 10.000 franchi svizzeri. Esso vuole premiare lavori di ricerca musicale marcanti. Il primo vincitore \u00e8 stato Reinhard Stroem, dell'Universit\u00e0 di Oxford."}
{"id": "39880", "revid": "1529788", "url": "https://it.wikipedia.org/wiki?curid=39880", "title": "Papa Giovanni II", "text": "Biografia.\nLa data di nascita di questo papa \u00e8 ignota. Era romano e figlio di un certo \"Projectus\". Se non nacque nella seconda regione (\"Coelimontium\") fu almeno sacerdote della Basilica di San Clemente al Laterano, sul pendio del \"Mons Coelius\". L'Annuario Pontificio per l'anno 2001 indica che fu il primo papa a cambiare nome dopo l'elevazione al papato (quello di Mercurio, una divinit\u00e0 pagana, non sembrava moralmente appropriato). La basilica di San Clemente conserva, infatti, ancora numerose memorie di \"Giovanni detto Mercurio\". La scritta \"Presbyter Mercurius\" si trova su un frammento di un antico ciborio e molte delle lastre marmoree, che racchiudono la \"schola cantorum\" portano impresso, nello stile del VI secolo, il monogramma di \"Johannes\".\nGli scandali e le polemiche sul sistema da seguire per l'elezione del pontefice causarono, dopo la morte di papa Bonifacio II, una vacanza di oltre due mesi sul seggio papale, che probabilmente serv\u00ec al clero, al senato che rappresentava il popolo e alla corte ostrogota di Ravenna per definire le proprie posizioni e prerogative. Per l'elezione di papi e vescovi la simonia era molto diffusa sia fra il clero che fra i laici, e durante il periodo di sede vacante fior\u00ec un vergognoso traffico di arredi sacri e d'altare: il senato non rinunciava al diritto di voto sulle questioni della Chiesa, che dovevano essere sottoposte alla sua approvazione, e di conseguenza alcuni ecclesiastici ricorsero con una certa spregiudicatezza alla vendita dei beni della Chiesa per corrompere i senatori pi\u00f9 in vista. Tutto ci\u00f2 sebbene gi\u00e0 durante il pontificato di Bonifacio il senato avesse emesso un decreto di denuncia e condanna di tale situazione.\nIl re Atalarico ordin\u00f2 che il decreto senatorio fosse inciso sul marmo e collocato nell'atrio di San Pietro (533), insieme ad un editto in base al quale, ferma restando la libert\u00e0 di scelta del clero e del popolo romano, il re si riserbava la conferma dell'elezione papale e metteva a disposizione dei funzionari regi una cospicua somma di denaro per procurare suffragi al candidato scelto. L'editto prevedeva anche che se una elezione contestata fosse stata portata dinanzi alla corte di Ravenna da parte del clero o del popolo romano, questi avrebbero dovuto pagare al tribunale tremila solidi, somma che sarebbe stata devoluta ai poveri.\nGiovanni, tuttavia, rimase sempre in buoni rapporti con Atalarico, presso il cui tribunale discusse tutti i suoi ricorsi contro il clero romano.\nSecondo il \"Liber Pontificalis\" anche Giustiniano dimostr\u00f2 la sua ortodossia per la Sede di Roma e la buona disposizione per la persona di Giovanni, emanando un editto coerente con i dogmi sulla Santissima Trinit\u00e0. Poco tempo prima che Giovanni divenisse papa, infatti, l'Oriente era stato agitato dalla formula \u00abUno della Trinit\u00e0 ha sofferto nella carne\u00bb, che era stata presentata come un mezzo per riconciliare varie sette eretiche. Condannata e riformulata da papa Ormisda, la formula venne abbandonata, ma in seguito fu ripresa e difesa, in una forma modificata, da Giustiniano e dagli \"Acoemetae\", una setta di monaci. Questi ultimi furono per\u00f2 condannati dal Papa, che inform\u00f2 l'Imperatore della sua azione (24 marzo 534). L'imperatore bizantino gli invi\u00f2 la sua professione di fede e molti regali preziosi e fece incorporare nei suoi Codici la propria lettera a papa Giovanni e la sua risposta.\nI crimini di Contumelioso, vescovo di Riez, in Provenza, gli procurarono la condanna in un Sinodo presieduto da Cesario d'Arles, che lo costrinse al confino in un monastero. Giovanni, nel 533, lo depose nominando Cesario amministratore \"pro tempore\" della sede di Riez. Fino alla nomina del nuovo vescovo il clero di Riez avrebbe dovuto obbedienza al vescovo di Arles.\nDuecentodiciassette vescovi riuniti in concilio a Cartagine (535) sottoposero a Giovanni la questione se i vescovi che erano caduti nell'arianesimo potessero, dopo il pentimento, mantenere il loro rango o essere ammessi alla comunione laica. La risposta alla loro richiesta, per\u00f2, fu fornita da papa Agapito I, poich\u00e9 Giovanni mor\u00ec l'8 maggio 535. Venne sepolto in San Pietro."}
{"id": "39882", "revid": "121665553", "url": "https://it.wikipedia.org/wiki?curid=39882", "title": "Kuna croata", "text": "Kuna \u00e8 la valuta ufficiale della Croazia. Il codice ISO 4217 della Kuna \u00e8 HRK.\nUna kuna equivale a 100 lipa. Un euro vale circa 7,49 kune (4 luglio 2021, 8:51 UTC).\nNon ha alcun rapporto con le altre valute chiamate \"corona\": la parola \"kuna\" significa \"martora\" in croato, nel medioevo infatti nel commercio era molto usata la pelliccia di tale animale; la parola \"lipa\" significa \"tiglio\".\nLa kuna \u00e8 stata introdotta nel 1994, ad un tasso di 1000:1, dopo il periodo di transizione che \u00e8 seguito all'indipendenza croata agli inizi degli anni novanta, quando il dinaro jugoslavo era stato sostituito con un dinaro croato. Essa fu adottata per qualche tempo anche dai croati di Bosnia ed Erzegovina."}
{"id": "39884", "revid": "73843", "url": "https://it.wikipedia.org/wiki?curid=39884", "title": "Papa Agapito I", "text": "Biografia.\nAgapito era figlio di un certo Gordiano, un presbitero romano che era stato ucciso durante i disordini occorsi ai giorni di papa Simmaco nel settembre 502 e che, secondo alcuni genealogisti, era figlio di papa Felice III: Agapito sarebbe dunque un rappresentante della \"Gens Anicia\" e dal fratello Palatino discenderebbe in linea diretta papa Gregorio I. Inoltre, \u00e8 il primo Papa non nato stricto sensu all'interno dell'Impero romano, sia d'Occidente o d'Oriente, bens\u00ec nel Regno di Odoacre, che riconosceva solo nominalmente la supremazia dell'imperatore di Bisanzio.\nPrimi provvedimenti.\nIl suo primo atto ufficiale fu quello di bruciare, di fronte al clero riunito in assemblea, l'anatema che papa Bonifacio II aveva scagliato contro il suo rivale Dioscuro e che aveva ordinato fosse conservato negli archivi della Chiesa di Roma: questo conferma che Agapito apparteneva alla fazione della chiesa romana pi\u00f9 vicina a Costantinopoli, in contrapposizione con il governo di Ravenna. Conferm\u00f2, inoltre, i decreti del Concilio tenutosi a Cartagine dopo la conquista dell'Africa da parte di Belisario, nel 534: secondo questi decreti, i convertiti dall'arianesimo erano stati dichiarati non idonei ad accedere agli ordini sacri e quelli gi\u00e0 ordinati erano ammessi alla sola comunione laica. Accolse anche un appello da parte di Contumelioso, vescovo di Riez, che era stato condannato per immoralit\u00e0 da un concilio tenutosi a Marsiglia, ordinando a Cesario di Arles di sottoporre l'imputato ad un nuovo processo di fronte ai legati papali.\nLa missione a Costantinopoli.\nNel frattempo, Belisario, dopo la facile conquista della Sicilia, stava preparandosi ad invadere l'Italia. Il re gotico Teodato, come ultima risorsa, supplic\u00f2 l'anziano pontefice di recarsi a Costantinopoli e di usare la sua personale influenza sull'imperatore Giustiniano. Per coprire i costi dell'ambasciata, Agapito fu costretto ad impegnare gli arredi sacri della Chiesa di Roma.\nPart\u00ec in pieno inverno accompagnato da cinque vescovi e da un imponente seguito. Nel febbraio del 536 giunse nella capitale d'Oriente, dove fu ricevuto con tutti gli onori che si convenivano al capo della Chiesa cattolica e ortodossa (i due termini erano usati per indicare la chiesa indivisa). Come egli aveva previsto, lo scopo apparente della sua visita era destinato al fallimento. Giustiniano non poteva essere smosso dalla sua volont\u00e0 di ristabilire i diritti dell'Impero in Italia. Tuttavia, dal punto di vista ecclesiastico, la visita del Papa a Costantinopoli sfoci\u00f2 in un braccio di ferro contro lo stesso Giustiniano. Cos\u00ec, dovette essere accantonato il progetto di realizzare a Roma la prima universit\u00e0 cristiana del mondo latino, un luogo di studio e ricerca dei saperi sacri e profani che avrebbe dovuto ricalcare il modello della Scuola di Alessandria e della Scuola di Nisibi. Il progetto si concretizz\u00f2 nel Monastero di Vivario.\nIn quel periodo, sedeva sulla cattedra di Costantinopoli il patriarca Antimo, che aveva abbandonato la sede di Trebisonda per unirsi ai monofisti che, con l'aiuto dell'imperatrice Teodora, stavano cercando di modificare le formule ecumeniche del Concilio di Calcedonia. Non appena il Papa giunse nella capitale, un personaggio di spicco del clero locale accus\u00f2 il patriarca di essere un intruso ed un eretico. Agapito gli ordin\u00f2, allora, di predisporre una confessione di fede scritta e di ritornare alla sede che aveva abbandonato; al suo rifiuto, tronc\u00f2 tutti i rapporti con lui. Questa situazione contrari\u00f2 l'imperatore che, ingannato dalla moglie Teodora sull'ortodossia del suo protetto, arriv\u00f2 fino a minacciare di bandire il Papa. Agapito rispose con spirito: \u00abCon impazienza ero venuto ad ammirare il cristianissimo imperatore Giustiniano. Al suo posto trovo un Diocleziano le cui minacce, tuttavia, non mi terrorizzano\u00bb.\nQuesto intrepido parlare fece riflettere Giustiniano che, infine, si convinse che la fede di Antimo era quantomeno sospetta. Pertanto, non sollev\u00f2 alcuna obiezione quando il Papa, esercitando i suoi pieni poteri, depose e sospese il patriarca. L'imperatore accord\u00f2 al pontefice il privilegio di ordinare personalmente, per la prima volta nella storia della Chiesa, il nuovo patriarca di Costantinopoli, Menna (o Menade). Questo memorabile esercizio delle prerogative papali non fu dimenticato dagli orientali che, insieme ai latini, lo venerano come santo. Al fine di allontanare da s\u00e9 ogni sospetto di favorire l'eresia, Giustiniano consegn\u00f2 al Papa una confessione di fede scritta, che questi accett\u00f2, con la condizione che \u00ab...anche se non posso ammettere in un laico il diritto di insegnare la religione, tuttavia osservo con piacere che lo zelo dell'imperatore \u00e8 in perfetto accordo con le decisioni dei Padri\u00bb.\nPoco tempo dopo, Agapito si ammal\u00f2 e il 22 aprile mor\u00ec; aveva regnato per dieci mesi. I suoi resti mortali furono portati a Roma in una bara di piombo e tumulati in San Pietro. La sua tomba and\u00f2 perduta a causa dei lavori della nuova Fabbrica.\nCulto.\nLa Chiesa cattolica celebra la sua memoria liturgica il 22 aprile; le Chiese ortodosse, invece, lo ricordano il 17 aprile.\nDal Martirologio Romano (ed. 2005):"}
{"id": "39892", "revid": "729019", "url": "https://it.wikipedia.org/wiki?curid=39892", "title": "Dischord Records", "text": "La Dischord Records \u00e8 un'etichetta discografica con sede a Washington, specializzata in musica punk/hardcore della prolifica scena hardcore locale.\nStoria dell'etichetta.\nL'etichetta \u00e8 gestita da Ian MacKaye e Jeff Nelson, che l'ha fondata nel 1980 per pubblicare i dischi di gruppi punk hardore locali. Gruppi come Teen Idles, Minor Threat, Fugazi, Embrace (Ian MacKaye ha fatto parte di tutte le quattro band citate), Rites of Spring, Nation of Ulysses, Gray Matter e Dag Nasty, hanno pubblicato dischi su Dischord. Da notare come l'etichetta negli anni ha mantenuto un'etica strettamente \"fai-da-te\" (\"do-it-yourself\"), producendosi i dischi e gestendo la distribuzione da sola.\nAnche la registrazione e la produzione dei dischi \u00e8 quasi sempre avvenuta (fin dagli albori dell'etichetta) nello studio personale e molto casalingo di MacKaye e Nelson: gli Inner Ear Studios.\nInteressante anche la \"politica\" dell'etichetta, basata su prezzi imposti dei dischi, ristampe continue (per evitare rarit\u00e0), e la decisione produrre solo band provenienti dall'area DC. Uniche eccezioni i Lungfish (con Sean Meadows dei June of 44), di Arlington, VA (localit\u00e0 distante una manciata di km da Washington, in effetti) e i Trusty, originari dell'Arkansas, che si trasferirono a Washington proprio per poter uscire su Dischord.\nL'etica e la notevole coerenza della Dischord sono state involontariamente minate nel 2005 quando la Nike ha prodotto una pubblicit\u00e0 per le sue scarpe la cui grafica si rifaceva esplicitamente a quella del primo album dei Minor Threat. Nonostante i grafici che hanno prodotto l'immagine hanno riferito di averla pensata come un \"tributo\" alla Dischord, l'etichetta \u00e8 stata costretta a passare per vie legali per poter difendere la propria reputazione poich\u00e9 non era stato chiesto alcun permesso n\u00e9 vi \u00e8 stato alcun accordo fra Nike e Dischord Records, i cui valori sono ovviamente antitetici.\nLa Dischord \u00e8 stata un'etichetta discografica fondamentale nei primi anni dell'hardcore punk ed una delle pi\u00f9 famose etichette indipendenti insieme alla Alternative Tentacles. Le prime produzioni della Dischord sono relativamente molto ben fatte comparate con altre uscite punk e hardcore dell'epoca. I primi lavori dei Minor Threat sono un esempio di questo.\nLa Dischord resta un punto di riferimento fondamentale per la cosiddetta \"scena indipendente\" Americana ed anche Europea. Da anni ormai l'etichetta ha allargato i propri orizzonti musicali pubblicando dischi che sebbene non possano pi\u00f9 essere definiti come strettamente \"punk\" o \"hardcore\" mantengono intatto l'approccio che caratterizz\u00f2 questi generi musicali.\nTra i gruppi approdati alla Dischord, rilevanti sono Q and Not U(scioltisi per\u00f2 nel 2005), El Guapo, Black Eyes e Medications. Gli El Guapo hanno cambiato nome in Supersystem e hanno firmato un contratto per la Touch &amp; Go di Chicago, rendendo il loro suono ancora pi\u00f9 ballabile."}
{"id": "39895", "revid": "287204", "url": "https://it.wikipedia.org/wiki?curid=39895", "title": "Litas lituano", "text": "Il litas lituano \u00e8 stata la valuta utilizzata in Lituania fino al 1\u00ba gennaio 2015, quando \u00e8 stata sostituita dall'euro. Il simbolo era Lt, il plurale \"litai\" o \"lit\u0173\". Il codice ISO 4217 era LTL. Un litas era suddiviso in \"centas\" (plurale in lituano \"centai\").\nIl nome deriva dal nome del paese (come anche per il lats lettone).\nIl litas fu introdotto per la prima volta nel 1922 dopo la prima guerra mondiale, quando la Lituania dichiar\u00f2 la propria indipendenza dall'Impero russo e circol\u00f2 fino al 1940 quando la Lituania venne annessa all'Unione Sovietica. Fu quindi sostituita dal rublo sovietico. Dopo il ritorno all'indipendenza della repubblica lituana e dopo un periodo di circolazione di una valuta temporanea (il talona), fu reintrodotto il 25 giugno 1993.\nIn seguito all'adozione della moneta unica anche da parte della Lituania, diciannovesimo paese dell'eurozona, a partire dal 15 gennaio 2015 il litas non ha pi\u00f9 valore legale.\nPrimo litas, 1922-1941.\nStoria.\nIl primo litas fu introdotto il 2 ottobre 1922 in sostituzione dell'ostmark e dell'ostruble, che erano stati entrambi emessi dalle forze d'occupazione tedesche durante la prima guerra mondiale. In Lituania l'ostmark era anche conosciuto come auksinas.\nIl litas fu fissato con il valore di 10 litas = 1 dollaro statunitense e fu suddiviso in 100 centas. Nonostante la depressione economica mondiale, il litas era una moneta abbastanza forte e stabile. Un litas era coperto da 0,150462 grammi di oro depositati dalla Banca di Lituania in paesi stranieri. Nel marzo 1923 la circolazione totale ammontava a 39.412.984 litas, coperti per 15.738.964 da oro e per 24.000.000 da titoli altamente affidabili (\"high exchange securities\").\nAlmeno un terzo della circolazione doveva essere coperto da oro ed il resto da altri titoli sicuri. Nel 1938 si aveva che 1 US$ = 5,9 litas.\nIl valore del litas croll\u00f2 a circa 0,20 US$ prima di scomparire nel 1941.\nIl litas fu sostituito dal rublo sovietico nell'aprile 1941\n , dopo che la Lituania fu annessa all'Unione Sovietica, con un tasso di cambio di 1 litas = 0,9 rubli anche se il valore reale del litas era di 3-5 rubli. Cercando di proteggere il valore della valuta, la popolazione inizi\u00f2 a fare acquisti massicci che, assieme alla caduta della produzione causata dalla nazionalizzazione, caus\u00f2 una sensibile riduzione delle scorte. Quindi il cambio fu limitato a 250 litas prima della completa abolizione del litas.\nMonete.\nLe monete furono introdotte nel 1925 con i valori di 1, 2, 5, 10, 20 e 50 centas, e da 1, 2 e 5 litas. Le monete con i valori in litas erano d'argento. La moneta da 10 litas fu introdotta nel 1936. Tutte queste monete furono disegnate dallo scultore Juozas Zikaras (1881-1944).\nsono coniate in oro\nBanconote.\nNel 1922 la Banca di Lituania emise banconote con i valori da 1, 2, 5, 10, 20 e 50 centas e da 1, 2, 5, 10, 50 e 100 litas. Nel 1924 furono emesse anche le banconote da 500 e 1000 litas.\nI valori sotto i 5 litas furono sostituiti da monete nel 1925.\nSecondo litas, 1993-2014.\nIl litas divenne la valuta della Lituania una seconda volta il 25 giugno 1993, quando sostitu\u00ec la valuta temporanea chiamata talonas con un tasso di 1 litas = 100 talonas.\nStoria.\nLavoro preparatorio.\nI responsabili iniziarono a preparare l'introduzione del litas gi\u00e0 prima che fosse dichiarata l'indipendenza. Si pensava di introdurre il litas accanto al rublo anche se la Lituania fosse rimasta parte dell'Unione sovietica.\nNel dicembre 1989 fu chiesto ad artisti di presentare degli abbozzi di possibili monete e banconote. Fu anche preparato un elenco di personaggi famosi per scegliere che sarebbe stato raffigurato.\nLa Banca di Lituania fu fondata il 1\u00ba marzo 1990. Dieci giorni dopo la Lituania dichiar\u00f2 la propria indipendenza. Inizialmente il governo lituano contatt\u00f2 inutilmente la \"Francois Charles Oberthur\", una ditta che si trova in Francia per stampare le proprie banconote. Nel novembre 1990 la Banca di Lituania decise di lavorare con la \"United States Banknote Corporation\" (ora \"American Banknote Corporation\"). Verso la fine dell'autunno del 1991 la prima spedizione di banconote e di monete denominate in litas arriv\u00f2 in Lituania.\nNel novembre 1991 fu approvata la legge monetaria e fu creato il comitato del litas. Aveva il compito di fissare la data in cui il litas sarebbe entrato in circolazione, i termini per il ritiro dalla circolazione del rublo, il tasso di cambio del litas e altre condizioni. I responsabili hanno atteso un po' che l'economia si stabilizzasse per non esporre la nuova moneta all'inflazione. L'80% del commercio della Lituania era con la Russia ed il governo aveva la necessit\u00e0 di trovare una transizione morbida dalla zona del rublo. La Lituania aveva anche la necessit\u00e0 di trovare risorse per creare un fondo di stabilizzazione.\nReperimento dei fondi.\nIn principio, la Lituania non aveva oro o altri titoli per supportare il litas. La Lituania aveva bisogno di trovare circa 200 milioni di dollari per formare il fondo di stabilizzazione. Per prima cosa, cerc\u00f2 quindi di recuperare le sue riserve pre-belliche (circa 10 tonnellate) da Francia, Regno Unito, Svizzera, ecc. Nel periodo tra le due guerre mondiali la Lituania aveva depositato infatti le proprie riserve auree in banche straniere. Dopo l'occupazione del 1940 queste riserve divennero \u201cdi nessuno\u201d: la Lituania non esisteva pi\u00f9 e la maggior parte dei paesi occidentali condann\u00f2 l'occupazione ritenendola illegale e non riconobbe l'Unione Sovietica come successore. La Banca d'Inghilterra, ad esempio, vendette tali riserve all'Unione Sovietica nel 1967. Comunque, nel gennaio 1992 ha annunciato che questa azione fu un \u201ctradimento della popolazione degli stati baltici\u201d e che avrebbe restituito l'ammontare di oro originalmente depositato, ora valorizzato circa 90 milioni di sterline, ai tre paesi baltici. La Lituania ricevette 18,5 milioni di sterline o 95.000 once d'oro e rimase cliente della banca. Allo stesso modo, nel marzo 1992, la Lituania ha reclamato oro dalla Banca di Francia e, pi\u00f9 tardi, dalla Banca di Svezia.\nNell'ottobre 1992, il Fondo Monetario Internazionale (organizzazione a cui la Lituania aveva aderito il 29 aprile 1992) garant\u00ec il primo prestito di 23,05 milioni di dollari per creare il fondo di stabilizzazione. Comunque \u00e8 stato stimato che, al momento dell'introduzione della nuova valuta, la Lituania era riuscita a raccogliere solamente 120 milioni di dollari per il fondo di stabilizzazione. Per un breve periodo questo \u00e8 stato tenuto segreto, al fine di non danneggiare ulteriormente la reputazione e la fiducia nel litas.\nIntroduzione del litas.\nIl 25 giugno 1993 il litas \u00e8 stato finalmente introdotto con il rapporto di cambio di 1 litas per 100 talonas. Il cambio con il dollaro era pari a 1 US$ = 4,5 litas e si ridusse a 4,2 litas in un paio di settimane, anche se l'introduzione del litas fu seguita da uno scandalo. Infatti il governo permise la conversione di ammontari illimitati di talonas in litas senza obbligo di dimostrare la provenienza dei talonas e questo rese possibile a organizzazioni criminali la legalizzazione dei propri fondi.\nIn luglio la circolazione dei talonas fin\u00ec e il 1\u00ba agosto 1993 il litas divenne l'unica valuta legale. In seguito alla reintroduzione del litas, venne fatto uno sforzo per eliminare i dollari dal mercato. Infatti il talonas non aveva mai goduto veramente la fiducia della popolazione e il rublo era una valuta molto instabile. Per questo, la gente inizi\u00f2 ad usare il dollaro come valuta stabile. Un'altra alternativa era costituita dal marco tedesco, che non era per\u00f2 disponibile in grandi quantit\u00e0. Molti negozi esibivano i prezzi in diverse valute, dollaro incluso, e l'economia era molto \"dollarizzata\" tanto che divenne legale concludere transazioni commerciali con valuta straniera.\nA causa della scarsa qualit\u00e0 delle banconote (sia dei talonas che dei primi litas) era facile la contraffazione. La maggior parte dei negozi si videro costretti ad acquistare lampade a raggi ultravioletti per controllare i falsi. Un gruppo, ad esempio, stamp\u00f2 banconote da 500 talonas in Turchia per un valore complessivo stimato pari a 140.000 litas.\nDal 1\u00ba aprile 1994 al 1\u00ba febbraio 2002, il litas \u00e8 stato ancorato al dollaro al tasso di cambio fisso di 4 LTL = 1 USD (nel semestre precedente il litas si era stabilizzato a un livello di circa 3,9). Le principali motivazioni di questa decisione erano la scarsa fiducia nel nuovo sistema monetario, il timore di ampie oscillazioni dei tassi di cambio, il desiderio di attrarre investitori esteri e le raccomandazioni del Fondo Monetario Internazionale. L'ancoraggio era rinnovabile con cadenza annuale. A un certo momento \u00e8 stata presa in considerazione la possibilit\u00e0 di ancorare il litas a un paniere di valute: l'ECU. Nel medesimo periodo la Lituania istitu\u00ec inoltre un currency board.\nDal 1\u00ba aprile 1994 il litas \u00e8 completamente coperto da oro e titoli altamente affidabili.\nIl litas e l'euro.\nIl 2 febbraio 2002 il litas \u00e8 stato collegato all'euro con un rapporto di cambio di 3,45280 LTL = 1 EUR; il rapporto non \u00e8 mai cambiato fino alla sostituzione del litas con l'euro. Il paese era quindi divenuto membro de facto dell'eurozona. Il 28 giugno 2004 il litas \u00e8 entrato a far parte dell'ERM II, il meccanismo di cambio dell'Unione europea. La Lituania era interessata ad aderire al meccanismo sin dal suo ingresso nell'UE. Il 4 giugno 2014 \u00e8 stato annunciato che l'euro avrebbe sostituito la litas a decorrere dal 1\u00ba gennaio 2015.\nUfficialmente, il litas lituano \u00e8 fuori corso a partire dal 15 gennaio 2015.\nMonete.\nNel 1993 furono introdotte delle monete, datate 1991, con i valori da 1, 2, 5, 10, 20 e 50 centas e da 1, 2 e 5 litas. I pezzi da 1, 2 e 5 centas furono coniati in alluminio, quelli da 10, 20 e 50 centas in bronzo e le monete in litas erano in cupro-nickel. Nel 1997 furono introdotto monete in nichel-bronzo da 10, 20 e 50 centas, seguite l'anno successivo da monete in cupro-nickel da 1 litas e da monete bimetalliche da 2 e da 5 litas. Tutte le monete hanno al dritto lo stemma della Lituania, un cavaliere su cavallo saliente, al centro ed il nome dello stato \"LIETUVA\".\nLe prime monete furono coniate nel Regno Unito ed arrivarono in Lituania il 31 ottobre 1991.\nAttualmente tutte le monete sono coniate nella zecca lituana, un'azienda pubblica che ha iniziato l'attivit\u00e0 nel settembre 1992, riuscendo a ridurre i costi dell'introduzione del litas.\nBanconote.\nNel 1993 sono state emesse banconote (datate 1991) con i valori da 10, 20, 50, 100, 500 e 1000 litas. A causa del disegno povero erano facili da falsificare e fu rapidamente immessa una seconda serie con i valori da 1, 2, 5, 10, 20 e 50 litas; solo la banconota da 100 precedente \u00e8 rimasta in circolazione. Le banconote da 200 litas sono state introdotte nel 1997 e quelle da 500 nel 2000.\nTassi storici di cambio.\nDal 1994 al 2002, il litas fu agganciato al dollaro statunitense al cambio fisso di 1 USD = 4 LTL. Dal 2002 al 2015 all'euro, tramite il sistema ERM II, al cambio di 1 EUR = 3,45280 LTL.\nLa Lituania ha adottato l'euro il 1\u00ba gennaio 2015."}
{"id": "39905", "revid": "9", "url": "https://it.wikipedia.org/wiki?curid=39905", "title": "Dischord", "text": ""}
{"id": "39906", "revid": "1305772", "url": "https://it.wikipedia.org/wiki?curid=39906", "title": "H\u00fcsker D\u00fc", "text": "Gli H\u00fcsker D\u00fc sono stati una band hardcore punk/alternative rock statunitense, formatasi nel 1979 a Saint Paul (Minnesota), generalmente considerata dalla critica di grande importanza e influenza sulla storia del rock. Il nome (senza l'umlaut) significa \"ti ricordi?\" in danese/norvegese e proviene da un gioco da tavolo svedese.\nIniziarono la carriera come gruppo hardcore punk. La svolta avvenne nel 1984 con il disco \"Zen Arcade\", un \"concept album\" su doppio LP (due fattori assolutamente insoliti per una formazione punk) caratterizzato da una forte sperimentazione e contaminazione musicale, che segn\u00f2 il distacco dagli esordi; con \"New Day Rising\", e ancor pi\u00f9 con \"Flip Your Wig\", la band si spost\u00f2 verso uno stile pi\u00f9 melodico e introspettivo, definito dalla critica \"alternative rock\" e per certi versi premonitore del grunge. Nel 1986 furono messi sotto contratto dalla Warner Bros., aprendo la strada al fenomeno della crescente attenzione delle majors nei confronti delle band indipendenti. Dopo \"Candy Apple Grey\" del 1986 e \"\" del 1987, la band si sciolse a causa delle tensioni tra i due leader, Bob Mould e Grant Hart.\nStoria della band.\nOrigini.\nGli H\u00fcsker D\u00fc si formarono nel 1978 a Saint Paul, Minnesota, quando il chitarrista Bob Mould, il bassista Greg Norton e il batterista Grant Hart si incontrano nel negozio di dischi dove lavorava Hart. I tre, appassionati di punk hardcore, iniziarono a fare concerti nella zona di Minneapolis.\nLe prime uscite discografiche furono su Reflex Record nel 1981. Notati dai Minutemen, altra storica punk band del periodo, incisero per la loro etichetta discografica, la New Alliance Records. I primi due album, \"Land Speed Record\" (registrato dal vivo) e \"Everything Falls Apart\", sono lavori acerbi ma che lasciano intravedere un grande potenziale. Firmarono poi per la SST Records, seminale etichetta indipendente fondata da Greg Ginn, chitarrista dei Black Flag.\nIl successo.\nL'EP \"Metal Circus\" venne dato alle stampe nel 1983, ma il successo di pubblico e di critica arriv\u00f2 l'anno successivo con \"Zen Arcade\", un disco doppio, un concept album che narra di un ragazzo che lascia la sicurezza di casa e si avventura nel mondo facendo diverse esperienze e ponendosi molte domande. Il punto di forza del disco \u00e8 la base concettuale ed artistica, opposta ai canoni del punk tradizionale e che, anzi, si avvicina al progressive rock. \u00c8 un disco di grande impatto, in cui per la prima volta la rabbia e la violenza del punk si fondono ad una sfrenata fantasia musicale, tramite temi di carattere introspettivo. Di questo periodo \u00e8 anche \"Eight Miles High\", cover dei Byrds.\nL'esplorazione musicale continu\u00f2 con \"New Day Rising\" e \"Flip Your Wig\", sempre su SST, pubblicati a breve distanza l'uno dall'altro nel 1985.\nNonostante il gruppo abbia, allora, riscosso interesse internazionale, continuarono a suonare ed a supportare la scena musicale locale. Per omaggiare le loro radici del Minnesota, nel 1985 fecero uscire un EP, \"Love is All Around\" in cui viene reinterpretata la sigla del Mary Tyler Moore Show, allestito appunto a Minneapolis.\nLo scioglimento.\nNel 1986 il gruppo firm\u00f2 per la Warner Bros. Records. I loro due album su Warner Brothers, \"Candy Apple Grey\" e il doppio \"\", mostrano il gruppo maturato psicologicamente e musicalmente.\nAlla vigilia del tour promozionale la band dovette incassare un durissimo colpo, il suicidio del loro manager David Savoy. A quel punto, comunque, i rapporti personali tra Mould e Hart erano diventati molto tesi, e a peggiorare il tutto vi erano anche problemi di droga di Hart: trovandosi questo senza metadone nel corso del tour, la band fu costretta ad annullare le date rimaste. Hart nel giro di pochi giorni lasci\u00f2 la band e, a questo punto, anche il bassista Greg Norton, sposatosi da poco, decise di chiamarsi fuori e dedicarsi a tempo pieno all'attivit\u00e0 di ristoratore che lui e la moglie avevano avviato.\nMould e Hart da quel momento faranno musica separatamente sia come solisti che come leader di nuove band, rispettivamente i Sugar ed i Nova Mob.\nNel 2004 in occasione di un concerto benefit per l'amico Karl Mueller, bassista dei concittadini Soul Asylum gravemente malato, Mould invit\u00f2, nello stupore generale, l'ex compagno sul palco per eseguire 2 pezzi dei D\u00fc (\"Hardly Getting Over It\" e \"Never Talking To You Again\"). Il chitarrista da subito comunic\u00f2 tramite il suo blog che la breve \"rimpatriata\" era stata un'iniziativa estemporanea, assolutamente non organizzata precedentemente e nata su suggerimento dell'ultimo minuto di Hart che non si sarebbe tradotta in una reunion della loro band madre.\nEredit\u00e0.\nIl merito principale degli H\u00fcsker D\u00fc \u00e8 di aver ampliato enormemente il raggio d'azione del punk, accentuando la sua connotazione sperimentale, creando una formula rumorosa ma melodica che ha influenzato moltissimi gruppi di rock alternativo a venire. Con gli H\u00fcsker D\u00fc, inoltre, si \u00e8 avuto uno spostamento tematico dalle arringhe sociali e nichiliste dei primi punk ai complessi esistenziali dell'adolescenza. Infine, \u00e8 grazie al loro operato discografico che quell'universo musicale orbitante intorno alle etichette indipendenti e alle radio universitarie ha avuto modo di approdare al successo di massa."}
{"id": "39909", "revid": "106908", "url": "https://it.wikipedia.org/wiki?curid=39909", "title": "Societ\u00e0 internazionale degli storici olimpici", "text": "La Societ\u00e0 internazionale degli storici olimpici (in inglese \"International Society of Olympic Historians\", abbreviata in ISOH) \u00e8 un'associazione culturale non-profit il cui scopo \u00e8 promuovere e studiare il movimento olimpico nel suo insieme e l'evolversi dei Giochi olimpici in particolare.\nQuesto proposito viene perseguito dagli studiosi e dagli storici che aderiscono al progetto essenzialmente attraverso ricerche analitiche e raccolte di dati storico-statistici riguardanti, appunto, il \"movimento olimpico\" e le Olimpiadi. L'esito di tale ricerche viene poi periodicamente divulgato attraverso i normali canali editoriali, grazie alla collaborazione degli associati.\nLa fondazione della \"International Society of Olympic Historians\" avvenne durante un incontro, tutto sommato molto informale, svoltosi a Londra (Regno Unito) nel dicembre 1991.\nL'idea di costituire una societ\u00e0 storica olimpica trovava origine da un fitto scambio di corrispondenza, durato diversi anni, intercorso principalmente tra lo statunitense Bill Mallon e lo svedese Ture Widlund.\nIl 5 dicembre 1991 un gruppo di potenziali membri della nascente societ\u00e0 si incontr\u00f2 al \"Duke of Clarence\", un piccolo \"pub\" del quartiere londinese di \"Kensington\". Alla riunione presero parte Ian Buchanan, Peter Matthews e Stan Greenberg per la Gran Bretagna, Ove Karlsson e Ture Widlund per la Svezia, Bill Mallon e David Wallechinsky per gli Stati Uniti.\nAll'incontro erano stati invitati ma non poterono parteciparvi - inviarono per\u00f2 le loro scuse per l'assenza - Anthony Bijkerk e Pim Huurman (Paesi Bassi), Peter Diamond e John Lucas (Stati Uniti), Erich Kamper (Austria), Volker Kluge (Germania) e Wolf Lyberg (Svezia).\nAttualmente la Societ\u00e0 internazionale degli storici olimpici (in sigla: ISOH) conta circa 300 membri appartenenti a cinquanta nazioni, e pubblica - con cadenza quadrimestrale - lo \"Journal of Olympic History\" (inizialmente intitolato con il motto olimpico \"Citius!, Altius!, Fortius!\"). Dalla fondazione al 2000 la societ\u00e0 \u00e8 stata presieduta dal britannico Ian Buchanan dopo di che la guida \u00e8 passata allo statunitense Bill Mallon. Dal 2004 al 2012 il presidente \u00e8 stato il tedesco Karl Lennartz."}
{"id": "39912", "revid": "7", "url": "https://it.wikipedia.org/wiki?curid=39912", "title": "International Society of Olympic Historians", "text": ""}
{"id": "39913", "revid": "1393243", "url": "https://it.wikipedia.org/wiki?curid=39913", "title": "Stargate SG-1", "text": "Stargate SG-1 (abbreviato solitamente in SG-1 o SG1) \u00e8 una serie televisiva di fantascienza basata sul film \"Stargate\" del 1994, scritto da Dean Devlin e Roland Emmerich e diretto da quest'ultimo. Emmerich aveva inizialmente l'intenzione di realizzare altri due film, creando cos\u00ec una trilogia di \"Stargate\". Il progetto fu per\u00f2 abbandonato, e cos\u00ec la MGM Television pot\u00e9 acquistare i diritti e le licenze necessarie per mandare in onda una serie televisiva basata sull'universo di \"Stargate\". Gli sceneggiatori sono stati in grado di creare sui presupposti del film, un intero nuovo universo, popolato da numerose razze aliene che, grazie alla loro avanzata tecnologia, si sono suddivise il controllo dei vari settori dello spazio.\nL'episodio pilota \u00e8 stato trasmesso negli Stati Uniti il 27 luglio 1997 sul canale Showtime, che ha ospitato la serie fino alla sua quinta stagione. Dalla sesta stagione la serie \u00e8 trasmessa da Sci Fi Channel, che attualmente ne detiene l'esclusiva.\nIl telefilm si differenzia da altre serie televisive fantascientifiche di successo come \"Star Trek\" o \"Babylon 5\", essendo ambientato non in un futuro imprecisato, bens\u00ec ai giorni nostri, nello stesso periodo in cui viene mandato in onda.\nIn Italia le prime due stagioni di \"Stargate SG-1\" sono state trasmesse da TMC (poi LA7) tra il 1999 e il 2001. Dalla terza stagione in poi gli episodi sono invece stati trasmessi da Sky Italia (canale Fox), che detiene anche i diritti per le prime due stagioni. Nell'estate 2004, Rai 2 ha riproposto le stagioni 3, 4 (tranne episodi 4x05, 4x11 e 4x20) e i primi 8 episodi della stagione 5. Successivamente, il telefilm \u00e8 stato ritrasmesso a rotazione tra LA7, RaiTre (che ha trasmesso in prima visione in chiaro gli episodi 4x05, 4x11 e 4x20 nel 2007 e gli ultimi 14 episodi della stagione 5 nel 2008) e RaiUno (che trasmise la serie alle 4 di notte senza rispettare l'ordine cronologico delle puntate).\nLA7 ha proposto con successo in prima serata le stagioni 7, 8, 9 e 10 a partire dal giugno 2008. Al termine della 10\u00aa stagione, La7 ha inoltre trasmesso i due film in prima visione assoluta ' (novembre 2008) e ' (27 dicembre 2009).\nTrama.\nIl film \"Stargate\" terminava con l'uccisione del crudele alieno Ra (considerato un dio dagli antichi egizi), il salvataggio della popolazione del pianeta Abydos ed il ritorno dei protagonisti sulla Terra tranne che per il Dottor Jackson. La serie tv riparte da qui, circa un anno dopo questi avvenimenti.\nPanoramica.\nLa storia \u00e8 incentrata sulle vicende dell'SG-1, la prima squadra ufficiale del Comando Stargate formatasi.\nLe prime stagioni.\nL'episodio pilota (\"I figli degli dei\") si apre con l'arrivo sulla Terra di un alieno, un Goa'uld di nome Apophis.\nNel tentativo di scoprire qualcosa, una squadra comandata dal Colonnello Jack O'Neill ritorna ad Abydos e grazie al dottor Daniel Jackson scopre che lo Stargate pu\u00f2 condurre non solo ad Abydos ma su un'infinit\u00e0 di altri mondi.\nSuccessivamente Apophis raggiunge anche Abydos e rapisce Sha're, la moglie abydosiana di Daniel Jackson. Il Governo degli Stati Uniti prende coscienza del fatto che Ra non era l'unico alieno in grado di servirsi degli stargate per invadere e schiavizzare i mondi, e organizza un programma di esplorazione nella speranza di trovare nuove tecnologie che possano servire alla Terra per proteggersi dalla minaccia Goa'uld.\nLo Stargate non \u00e8 pi\u00f9 la \"scorciatoia\" nello spazio-tempo per un solo mondo alieno, ma una porta aperta su migliaia di nuovi mondi, raggiungibili attraverso diverse combinazioni dei simboli scolpiti sul congegno che \u00e8 possibile \"digitare\" (in modo analogo a un numero telefonico) sullo stargate utilizzando il \"computer di digitazione\", messo a punto nel 1995 da una squadra del Pentagono, di cui facevano parte Samantha Carter, Barbara Shore e Gary Meyers sotto la guida di Catherine Langford, che \u00e8 impersonata nel film originale da Viveca Lindfors e ha invece nel telefilm il volto di Elizabeth Hoffman.\nViene dunque costituita una squadra di recupero, l'SG-1, a cui in seguito si affiancheranno decine di altre squadre d'esplorazione. L'SG-1 \u00e8 composta dal colonnello Jack O'Neill, impersonato dall'attore Richard Dean Anderson, dal capitano Samantha Carter, impersonata dall'attrice Amanda Tapping e dal dottor Daniel Jackson, impersonato dall'attore Michael Shanks, unitosi al progetto nella speranza di ritrovare la propria moglie Sha're, rapita da Apophis.\nIn seguito entrer\u00e0 a far parte della squadra anche un jaffa ribelle di nome Teal'c, impersonato dall'attore Christopher Judge, che fornir\u00e0 in molte occasioni un apporto prezioso grazie al suo indubbio coraggio e senso dell'onore, e grazie all'approfondita conoscenza dei Goa'uld, essendo lui stesso un portatore di una larva goa'uld.\nIn queste prime stagioni la trama \u00e8 incentrata principalmente sull'esplorazione di nuovi mondi raggiungibili mediante lo Stargate, dal contatto con le civilt\u00e0 del luogo ed i pericoli ed opportunit\u00e0 che ne conseguono, mentre sullo sfondo si svolge la battaglia contro i Signori del Sistema (i pi\u00f9 potenti fra i Goa'uld). A complicare il quadro, forze ostili sulla Terra tentano di prendere il controllo dello Stargate o delle tecnologie ad esso collegate.\nA partire dalla terza stagione svolgono un ruolo significativo i Replicatori (o Replicanti, nella versione italiana vengono chiamati in tutti e due i modi), macchine in grado di autoriprodursi e combinarsi fra loro, che rappresenteranno un grave pericolo per una delle pi\u00f9 potenti razze alleate dei Terrestri, gli Asgard.\nLa sesta stagione.\nAlla fine della quinta stagione Daniel Jackson muore in seguito ad una dose letale di radiazioni che lo investe durante un esperimento atomico e viene quindi sostituito nella squadra SG-1 dal kelowniano Jonas Quinn, interpretato dall'attore Corin Nemec. Daniel, essendo morto salvando la vita di milioni di persone, \u00e8 meritevole di passare negli \"ascesi\" che vivono in un piano superiore di esistenza grazie all'aiuto di Oma Desala.\nSettima ed ottava stagione.\nLa settima stagione inizia con il ritorno di Daniel Jackson alla forma umana ed al suo ruolo nel \"team\" SG-1, e con l'abbandono di Jonas Quinn. La storia prosegue con l'aumento dell'intensit\u00e0 del conflitto fra Terra (alla ricerca dalla \"Citt\u00e0 perduta degli Antichi\") e Anubis, che culmina con la battaglia dell'Antartide.\nNell'ottava stagione continua la lotta contro Anubis, affiancato ora da Ba'al, e alla ricomparsa dei Replicatori come forza in grado di distruggere la Galassia. La stagione termina con la loro sconfitta, la neutralizzazione definitiva di Anubis e la liberazione dei Jaffa.\nLa nona stagione.\nLa nona stagione rappresenta per Stargate SG-1 un momento di svolta, soprattutto in seguito alla partenza di Richard Dean Anderson (Jack O'Neill) dal cast fisso. Gli altri attori del cast originale Michael Shanks, Christopher Judge e Amanda Tapping rinnovano invece la loro partecipazione.\nCon la nona stagione anche gli avvenimenti della serie subiscono una brusca svolta in seguito al declino dei Goa'uld e all'avvento di un nuovo nemico: gli Ori.\nLa decima stagione.\nIl 24 ottobre 2005 viene annunciata la produzione di una decima stagione di \"Stargate SG-1\", in onda a partire da febbraio 2006. Con la decima stagione, \"Stargate SG-1\" supera il precedente record di longevit\u00e0 per le serie Sci-Fi di produzione USA, detenuto dalle nove stagioni di X-Files. Il record assoluto per il settore fantascientifico resta per\u00f2 saldamente in mano alla serie classica di Doctor Who, produzione britannica in onda ininterrottamente dal 1963 al 1989.\nTutto il cast della nona stagione firma il contratto per la decima: Ben Browder (Ten. Col. Cameron Mitchell), Michael Shanks (Dott. Daniel Jackson), Christopher Judge (Teal'c), Amanda Tapping (Ten. Col. Samantha Carter) e Beau Bridges (Gen. Hank Landry) partecipano infatti come regolari. Entra per\u00f2 a far parte del cast regolare anche Claudia Black, che aveva gi\u00e0 interpretato in alcuni episodi dell'ottava e nona stagione il ruolo dell'aliena Vala Mal Doran.\nA met\u00e0 agosto 2006 SciFi Channel annuncia ufficialmente che la decima stagione sar\u00e0 anche l'ultima: termina cos\u00ec la pi\u00f9 lunga serie TV fantascientifica statunitense.\nI film.\nIl mancato rinnovo del contratto per un'undicesima stagione ha obbligato produttori e sceneggiatori ad alterare il finale della decima stagione, lasciando incomplete alcune sottotrame, ed in particolare l'esito finale della lotta contro i seguaci degli Ori ed il destino di Ba'al. Le idee alla base della prevista undicesima stagione sono state quindi riversate in due film non destinati alle sale cinematografiche:\nPersonaggi e interpreti.\nGuest star.\nAlla serie hanno preso parte diversi volti noti del cinema e della televisione. Tra gli altri: Alexis Cruz, Cary-Hiroyuki Tagawa, Dwight Schultz, Robert Picardo, Morena Baccarin, Isaac Hayes, Tobin Bell, Erica Durance, Jolene Blalock, Tony Todd, Musetta Vander, Julian Sands, William B. Davis, Enrico Colantoni, Adam Baldwin, Armin Shimerman, James Earl Jones, Louis Gossett Jr., Willie Garson, Steven Williams, Torri Higginson, Tamlyn Tomita, Cameron Bright, Aaron Douglas, Christina Cox, Sarah Douglas, Samantha Ferris, Michael Rooker, Lexa Doig e Sean Patrick Flanery.\nLa xenobiologia di \"Stargate SG-1\".\nElenco delle principali specie, razze o popoli alieni dell'universo di \"Stargate SG-1\":\nOstili.\nGoa'uld.\nI Goa'uld sono una specie parassita i cui membri hanno un aspetto molto simile a quello di un serpente e il bisogno di introdursi all'interno del corpo di altri esseri viventi per assumerne il controllo della mente e del corpo. Tra i loro \"ospiti\" preferiti vi sono gli umani e gli Unas.\nLa maggior parte dei Goa'uld \u00e8 malvagia, egocentrica ed estremamente megalomane. Di solito interpretano il ruolo di potenti signori o di autentiche divinit\u00e0 per controllare le proprie armate. Tuttavia, alcuni di loro si sono opposti a tutto ci\u00f2 fondando il gruppo clandestino dei Tok'ra. Quando ci si riferisce ad un singolo Goa'uld spesso si ricorre al termine \"simbionte\".\nDurante la nona stagione, in seguito alla caduta dei Signori del sistema, il loro ruolo di minaccia nemica primaria decade a favore degli Ori.\nJaffa.\nI Jaffa sono una specie biologicamente molto simile agli umani, il cui genoma in passato \u00e8 stato manipolato artificialmente dai Goa'uld per renderli delle incubatrici viventi per le larve della loro specie e dei soldati formidabili e fedeli. Discendono dalle popolazioni terrestri rapite usando lo Stargate e furono schiavizzati per servire i loro falsi dei (i Goa'uld). I Jaffa vivono su molti pianeti differenti in base al Goa'uld cui sono al servizio e sono un popolo di guerrieri, pronto a morire in nome del proprio dio, questo finch\u00e9 nell'ottava stagione non vengono liberati.\nUnas.\nGli Unas sono stati la prima specie ospite dei Goa'uld, con cui condivisero per lungo tempo lo stesso pianeta d'origine. Possiedono un'incredibile forza fisica e quando vengono presi come ospiti hanno l'abilit\u00e0 di guarire rapidamente da quasi tutte le ferite grazie ai poteri rigenerativi del parassita Goa'uld. Quando Ra scopr\u00ec l'esistenza della Terra gli Unas furono abbandonati in favore degli umani, fisicamente pi\u00f9 adatti a maneggiare i congegni tecnologici depredati alle specie aliene pi\u00f9 progredite, oltre ad avere un organismo meno complesso che potevano rigenerare quasi all'infinito grazie alla loro tecnologia avanzata, in modo da vivere in eterno con esso, cosa che non potevano fare con gli Unas.\nReplicatori.\nI Replicatori sono una potente forma di vita cibernetica composta da infiniti blocchi di costruzione tenuti insieme da un avanzato livello di nanotecnologia.\nIl loro principale scopo consiste nell'espandersi per l'universo aumentando in maniera esponenziale il proprio numero assimilando qualsiasi forma di tecnologia avanzata. Generalmente le loro aggregazioni sono insettiformi, ma compariranno anche dei Replicatori umanoidi, tra cui Fifth e la copia di Samantha Carter. Sono ostili nei confronti di tutte le forme di vita organiche dell'universo, ma il loro nemico principale sono gli Asgard in quanto sono in possesso di un prezioso minerale utile alla loro moltiplicazione.\nOri.\nGli Ori sono esseri ascesi che utilizzano la loro infinita conoscenza dell'universo per costringere intere popolazioni ad adorarli come divinit\u00e0. Originariamente erano un gruppo di Alterani che decisero di separarsi dagli altri membri della propria specie per una diversa visione nei confronti della vita. Gli Ori promettono l'ascensione ai mortali in cambio dell'adorazione religiosa, uccidendo tutti coloro che non desiderano seguire il \"Cammino dell'Origine\". Gli Antichi preferiscono invece lasciare libero arbitrio ai mortali, attendendo che trovino il cammino dell'illuminazione per proprio conto senza intervenire negli avvenimenti del loro livello d'esistenza. In realt\u00e0 gli Ori non aiutano mai nessuno ad ascendere poich\u00e9 questo significherebbe condividere con altri il potere derivante dalle preghiere delle popolazioni convertite al culto dell'Origine.\nPriori.\nI priori sono esseri umani potenziati dagli Ori affinch\u00e9 predichino il Cammino dell'Origine e puniscano i miscredenti. Sono dotati di un bastone apparentemente di legno, in realt\u00e0 costruito con una tecnologia avanzatissima, che amplifica i loro gi\u00e0 ragguardevoli poteri mentali, procurando loro l'invulnerabilit\u00e0 e la possibilit\u00e0 di modificare la realt\u00e0 in modo apparentemente miracoloso. Credono ciecamente nel culto dell'Origine e sono disposti anche a suicidarsi nel nome degli Ori.\nAdria.\nAdria \u00e8 nata da Vala Mal Doran, ed \u00e8 stata fatta crescere rapidamente dagli Ori. Essenzialmente \u00e8 un Ori in forma umana, \u00e8 stata creata per aggirare le regole che stabiliscono che un Ori non possa usare direttamente i suoi poteri per conquistare la Via Lattea. Possiede varie abilit\u00e0 sovraumane come i priori e guida l'esercito degli Ori.\nAlleati.\nTau'ri.\nI Tau'ri, anche detti terrestri, sono gli umani del pianeta Terra. Il loro primo incontro con una specie aliena avvenne all'alba dei tempi, quando il Goa'uld conosciuto con il nome di Ra, dopo lungo peregrinare per lo spazio, giunse nei pressi della Terra e scelse il primo ospite umano per rimpiazzare il suo vecchio corpo ormai morente. Da Ra ebbe origine la civilt\u00e0 egizia, ma anche millenni di schiavit\u00f9 e deportazioni ad opera di decine di altri Goa'uld. I Tau'ri si ribellarono al predominio Goa'uld scacciando i Jaffa di Ra e seppellendo lo stargate sottoterra. Nel periodo successivo furono quasi dimenticati dal resto dell'universo, ma una volta riaperto lo stargate, la loro esistenza fu nuovamente svelata.\nAntichi.\nGli Antichi sono una razza straordinariamente avanzata originaria di una galassia lontana, stabilitasi ad un certo punto sulla Terra. Sono conosciuti principalmente per essere stati i \"costruttori degli stargate\", una delle pi\u00f9 avanzate forme di tecnologia nell'universo fantascientifico di Stargate, nonch\u00e9 la principale.\nDopo aver formato l'Alleanza delle quattro grandi razze, ascesero (tutti o quasi) verso un pi\u00f9 alto livello di esistenza abbandonando lo stato dell'universo materiale.\nAsgard.\nGli Asgard sono una specie benevola, altamente progredita ed evoluta proveniente da un'altra galassia, che in passato visit\u00f2 la Terra in molte occasioni, dando origine alle pi\u00f9 antiche leggende nordiche. In passato facevano parte dell'Alleanza delle quattro grandi razze. Il loro scopo nella Via Lattea consiste principalmente nell'opporsi ai Goa'uld e ai Replicatori e nell'assicurare protezione dai Goa'uld ad un certo numero di pianeti. Poich\u00e9 la loro riproduzione avviene per clonazione invece che sessualmente, gli Asgard soffrono di una pesante degradazione del loro patrimonio genetico, che li porterebbe in breve tempo all'estinzione. Al fine di salvare la loro razza, investono molte risorse nello studio del DNA dei loro antenati, nonch\u00e9 di quello degli Umani. In seguito al fallimento di questo tentativo, nell'ultimo episodio della serie, donano tutta la loro conoscenza ai Tau'ri (i terrestri) e attuano un gigantesco suicidio di massa facendosi esplodere con il loro pianeta.\nAlcuni Asgard, comunque, sopravvivono nella galassia di Pegaso, dove erano emigrati millenni prima.\nIl loro aspetto \u00e8 molto simile a quello degli alieni Grigi coinvolti nel presunto incidente UFO di Roswell del 1947.\nNox.\nI Nox sono una razza umanoide molto progredita, parte dell'Alleanza delle quattro grandi razze.\nSono un popolo pacifico e contrario a qualsiasi forma di violenza, la cui tecnologia molto avanzata permette loro di rendere invisibile qualsiasi oggetto o essere vivente arrivando persino ad occultare un'intera citt\u00e0 volante, e di dare l'impressione di non usare apparentemente alcuna tecnologia (sono, ad esempio, in grado di attivare lo Stargate verso la destinazione voluta senza utilizzare un DHD e senza apparentemente toccare alcunch\u00e9). Attraverso il \"rito della vita\" (anche qui la tecnologia usata \u00e8 totalmente invisibile, nonostante venga pi\u00f9 volte detto che durante tale rito l'invisibilit\u00e0 scompare) sono inoltre in grado di resuscitare i morti.\nFurlings.\nI Furlings sono la specie pi\u00f9 misteriosa di Stargate SG-1. La loro esistenza \u00e8 confermata solo dall'essere stati parte dell'Alleanza delle quattro grandi razze e dalla presenza di iscrizioni in lingua furling su alcuni reperti e costruzioni disseminati per la galassia.\nCompariranno (solo scherzosamente) nell'episodio \"200\" della decima stagione della serie.\nTok'ra.\nI Tok'ra (in lingua goa'uld letteralmente, \"Contro Ra\") sono una fazione clandestina dei Goa'uld che combattono da millenni contro i Signori del sistema attraverso una fitta rete d'infiltrazione e numerose azioni di sabotaggio. Diversamente dai Goa'uld, che possiedono con la forza i propri organismi ospiti, i Tok'ra hanno rispetto per l'ospite con cui condividono un libero e sinergico scambio relazionale. I Tok'ra, tuttavia, sono una razza in via d'estinzione poich\u00e9 la loro regina, Egeria, madre di tutti i Tok'ra, \u00e8 morta.\nTollan.\nI Tollan sono un popolo avanzato inizialmente poco propenso ad allacciare rapporti amichevoli con i Tau'ri, in quanto gelosi della propria tecnologia. L'SG-1 incontra i Tollan sul loro pianeta natale che \u00e8 stato devastato (a causa della condivisione della loro tecnologia con una razza da loro giudicata inferiore) e riporta sulla Terra alcuni superstiti. In seguito si instaurano rapporti amichevoli con il pianeta Tollan finch\u00e9 i Goa'uld riescono a superare tecnologicamente le loro armi difensive e distruggono il pianeta sul quale si sono stabiliti i Tollan.\nAltri.\nGran parte di tali alieni, \u00e8 in realt\u00e0 una popolazione umana trasferita su un altro pianeta dai Goa'uld e come tali non hanno nulla di fisiologicamente diverso dai Tau'ri. Non \u00e8 il caso per\u00f2 degli Unas liberi, dei Jaffa ribelli, degli spiriti e di altre popolazioni non presenti nella seguente lista:\nPianeti.\nI pianeti esplorati durante la serie sono innumerevoli. Ecco i principali:\nAdattamento dei dialoghi e dei titoli.\nI traduttori dei dialoghi si sono resi autori di numerosi errori e approssimazioni nel corso della serie . In parte ci\u00f2 si \u00e8 verificato nell\u2019adattamento italiano dei titoli: \"Double Jeopardy\" (titolo dell\u2019episodio 4x21), che vuol dire \"doppio rischio\", \"doppio pericolo\", e pu\u00f2 far riferimento alla cosiddetta \"double jeopardy clause\", divent\u00f2 invece \"Doppia identit\u00e0\", travisando anche il senso della storia in quanto non appaiono in essa doppie identit\u00e0 ma, al contrario, coppie di personaggi che condividono la stessa identit\u00e0 pur trattandosi di differenti entit\u00e0 (umana e artificiale); \"Beast of Burden\" (titolo dell\u2019episodio 5x07) fu reso con un avventato \"La bestia di Burden\", mentre in realt\u00e0 l'espressione significa \"bestia da soma\"; i titoli degli episodi \"Revelations\" (5x22) e \"Disclosure\" (6x17) furono entrambi tradotti \"Rivelazioni\".\nAltri errori riguardano termini ed espressioni usate dai personaggi: per esempio \"scholar\" (riferito a Daniel Jackson), che in inglese significa \"studioso\", \u00e8 stato tradotto come \"scolaro\"; l'\"event horizon\" in qualche puntata \u00e8 diventato, invece che orizzonte degli eventi, \"evento orizzonte\"; \"sublight\", ossia \"subluce\", \u00e8 stato reso con l'errato \"subleggeri\"; nell\u2019episodio 2x21 \"1969\" (it. \"Viaggio nel tempo\"), si parla di un fantomatico \"razzo solare\", che altro non \u00e8 che un'erronea traduzione di \"solar flare\", ovvero un flare (o brillamento) solare; nell\u2019episodio 3x06 \"Point of View\" (it. \"Punto di vista\"), l'espressione \"change of heart\" \u00e8 stata tradotta in italiano con \"trapianto di cuore\", mentre significa \"cambiare idea\"; all'inizio della settima stagione gli Antichi vengono chiamati Arcaici e alcune volte, sempre nell\u2019adattamento italiano, il minerale alieno naquadah viene confuso col naquadriah; nel secondo episodio della decima stagione \"Morpheus\", gli \"ascesi\" sono chiamati \u201cascendenti\u201d; nell'episodio 10x09 \"Company of Thieves\" (it. \"La compagnia dei ladri\") l\u2019usuale \"stelle di neutroni\u201d \u00e8 stato sostituito, come corrispondente italiano di \"neutron stars\", da un originale \"stelle neutroniche\". Ancora, nel quattordicesimo episodio della decima stagione \"The Shroud\" (it. \"Il sudario\") il significato della frase di Adria rivolta a Daniel \"in our time together, I've really come to see in you what draws mother's affection\" (letteralmente, \"durante il tempo passato insieme, sono giunta a vedere in te cosa ha attirato l'affetto di mia madre\") \u00e8 stato stravolto con \"durante il tempo passato insieme, hai stimolato il mio senso materno\"; nell'episodio 10x16 \"Bad Guys\" (it. \"I ribelli\") la frase dello stesso Daniel Jackson \"it could be a good way to examine what might happen here\", che tradotta significa \"potrebbe essere un buon modo per esaminare cosa potrebbe accadere qui\", in riferimento alla realt\u00e0 alternativa in cui lo stargate \u00e8 stato reso pubblico, \u00e8 diventata \"sarebbe meglio analizzare ci\u00f2 che succede qui\".\nProbabilmente non corretta anche la traduzione, nella prima parte dell'episodio \"Moebius\", sul finire dell'ottava stagione, della frase \"this is the ship SG-1 used to...\", ossia apparentemente \"questa \u00e8 la nave che l\u2019SG-1 ha usato per...\", con \"questa \u00e8 l\u2019SG-1 usata per...\", che sembra confondere la nave con il nome della squadra; soprattutto, nella seconda parte dell'episodio, che chiude la stagione, una delle battute finali di Jack, \"get their hands on this\", cio\u00e8 \"mettere le mani su questa\", con riferimento ad una cassa ma al contempo evidentemente alludendo a Sam, \u00e8 stata liberamente tradotta \"mettere le mani sulla mia donna\", dando cos\u00ec per fattuale l'inizio di una relazione fra i due, che invece sia nell'episodio in questione che nel restante della serie e nei suoi spin-off rimane per lo spettatore al pi\u00f9 una possibilit\u00e0, mai confermata.\nInoltre Jack, nell'episodio finale della settima stagione \"Lost City\" (it. \"Citt\u00e0 perduta\") paragona il Signor Burns (personaggio dei Simpson, cartoon di cui \u00e8 un grande fan) a un Goa\u2019uld, dicendo a Teal'c \"you are so wrong. It's a perfect analogy: Burns as Goa\u2019uld\" (\"ti sbagli. \u00c8 una analogia perfetta: Burns \u00e8 come i Goa\u2019uld\"), ma in italiano questa battuta si \u00e8 persa in quanto Burns \u00e8 stato tradotto con \u201cbrucia\" (e quindi \"... brucia come i Goa\u2019uld\"), lasciando confuso il telespettatore; l\u2019errore si \u00e8 ripetuto nell'episodio 8x15 \"Citizen Joe\" (it. \"Il cittadino Joe\") in cui Dan Castellaneta (Homer Simpson nella versione originale), dando ragione a Jack, dice \"between you and me, I totally see the analogy. Burns as Goa'uld\" che in italiano \u00e8 diventato, appunto, \u201ddetto tra noi, io vedo pienamente l'analogia. Brucia come i Goa\u2019uld\", invece di \"Burns \u00e8 come i Goa\u2019uld\".\nEffetti speciali.\nStargate SG-1 \u00e8 stato, per l'epoca, una delle serie tv che ha fatto maggiomente uso di effetti specili, con un budget di $ per ogni episodio. La maggior parte del lavoro \u00e8 stato svolto dalla Rainmaker Digital Effects.\nLa Lost Boys Studios ha collaborato con la serie dalla 1\u00aa alla 5\u00aa stagione, La Image Engine ha lavorato alla 2\u00aa stagione, mentre le stesse serie \"SG-1\" e \"Atlantis\" sono state responsabili di circa il 30-40% del fatturato della Atmosphere Visual Effects in quegli anni.\nOpere correlate.\nSpin-off.\nNel 2002, \u00e8 stata realizzata la serie animata \"Stargate Infinity\", che non \u00e8 per\u00f2 considerata ufficialmente parte dell'universo di Stargate.\nNel 2004, parallelamente all'ottava stagione, sono iniziate le trasmissioni del primo spin-off ufficiale, \"Stargate Atlantis\". \u00c8 durato cinque stagioni e 100 episodi, l'ultimo dei quali \u00e8 stato trasmesso nel gennaio 2009.\n\u00c8 stata prodotta anche una terza serie, intitolata \"Stargate Universe\", durata due stagioni in onda dal 2009 al 2011.\nVideogiochi.\nEra stato previsto un videogioco ispirato alla serie dal titolo \"Stargate SG-1: The Alliance\" prodotto da Perception Pty e distribuito da JoWood, ma il progetto \u00e8 stato cancellato.\nAnche il progetto del MMORPG (Massive Multiplayer Online Role Play Game) Stargate Worlds, \u00e8 stato cancellato.\nDVD.\nSia in USA che in Italia sono disponibili in DVD tutte e 10 le stagioni della serie ed i film in direct-to-video ' e '."}
{"id": "39914", "revid": "119888419", "url": "https://it.wikipedia.org/wiki?curid=39914", "title": "Shirakawa (imperatore del Giappone)", "text": "Biografia.\nIl suo nome prima di diventare imperatore era Sadahito.\nEra il primo figlio dell'imperatore Go-Sanjo e di una donna dei Fujiwara. Suo padre Go-Sanjo nel 1068 divent\u00f2 imperatore e nomin\u00f2 Sadahito principe ereditario. Come il padre, Shirakawa cerc\u00f2 di diminuire l'influenza dei Fujiwara sulla corte imperiale.\nSuccessivamente lasci\u00f2 il trono ad un figlio, Horikawa, che diventer\u00e0 cos\u00ec imperatore a sua volta, si spost\u00f2 nella citt\u00e0 di Shirakawa e si fece monaco buddhista. Shirakawa regn\u00f2 dal chiostro come imperatore de facto.\nShirakawa segu\u00ec, con questo comportamento, una usanza instaurata dal padre Go-Sanjo. Regn\u00f2 dal chiostro durante i regni di tre imperatori: Horikawa, Toba e Sutoku."}
{"id": "39917", "revid": "123946965", "url": "https://it.wikipedia.org/wiki?curid=39917", "title": "Concerti brandeburghesi", "text": "I cosiddetti concerti brandeburghesi sono sei concerti composti da Johann Sebastian Bach nel periodo che trascorse a K\u00f6then, ducato della Sassonia, dal 1717 al 1723. Essi furono dedicati al margravio Cristiano Ludovico di Brandeburgo-Schwedt il 24 marzo 1721.\nBach adott\u00f2 per queste opere la dicitura in francese di Concerts avec plusieurs instruments (che pu\u00f2 essere quindi considerato il titolo ufficiale dell'opera).\nLa denominazione attuale di \"concerti brandeburghesi\" \u00e8 stata stabilita da Spitta, per via della loro destinazione. Il manoscritto bachiano non fu probabilmente mai eseguito nella sede del margravio, ma archiviato accanto ad altre 77 opere distribuite poi tra i cinque eredi. Fu solo nel 1850 (anno del centenario della morte di Bach) che l'opera fu finalmente resa pubblica per i tipi dell'editore Peters di Lipsia. Bach era consapevole del fatto che queste composizioni non sarebbero state eseguite, sia per la carenza dell'organico di corte, sia per la particolare difficolt\u00e0 della partitura; questo lo si evince dalla minor cura con cui il manoscritto fu redatto.\nIl compositore intendeva fornire agli esecutori una sorta di \"campionario\" (il termine \u00e8 di A. Basso) di stilemi virtuosistici di alto livello, e scrisse quindi ogni concerto per i principali strumenti del tempo: due sono per ottoni (corno da caccia e tromba), due sono per flauti (dolce e traverso) e due per i principali strumenti per musica da camera (tastiera - in questo caso clavicembalo - ed archi).\nSchema dei Concerti.\nTra i sei concerti si pu\u00f2 notare una sensibile differenza, sia nell'organico strumentale che nell'articolazione dei movimenti, che soprattutto nella concezione dello stile. Da un'analisi comparativa delle reciproche forme si pu\u00f2 ricavare il seguente schema:"}
{"id": "39920", "revid": "7", "url": "https://it.wikipedia.org/wiki?curid=39920", "title": "Religione cristiana", "text": ""}
{"id": "39922", "revid": "1632387", "url": "https://it.wikipedia.org/wiki?curid=39922", "title": "Alcyone", "text": "Alcyone \u00e8 una raccolta di liriche di Gabriele D'Annunzio pubblicata nel 1903, composta tra il 1899 e il 1903 ed \u00e8 considerato il terzo libro delle \"Laudi del cielo, del mare, della terra e degli eroi\".\nGenesi dell'opera.\nIl 7 luglio del 1899 D'Annunzio scrive ai Fratelli Treves Editori di un progetto poetico lungo e complesso al quale sta lavorando:\nI titoli dei sette libri si rifacevano alle semidee che avevano dato il nome alle stelle della costellazione delle Pleiadi: Maia, Elettra, Alcyone, Merope, Taigete, Asterope, Celeno. Di essi, uscirono solo cinque: i primi tre nel 1903, Merope nel 1912 e Asterope nel 1918.\nDa questo documento ricaviamo alcune notizie essenziali per la collocazione dell'opera nel contesto biografico dell'autore:\nIn sintesi, l\"'Alcyone\", poesia dell'estate, rappresenta anche la piena maturazione della vicenda creativa e umana del poeta: la fama, il successo e l'amore incoronano la poesia di D'annunzio nel suo momento pi\u00f9 alto e rappresentativo.\nStruttura.\n\"Alcyone\" comprende 88 liriche, ordinate secondo un criterio strutturale che non ricalca l'ordine cronologico della composizione. \nTra la prima (\"La tregua\") e l'ultima (\"Il commiato\") si delinea l'ideale percorso narrativo di un'estate di poesia (nel senso di una raccolta composta d'estate e che ha per tema l'estate, sia dal punto di vista della stagione fisica che della maturit\u00e0 poetica dell'autore). Nello schema qui proposto risulta evidenziata la simmetria ritmica con cui il poeta ha suddiviso la raccolta. Dopo il proemio de \"La tregua\" - che ha la funzione di istituire un collegamento fra \"Alcyone\" e i precedenti libri delle \"Laudi\", dedicati all'impegno eroico (\"Maia\") e civile (\"Elettra\") - \"Il fanciullo\" apre una serie di sette ballate cui fanno seguito cinque sezioni, ciascuna aperta da una lirica con titolo latino cui segue un ditirambo, vero cardine della struttura poetica. Ai ditirambi sono destinati i cambiamenti di stagione e di approccio al mito, vero tema cardine dell'intero poema dannunziano.\nAttenzione: la posizione e il carattere di ogni titolo ne rappresentano il valore strutturale; la forma di questo elenco va osservata quindi attentamente, per avere una prima idea sulla concezione strutturale della raccolta.\nTemi.\nLa raccolta si sviluppa attraverso un ampio percorso culturale di citazioni e riferimenti al repertorio letterario classico italiano, greco e latino.\nLa prima sezione sviluppa elementi duecenteschi, da San Francesco (\"Lungo l'Affrico\", \"La sera fiesolana\") a Dante (\"Beatitudine\"), passando attraverso il recupero di motivi virgiliani ed esiodei (\"La spica\", \"Le opere e i giorni\", \"L'aedo senza lira\"). Essa \u00e8 ambientata tra Firenze e la campagna circostante, attraverso una struttura cronologica che attraversa, nell'ordine, tramonto, sera, mattina e pomeriggio.\nLa seconda sezione, che comprende i giorni tra l'estremo giugno\" e l'otto luglio, \u00e8 ambientata nel clima selvaggio del litorale tra le foci dell'Arno e del Serchio (\"Marina di Pisa\", \"Il Gombo\" e \"San Rossore\"). \u00c8 la sezione nella quale a un minimo di cultura letteraria corrisponde il massimo di naturalismo panico nietzscheano, attraverso i temi dell'ascolto (\"La tenzone\", \"Innanzi l'alba\") e della visione epifanica (\"I tributarii\", \"Il Gombo\") della natura.\nLa terza sezione - il passaggio tra luglio e agosto - concentra la descrizione spaziale attorno alle pinete alla foce del Serchio. Essa \u00e8 dedicata al mito ovidiano di Glauco, il pescatore della Beozia divenuto dio del mare; nel suo sviluppo il poeta si fa personaggio mitico dialogante con la natura - marittima (\"L'oleandro\"), equestre (\"Bocca di Serchio\") e venatoria (\"Il cervo\").\nLa quarta sezione - la fine di agosto - prosegue la rappresentazione mitica della precedente e inaugura, nella sua seconda parte, un ciclo scultoreo e allegorico che ha il suo culmine ne \"L'arca romana\". Notevole, in questa sezione, la serie naturalistica costituita dai \"Madrigali dell'estate\".\nNell'ultima sezione, ambientata nella prima met\u00e0 di settembre, si sviluppa il tema del trapasso e delle rievocazione, giocato sul registro stilistico del sogno e della memoria (i sette componimenti dei \"Sogni di terre lontane\" ne costituiscono quindi il culmine centrale).\nCon l\"'Alcyone\" D'Annunzio introduce nel panorama letterario nazionale una tematica panico-naturalistica che nella cultura europea risaliva gi\u00e0 al romanticismo - limitatamente al contesto germanico - ma che per l'Italia rappresentava una novit\u00e0 assoluta. Il classicismo italiano aveva sempre privilegiato il versante retorico delle Humanae litterae, intese come modello apollineo e razionalistico di stile e di contenuto. In questo contesto - da Petrarca all'Ottocento - ci\u00f2 che contava era il rispetto di una tradizione di regole e di autori, di auctoritates (Virgilio, Cicerone, Orazio soprattutto), appartenenti esclusivamente all'ambito letterario latino cos\u00ec come l'avevano delimitato Dante, Petrarca e i classicisti del Cinquecento.\nI poeti e filosofi romantici tedeschi, scavalcando polemicamente il primato umanistico dei Latini, alla ricerca di una propria originalit\u00e0 storica avevano invece privilegiato il classicismo greco, con particolare riferimento ai filosofi presocratici e alle filosofie neoplatoniche. Seguiti su questa strada dai filosofi irrazionalisti del tardo Ottocento - Schopenhauer e Nietzsche - e dalla scuola ermeneutica del Novecento, essi istituirono un modello di interpretazione del classicismo centrato principalmente sui concetti di vitalismo e panismo, cio\u00e8 su una rappresentazione animistica della natura, intesa come luogo di manifestazione del divino pi\u00f9 che come cornice esteriore e indifferente delle vicende spirituali dell'uomo, come invece era intesa dall'Umanesimo latino.\nAttraverso Nietzsche D'Annunzio fa propria una tematica inconsueta per la storia della letteratura italiana: la metamorfosi e il deismo panico, con i loro correlati dell'epifania e della metafisica della luce.\nIl titolo \"Incipiunt Laudes creaturarum\" (\"cominciano le lodi delle creature\"), che accompagnava i primi componimenti lirici, apparve sulla rivista Nuova Antologia il 16 novembre 1899 (alcuni furono inseriti in \"Alcyone\"). Esso richiama sia il \"Cantico delle creature\" o \"Laudes creaturarum\" (\"Lodi delle creature\") di san Francesco d'Assisi, in quel tempo di moda nell'estetismo misticheggiante dei preraffaelliti, sia lo spirito dionisiaco teorizzato da Nietzsche come volont\u00e0 di azione e come comunione con le forze della Natura nell'\u00e0mbito di una religiosit\u00e0 paganeggiante la quale esalta il piacere, lo spirito di conquista nonch\u00e9 l'ebbrezza dei sensi come appare anche nei quattro ditirambi, ognuno preceduto da un testo che introduce il tema con il titolo in latino. Il ditirambo dionisiaco doveva creare una fusione tra lirica moderna e modello classico nonch\u00e9 rappresentare il momento \"dionisiaco\" rispetto a quello \"apollineo\", secondo una contrapposizione elaborata da Nietzsche.\nStruttura ritmica.\nNon ci si pu\u00f2 accostare alle poesie di \"Alcyone\" senza tenere nella dovuta considerazione la loro dimensione classicista: la scelta di ripetere la tradizione poetica del passato non \u00e8 casuale, perch\u00e9 ci\u00f2 avviene in un momento in cui l'antico si presentava alla percezione del pubblico come elemento di rottura e di discontinuit\u00e0 rispetto ai modelli divenuti correnti. D'Annunzio annuncia il suo rinnovamento poetico appoggiandosi a modelli carichi di grande autorit\u00e0, quasi che, sottinteso, si dovesse leggere un messaggio non detto che comunica tuttavia l'intenzione pi\u00f9 profonda del poeta: riscrivendo nella lingua di Dante e Petrarca mi propongo come il nuovo Vate di una nazione in cerca della propria voce poetica. Soprattutto i componimenti della \"prima sezione\" si propongono, anche a colpo d'occhio, come un'operazione di reinvenzione di modelli desunti da un classicismo arcaico: la struttura a strofe di endecasillabo richiama in modo neanche troppo vago l'antica canzone duecentesca, con l'unica variante della sostituzione delle rime con un sistema di assonanze. Il modello classico non \u00e8 dunque destinato, per D'Annunzio, a stimolare l'identit\u00e0 culturale del pubblico, ma a istituire un rapporto di dipendenza verso la figura carismatica del poeta; non insegna a parlare la stessa lingua della storia ma invita ad abbandonarsi nell'alveo protettivo di un nuovo Vate Incoronato:\nO nere e bianche rondini, tra notte\ne alba, tra vespro e notte, o bianche e nere\nospiti lungo l'Affrico notturno!\nVolan elle s\u00ec basso che la molle\nerba sfioran coi petti, e dal piacere\nil loro volo sembra fatto azzurro.\nSopra non ha sussurro\nl'arbore grande, se ben trema sempre.\nNon tesse il volo intorno a le mie tempie\nfresche ghirlande?\n[\"Lungo l'Affrico\"]\nAltri elementi della struttura ritmica di \"Alcyone\" sono:\nLingua.\nUna delle funzioni pi\u00f9 comuni della lingua - quella referenziale - la possibilit\u00e0 cio\u00e8 di indicare un elemento della realt\u00e0 come oggetto del discorso, di ci\u00f2 di cui si parla, \u00e8 quasi del tutto assente nella poesia di \"Alcyone\". I temi scelti - particolarmente legati alle sensazioni e alla sfera emotiva ed irrazionale - sono rappresentati da visioni di cui il poeta \u00e8 l'unico testimone e che possono essere comunicate efficacemente - in qualche modo rese \"visibili\" all'immaginazione del lettore - solo attraverso l'uso di un lessico straordinario e sovrabbondante, fenomeno che d'altronde non \u00e8 nuovo nella poesia simbolista. La parola, in \"Alcyone\", \u00e8 evocativa e analogica e non indicativa, neppure di concetti astratti appartenenti alla sfera intellettuale e sovrasensibile. Essa \u00e8 il referente di se stessa, lo scopo forse principale dell'elaborazione poetica dell'autore. La parola assume valore di \"suono\" ed \u00e8 l'espressione di una bellezza \"musicale\".\nUna lingua poetica che vuole esprimere sensazioni, e soprattutto sensazioni di tipo fisico, deve privilegiare alcune precise aree semantiche: quella del suono - o della voce - e quella della luce - o dei colori. Vedi nel primo caso \"Le stirpi canore\"; nel secondo \"La pioggia nel pineto\". Anche \"Meriggio\" appartiene alla poetica del suono, pur se attraverso l'uso della figura contraria, quella del silenzio.\nUn'altra conseguenza legata alla scelta di queste particolari tematiche \u00e8 il necessario ricorso all'ambito lessicale del mito; in particolare:"}
{"id": "39925", "revid": "22475", "url": "https://it.wikipedia.org/wiki?curid=39925", "title": "Oreopithecus bambolii", "text": "L'Oreopithecus bambolii \u00e8 una piccola scimmia antropomorfa vissuta circa 8,5 milioni di anni fa, nel Miocene.\nI fossili sono stati ritrovati in Toscana, Sardegna e in Africa orientale.\nSono stati finora ritrovati i reperti di oltre cinquanta individui nelle miniere toscane di Montebamboli, Baccinello, Montemassi, Casteani e Ribolla, in provincia di Grosseto, che fanno dell\"'O. bambolii\" una delle scimmie fossili meglio rappresentate.\nEtimologia.\nIl nome scientifico \"Oreopithecus\" viene dal greco \u1f44\u03c1\u03bf\u03c2, oros= \"monte\" e \u03c0\u03af\u03b8\u03b7\u03ba\u03bf\u03c2, pithekos= \"scimmia\" e significa quindi \"scimmia delle montagne\".\nRitrovamenti.\nI resti dell'oreopiteco sono stati rinvenuti per la prima volta nel 1871 dal professor Igino Cocchi presso le miniere di lignite di Montebamboli, borgata grossetana di Massa Marittima. Il nome stesso, \"bambolii\", gli fu dato proprio in riferimento alla localit\u00e0 dal paleontologo francese Paul Gervais che per primo studi\u00f2 i suddetti resti. Una dozzina di altri fossili, tra cui una mascella, sono stati ritrovati nel 1890 in varie localit\u00e0 minerarie nei dintorni di Grosseto da Giuseppe Ristori. Nel 1907, Giuseppe Merciai descrisse quattro mascelle e una mandibola provenienti da una miniera di Ribolla, nel Grossetano. In questo periodo non si era ancora arrivati a un consenso comune sul fatto che \"Oreopithecus\" fosse da classificarsi come scimmia antropomorfa.\nA partire dal 1949, il paleontologo svizzero Johannes H\u00fcrzeler cominci\u00f2 a rianalizzare il materiale precedentemente scoperto. Tra il 1954 e il 1958 giunse alla conclusione che \"Oreopithecus\" era un vero ominide basandosi sui premolari, le mandibole corte e la ridotta lunghezza dei canini, che all'epoca erano considerati un elemento diagnostico per l'appartenenza alla famigli degli ominini.\nL'ipotesi suscit\u00f2 accese discussioni tra i colleghi paleontologi. Le sue conferenze in varie parti del mondo ottenero una grande copertura da parte della stampa che present\u00f2 le ricerche come una sfida all'ipotesi darwiniana della discendenza dell'uomo dalle scimmie.\nNel 1954, H\u00fcrzeler si rec\u00f2 in Maremma per cercare possibili resti nell'unica miniera di lignite ancora in attivit\u00e0, quella di Baccinello, ma dopo quattro anni di ricerche, fu annunciata la chiusura della miniera il 2 agosto 1958. Alcuni giorni prima della definitiva chiusura, tuttavia, alcuni minatori riportarono alla luce lo scheletro intero di una scimmia, che ribattezzarono familiarmente \"Sandrone\": la scoperta fu di massima importanza, in quanto fu presto confermato come unico scheletro completo di \"Oreopithecus bambolii\". Attualmente Sandrone \u00e8 conservato al Museo di Storia Naturale dell'Universit\u00e0 di Firenze, Sezione di Geologia e Paleontologia. \nNel 1960, H\u00fcrzeler afferm\u00f2 che lo scheletro apparteneva ad un bipede, in quanto le ridotte dimensioni delle pelvi erano pi\u00f9 simili a quelle degli ominidi che agli scimpanz\u00e9 o gorilla. L'asserita affinit\u00e0 dell' \"Oreopithecus\" con gli ominidi \u00e8 rimasta controversa per decenni, fino a che nuove analisi condotte negli anni 1990 hanno mostrato che \"Oreopithecus\" era direttamente correlato al \"Dryopithecus\". Le peculiarit\u00e0 del cranio e dei denti sono spiegabili come conseguenze dell'isolamento insulare.\nIn Sardegna, in seguito a degli scavi presso la centrale termoelettrica di Fiume Santo, nelle vicinanze di Porto Torres (SS), vengono scoperti nel 1994 dei frammenti ossei che studiati della Facolt\u00e0 di Scienze Naturali di Sassari, in collaborazione con l'Universit\u00e0 di Liegi risultano aventi un'et\u00e0 di circa 8,5 milioni di anni. I resti consistono in un frammento di mandibola con qualche dente attaccato e qualcun altro sparso, trovati a cinque metri di profondit\u00e0. L'essere a cui appartengono i resti viene chiamato familiarmente \"Proto\".\nCaratteristiche.\nIl peso dell\"'Oreopithecus bambolii\" poteva oscillare tra i 30 e i 35\u00a0kg. Aveva un muso relativamente corto, ossa nasali rialzate, neurocranio piccolo e globulare, orbita oculare verticale e ossa facciali sottili. La morfologia dei molari indica una dieta consistente soprattutto di foglie di alberi. La parte inferiore del muso piuttosto robusta, con una grande superficie di attacco per il muscolo massetere e una cresta sagittale per l'attacco del muscolo temporale, indica un apparato masticatorio possente.\nI denti erano molto piccoli in proporzione alle dimensioni del corpo. La mancanza di diastema (separazione) tra il secondo incisivo e il primo premolare della mandibola indica che l\"'Oreopithecus\" aveva dei canini di dimensioni paragonabili al resto della sua dentizione. In molti primati, la presenza di canini piccoli \u00e8 correlata con una ridotta competizione tra i maschi per la conquista delle femmine e un dimorfismo sessuale poco accentuato.\nIl suo habitat sembra essere stato pi\u00f9 in zone acquitrinose che nelle foreste o nelle savane. L'anatomia postcraniale mostra adattamenti sia ad una vita arboricola sospesa che a una deambulazione bipede. I tratti funzionali relativi alla locomozione in sospensione includono un torace ampio, un torso corto, dita lunghe e affusolate e estesa mobilit\u00e0 in tutte le articolazioni. Mostra nel contempo adattamenti alla postura eretta come la presenza della curvatura lombare, non presente in altre specie simili dello stesso periodo. Poich\u00e9 i fossili sono datati a circa otto milioni di anni fa, questo rappresenta un esempio molto precoce di postura eretta. Non \u00e8 ben chiaro per\u00f2 quanto fosse effettivamente in grado di camminare in posizione eretta, mentre le braccia e le sue dita sembrano mostrare un adattamento all'arrampicarsi e al penzolare.\nInterpretazioni.\nI resti vengono descritti per la prima volta dal paleontologo francese Paul Gervais nel 1872, ma una prima ipotesi interpretativa fu proposta dal professor Johannes H\u00fcrzeler del Museo di Storia Naturale di Basilea nel 1965, secondo il quale \"Sandrone\" appartiene al ramo delle scimmie antropomorfe, la qual cosa viene confermata dai ritrovamenti di Fiume Santo. H\u00fcrzeler aveva ipotizzato che Oreopithecus, alto circa 1,10 metri, fosse bipede anche se manteneva tratti arboricoli.\nOreopithecus si svilupp\u00f2 tra nove e sette milioni di anni fa nell'area tosco-sarda, quando questa regione era emersa dalle acque di quello che rimaneva dell'oceano Tetide, che si trovava in via di essicamento dopo la chiusura dello stretto di Gibilterra e la conseguente crisi di salinit\u00e0 del Messiniano. L'emersione delle terre permise il collegamento dell'Eurasia con l'Africa settentrionale, consentendo cos\u00ec il passaggio di specie viventi tra i due continenti precedentemente separati. L'evoluzione particolare della scimmia viene attribuita alle condizioni di insularit\u00e0 del suo habitat, che hanno portato ad uno sviluppo specifico.\nIl fatto che questa scimmia antropomorfa fosse bipede, per Salvador Moy\u00e0-Sol\u00e0 e Meike K\u00f6hler dell'Istituto di Paleontologia Miquel Crusafont di Sabadell, nei pressi di Barcellona, sarebbe una prova che il bipedismo non sia una peculiarit\u00e0 prettamente \"umana\". Nel 1997, i due studiosi pubblicarono un articolo in cui ipotizzavano che l\"'O. bambolii\" non appartenesse al ramo umano e che la sua evoluzione particolare fosse dovuta al fatto di essere vissuto in un ambiente insulare: la sua posizione bipede non sarebbe altro che una \"coincidenza\" con quella umana.\nTra le caratteristiche che indicherebbero l'adattamento all'andatura bipede sarebbe da considerare la presenza della curva lombare, differente da altre specie simili vissute nello stesso periodo di tempo. Poich\u00e9 i fossili sono stati datati a circa 8 milioni di anni fa, questo rappresenterebbe un insolitamente precoce apparire della postura eretta. Tuttavia una recente rianalisi della spina dorsale dello scheletro di \"Oreopithecus\" ha portato alla conclusione che esso non mostrava un adattamento all'andatura bipede abituale."}
{"id": "39927", "revid": "118849193", "url": "https://it.wikipedia.org/wiki?curid=39927", "title": "Harry Hillman", "text": "Biografia.\nHarry Hillman fu membro di tre squadre olimpiche all'inizio del XX secolo, nonch\u00e9 allenatore di successo al Dartmouth College.\nHillman vinse tre medaglie d'oro alle Olimpiadi del 1904 di Saint Louis, vincendo i 400 m piani, i 200 m a ostacoli bassi ed i 400 m ostacoli. Ottenne tempi da record olimpico in tutte e tre le gare, ma abbatt\u00e9 un ostacolo nei 400 m, il che signific\u00f2 che il suo tempo di 53\"0 non pot\u00e9 essere conteggiato come record del mondo (il record era fermo a 56\"4 dal 1896). A questo va per\u00f2 anche aggiunto che la gara venne corsa con ostacoli troppo bassi (76\u00a0cm, invece dei normali 91).\nIn viaggio verso la Grecia per i Giochi olimpici intermedi del 1906, Hillman fu uno della mezza dozzina di atleti che rimasero feriti da una gigantesca ondata che spazz\u00f2 il ponte della nave su cui viaggiava. Fin\u00ec solo quarto nei 400 m, l'unica gara che corse nell'edizione di quell'anno.\nHillman vinse una medaglia d'argento nei 400 m ostacoli ai Giochi olimpici del 1908. Lui e Charles Bacon, un altro statunitense, passarono simultaneamente sopra l'ultimo ostacolo, ma Bacon giunse primo sul nastro d'arrivo, vincendo con il Record del mondo di 55\"0. Il 24 aprile 1909, Hillman e Lawson Robertson stabilirono un record che non \u00e8 mai stato eguagliato, correndo le 100 iarde a tre gambe in 11 secondi netti. Hillman vinse quattro titoli dell'AAU, due sui 200 m e due sui 400 m ostacoli.\nRitiratosi dalle competizioni divenne allenatore di atletica al \"Dartmouth College\", dal 1910 alla sua morte. Hillman consigliava agli ostacolisti di ingoiare uova crude, che egli riteneva \"eccellenti per la respirazione e lo stomaco\". Fece parte del team di allenatori di atletica della squadra olimpica statunitense nel 1924, nel 1928, e nel 1932. Uno dei suoi atleti pi\u00f9 famosi fu l'ostacolista Earl Thomson, vincitore della medaglia d'oro sui 110 m ostacoli ai Giochi olimpici del 1920."}
{"id": "39929", "revid": "1429175", "url": "https://it.wikipedia.org/wiki?curid=39929", "title": "Lago di Garda", "text": "Il lago di Garda o Benaco (, localmente anche ) \u00e8 il maggiore lago italiano, con una superficie di circa 370\u00a0km\u00b2 (terzo per profondit\u00e0 dopo Como e Maggiore). Cerniera fra tre regioni, Lombardia (provincia di Brescia), Veneto (provincia di Verona), Trentino-Alto Adige (provincia di Trento), \u00e8 posto in parallelo all'Adige, da cui \u00e8 diviso dal massiccio del monte Baldo. A settentrione si presenta stretto a imbuto mentre a meridione si allarga, circondato da colline moreniche che rendono pi\u00f9 dolce il paesaggio. Il lago \u00e8 un'importante meta turistica ed \u00e8 visitato ogni anno da milioni di persone.\nEtimologia e pronuncia.\nIn epoca romana il lago era conosciuto come \"Benacus\" e da alcuni era venerato come dio Benacus, personificazione stessa del lago, talvolta associata al culto del dio Nettuno. Oggi \u00e8 meglio noto come lago di Garda, toponimo attestato fin dal Medioevo e di origine germanica, derivante da quello dell'omonima cittadina sulla sponda veronese del lago, la quale, insieme a un'altra localit\u00e0 celebre del lago, Gardone Riviera, e altre meno conosciute, come G\u00e0rdola, Gardoncino, Gardoni, Gu\u00e0rdola e Le Garde, testimonia la presenza germanica che va dal VI all'VIII secolo, in particolare quella longobarda. \nIl toponimo Garda, con il quale \u00e8 chiamato il lago gi\u00e0 in alcuni documenti dell'VIII secolo, \u00e8 l'evoluzione della voce germanica \"warda\", ovvero \"luogo di guardia\" o \"luogo di osservazione\". Il toponimo classico del lago, ovvero \"Ben\u0101cus lacus\" (Benaco), \u00e8 quasi sicuramente di origine celtica, precedente quindi alla romanizzazione, e dovrebbe derivare da \"bennacus\", confrontabile con l'irlandese \"bennach\", e significherebbe \"cornuto\", ovvero dai molti promontori. La traduzione \"cornuto\" viene anche interpretata in riferimento alla penisola di Sirmione.\nLa voce latina di Benaco \u00e8 attestata come \"Ben\u0101cus, -i\" e presuppone quindi un accento piano (Ben\u00e0co): la versione italiana dell'accento tonico rimane fedele all'accentazione latina, quindi va pronunciato con l'accento sulla \"a\". Gli abitanti del lago, in particolar modo quelli della sponda veronese, pronunciano il nome Benaco con l'accento sulla \"e\", ovvero B\u00e8naco. Resta oscuro il motivo per cui i nativi delle zone del lago tendono ad utilizzare la versione con l'accento sdrucciolo del nome.\nGeografia fisica.\nTerritorio.\nLa parte settentrionale del lago \u00e8 situata in una depressione che si insinua in direzione NE-SW all'interno delle Alpi, mentre la parte meridionale occupa un'area dell'alta Pianura Padana: si distinguono quindi un tratto vallivo e uno pedemontano, il primo di forma stretta e allungata, il secondo ampio e semicircolare. Una caratteristica del Garda \u00e8 la dimensione limitata del bacino idrografico (\u00a0km\u00b2) rispetto alla superficie lacustre: ad una lunghezza di 52\u00a0km del lago corrispondono i 95\u00a0km del bacino, mentre le rispettive larghezze sono di 16\u00a0km e 42\u00a0km. Lo spartiacque orientale del bacino idrografico benacense presenta una direzione parallela all'asse del lago, mentre quello occidentale ha un andamento pi\u00f9 sinuoso. All'interno del bacino i rilievi maggiori sono la cima Presanella (\u00a0m) e il monte Adamello (\u00a0m), anche se la maggior parte del territorio \u00e8 compreso tra i 65 e i \u00a0m. Morfologicamente il bacino idrografico del Garda \u00e8 suddivisibile in quattro aree: la pianura di circa 200\u00a0km\u00b2, la superficie lacustre di circa 370\u00a0km\u00b2, la porzione occidentale di circa 500\u00a0km\u00b2 e quella orientale di circa \u00a0km\u00b2.\nColline moreniche.\nA sud del lago di Garda, tra Verona, Mantova e Brescia, si sviluppa un grande anfiteatro morenico, ovvero un susseguirsi di cerchie collinari con interposte piccole aree pianeggianti, in alcuni casi palustri, originatisi grazie all'azione di trasporto e di deposito del grande ghiacciaio del Garda. Questi depositi morenici si formarono durante le glaciazioni G\u00fcnz, Mindel, Riss e W\u00fcrm: alle due pi\u00f9 antiche, la G\u00fcnz e la Mindel, sono attribuiti depositi morenici molto limitati, mentre alla glaciazione Riss sono attribuite le cerchie moreniche pi\u00f9 esterne e alla glaciazione W\u00fcrm quelle interne. La morfologia delle colline \u00e8 dolce e dalle linee delicate; dai punti pi\u00f9 alti \u00e8 possibile avere la percezione dei rapporti che legano le colline con le montagne oltre che della forma circolare ad anfiteatro degli andamenti collinari, i quali sembrano abbracciare la parte meridionale del lago.\nQueste zone, abitate sin dalla preistoria, sono ambienti di grande pregio naturalistico, con vegetazione tipica del clima mediterraneo come l'olivo, la vite, le agavi e altre piante, che crescono rigogliose grazie al microclima creato dal bacino del Garda, che rende l'inverno particolarmente mite. Durante la primavera nascono fiori selvatici come primule, iris, violette e gigli rossi, mentre in estate sbocciano alcune variet\u00e0 di orchidee selvatiche. Grazie alla presenza di aree protette sopravvivono lepri e piccoli mammiferi selvatici, uccelli acquatici e rapaci, mentre stagni e fossati sono popolati da lucci, carpe e anguille. Gli allevamenti di bovini, di equini e altri animali domestici, conferiscono un aspetto bucolico al paesaggio collinare.\nParticolarmente interessante \u00e8 l'avifauna, grazie alla presenza dell'airone cinerino e rosso, la nitticora, il tarabuso, la garzetta e molte specie di anatidi (ad esempio l'alzavola, la marzaiola e il germano). Le colline sono un importante crocevia migratorio per numerose specie di falconiformi e vedono pure la presenza di numerose specie insettivore che tipicamente vivono in ambienti incontaminati.\nNel territorio sono presenti sia aree protette, come il parco regionale del Mincio, la riserva naturale di Castellaro Lagusello e il biotipo del lago del Frassino, che parchi e giardini di grande rilevanza, come il celebre parco giardino Sigurt\u00e0.\nIsole.\nNel lago sono presenti cinque isole, tutte di dimensioni piuttosto ridotte. La pi\u00f9 grande \u00e8 l'isola del Garda, su cui nel 1220 san Francesco d'Assisi fond\u00f2 un monastero, soppresso nel Settecento, e su cui oggi sorge un palazzo ottocentesco in stile neogotico veneziano. A breve distanza si trova la seconda isola per dimensioni, l'isola di San Biagio, anche detta \"dei Conigli\" in quanto nel XVI secolo vi erano numerosi conigli che offrivano cacce abbondanti. L'isola, situata all'estremit\u00e0 sud-orientale del golfo di Manerba del Garda, si trova a breve distanza dalla costa e nei periodi di secca \u00e8 raggiungibile a piedi.\nLungo la riva orientale si trovano altre tre isole, tutte di dimensioni modeste, situate nei dintorni di Malcesine: la pi\u00f9 settentrionale \u00e8 l'isola degli Olivi, quindi vi \u00e8 l'isola del Sogno, anch'essa raggiungibile a piedi dalla costa nei periodi di secca, e infine la pi\u00f9 meridionale, l'isola del Trimelone (o del Tremellone).\nIdrografia.\nLivello e temperatura dell'acqua.\nIl livello medio delle acque del Garda, che si trova a 65 metri sopra il livello del mare, subisce variazioni stagionali piuttosto limitate, in particolare se rapportato agli altri grandi laghi prealpini: le oscillazioni massime sono di 1\u00f71,5 metri. La limitatezza di queste variazioni \u00e8 merito delle dimensioni notevoli dell'invaso rispetto a quelle del bacino imbrifero che lo alimenta. La temperatura media delle sue acque superficiali \u00e8 di 12\u00a0\u00b0C, che scende a 8\u00a0\u00b0C a 100 metri di profondit\u00e0. La temperatura superficiale dell'acqua \u00e8 per\u00f2 soggetta a variazioni notevoli nell'arco dell'anno: la temperatura minima a dicembre \u00e8 di 6\u00a0\u00b0C mentre quella massima ad agosto \u00e8 di 27\u00a0\u00b0C.\nFenomeni.\nUno dei fenomeni caratteristici del lago \u00e8 quello delle sesse, ovvero un repentino innalzamento del livello del lago, mediamente di 30\u00a0cm, collegato a un calo improvviso della pressione atmosferica. Si tratta di un evento che avviene in condizioni di lago calmo, che si manifesta senza preavviso e la cui durata pu\u00f2 variare da alcuni minuti fino ad alcune ore, in casi eccezionali anche una giornata intera.\nAltro fenomeno ricorrente \u00e8 quello delle correnti, che consiste nel movimento di una massa d'acqua in una direzione diversa rispetto all'acqua che la circonda. In genere sono correnti subacquee, ma possono diventare visibili in superficie tramite una sorta di fiume che scorre sulla superficie del lago dalla colorazione pi\u00f9 chiara rispetto a quella delle acque circostanti. Le correnti hanno andamenti e velocit\u00e0 piuttosto varie e si manifestano in luoghi e momenti sempre diversi, anche se i luoghi in cui compaiono pi\u00f9 frequentemente sono nelle acque di fronte a Garda, Bardolino, Lazise, tra Gargnano e la punta di San Vigilio, e a settentrione a Malcesine e a Limone. Causa di questo fenomeno sono squilibri di temperatura.\nImmissari ed emissari.\nIl fiume Sarca, le cui sorgenti sono alimentate dall'Adamello e dal gruppo dolomitico del Brenta, \u00e8 il principale immissario fra i 25 affluenti. Il fiume, che si immette nel lago nelle immediate vicinanze di Torbole, ha formato la piana alluvionale di Arco. Altri immissari minori sono quelli che scendono dai monti che si affacciano sul lago: il Ponale, alimentato dal lago di Ledro, il Varone o Magnone, che d\u00e0 origine alle cascate del Varone, il Campione, che ha formato l'omonima penisola, il Toscolano, che ha formato l'ampia penisola di Maderno, e l'Aril o Ri, che con i suoi 175 metri di lunghezza \u00e8 considerato il fiume pi\u00f9 breve d'Italia e uno dei pi\u00f9 corti al mondo. L'Aril \u00e8 originato da una florida sorgente presso Cassone, alimentata dalle falde acquifere del monte Baldo che, a causa della sua natura carsica, d\u00e0 vita anche a numerose sorgenti subacquee.\nL'alimentazione del lago \u00e8 quasi completamente controllata dall'uomo a causa della costruzione della diga di Valvestino, della diga di Ledro, dei versamenti controllati dal lago di Molveno nel Sarca e dalla costruzione del canale scolmatore dell'Adige, la galleria Adige-Garda, il quale viene per\u00f2 utilizzato esclusivamente in caso di piene eccezionali del fiume. Pure l'unico emissario del lago, il Mincio, \u00e8 controllato tramite la chiusa di Salionze.\nLa modesta portata dell'unico emissario (mediamente 58,4\u00a0m\u00b3/s) rispetto al grande volume d'acqua contenuta nel bacino lacustre genera una condizione di stasi, tanto che le acque restano nel lago in media 26,8 anni. La lentezza del ricambio \u00e8 la causa della limpidezza delle acque lacustri, anche se oggi l'infittirsi degli insediamenti, l'inquinamento e le imbarcazioni a motore hanno ridotto considerevolmente la qualit\u00e0 dell'acqua.\nFonti termali.\nTra le sorgenti subacquee del Garda la pi\u00f9 nota \u00e8 la Boiola, la cui peculiarit\u00e0 \u00e8 data dagli attributi termali sodico-sulfurei che rendono quest'acqua di buone qualit\u00e0 terapeutiche. La sorgente sgorga a circa 300 metri di distanza dalla sponda est della penisola di Sirmione, alla profondit\u00e0 di 17 metri. Fino all'Ottocento la sorgente rilasciava in pi\u00f9 punti e senza interruzione bolle che risalivano in superficie, dove sprigionavano un intenso odore di zolfo. La sorgente venne incanalata per la prima volta nel 1889 tramite un tubo che portava l'acqua termale fin sopra la superficie del lago, ma solo in seguito a numerosi tentativi si riusc\u00ec nell'impresa. Da questo getto uscivano 245 litri d'acqua al secondo a una temperatura di 63\u00a0\u00b0C; grazie a questa canalizzazione, che in seguito avrebbe portato l'acqua termale fino a riva, la localit\u00e0 divenne nel Novecento un frequentato centro termale.\nL'acqua che sgorga da questa sorgente ha la sua origine nelle profondit\u00e0 del monte Baldo dove, a oltre 800 metri di altitudine, l'acqua meteorica si raccoglie, e da qui compie un percorso della durata di circa venti anni durante il quale scende fino a oltre metri sotto il livello del mare, arricchendosi di minerali e aumentando di temperatura fino a 69\u00a0\u00b0C. \u00c8 classificata come acqua minerale e ipertermale batteriologicamente pura, e ancora come sulfurea salsobromoiodica (in quanto contenente una quantit\u00e0 notevole di zolfo sotto forma di acido solfidrico, sodio, bromo e iodio). Presenta inoltre una grande quantit\u00e0 di oligoelementi, con un residuo fisso di 2,476\u00a0g/l.\nClima.\nIl lago di Garda fa parte di quell'ampia zona climatica che comprende la Pianura Padana e le prime valli alpine e che denota un clima temperato-continentale, ma che localmente manifesta condizioni notevolmente mitigate dalla massa d'acqua: questo clima pu\u00f2 definirsi sub-mediterraneo. Il luogo con le temperature pi\u00f9 miti \u00e8 Malcesine, mentre quello con temperature pi\u00f9 rigide \u00e8 Peschiera del Garda. La piovosit\u00e0 \u00e8 ben distribuita, con un minimo relativo di precipitazioni in inverno, mentre l'estate \u00e8 interrotta da intensi temporali, specialmente nel mese di agosto. In inverno le temperature sono meno rigide rispetto alle zone circostanti e le precipitazioni sono piuttosto scarse, mentre le nebbie solo in poche occasione riescono a invadere il basso lago. Sulle rive non si presentano quasi mai condizioni di gelo dell'acqua, che si verificano solo eccezionalmente: l'ultima notevole \u00e8 avvenuta nel 1709, quando gel\u00f3 l'intero lago, nel \"clou\" di in un periodo di raffreddamento climatico globale che gli storici chiamano piccola era glaciale.\nVenti.\nIl Garda \u00e8 un lago orientato da nord a sud verso la Pianura Padana, quindi molti venti tipici del Garda sono il risultato di una differenza di condizioni atmosferiche tra basso e alto lago, a causa delle quali si generano venti che scendono dai monti verso la pianura al mattino e che risalgono verso i monti il pomeriggio. La strettoia formata dal bacino lacustre condiziona lo spirare dei venti, molti dei quali sono periodici o perfino giornalieri. Questi prendono nomi dialettali, quindi un singolo vento pu\u00f2 avere nomi diversi.\nIl vento pi\u00f9 noto \u00e8 il \"Pel\u00e8r\" (o \"Sover\", o \"Sauar\", o \"Soar\", o \"V\u00e9nt d\u00e9 S\u00f3ra\", da \"sopra\"), in quanto spesso piuttosto teso e in ragione di questo ricercato dagli appassionati di navigazione a vela. \u00c8 un vento discendente che interessa praticamente tutto il lago, anche se \u00e8 molto pi\u00f9 intenso nell'alto e medio Garda, in quanto dopo Torri del Benaco il lago si allarga facendo perdere forza al vento. Soffia dalle prime ore della notte, ma si rafforza con il sorgere del sole, a causa dell'aumento della temperatura, e spira fino a circa mezzogiorno. Altre brezze di monte sono il \"Montis\" (o \"Montes\"), che spira dal monte Baldo verso Bardolino e Peschiera, e il \"Traers\u00f9\", che scende invece dalle prealpi bresciane verso Moniga e Manerba.\nAltri venti importanti, in questo caso ascendenti, sono l\"Ora del Garda\", una brezza di valle che spira da sud poco dopo la caduta del \"Pel\u00e8r\" fino al tramonto. Interessa specialmente il medio e alto Garda, dove acquista velocit\u00e0 a causa dell'effetto Venturi, dovuto alla conformazione a forma di imbuto del lago e delle montagne circostanti, e l\"'Ander\", che investe tutta la parte inferiore del Garda.\nUn vento freddo periodico che soffia in genere in primavera o autunno, e dalla durata media di tre giorni, \u00e8 il \"Bal\u00ec\": si tratta del vento pi\u00f9 violento che colpisce il lago, nasce nelle Alpi ma viene incanalato verso sud dal lago. Tra gli altri venti periodici vi sono il \"Vinessa\" (o \"Vinezza\", o \"Vicentina\") che soffia umido e fresco da sud-est. Altri venti periodici ma meno frequenti sono il \"Toscano\" (o \"Tosc\u00e0\"), il \"Pezzochero\", il \"Gardesana\", il \"Boaren\" e l\"Avreser\".\nMorfologia.\nIl paesaggio \u00e8 condizionato dalle caratteristiche litostratigrafiche delle rocce, dalle strutture tettoniche e in parte anche dall'azione antropica. L'importanza della struttura tettonica nella modellazione del paesaggio lacustre \u00e8 particolarmente evidente sulla catena del monte Baldo, la cui dorsale coincide con la culminazione di una piega anticlinale. La depressione del lago, invece, deriva da una piega, pi\u00f9 specificatamente da una sinclinale fagliata poi scavata dalle acque correnti e modellata dai ghiacciai.\nAltre forme sono state definite da processi erosivi fluviali, glaciali e carsici. In particolare l'erosione di tipo fluviale \u00e8 evidente nella zona settentrionale del bacino, mentre l'erosione glaciale \u00e8 visibile in tutta l'area: quest'ultimo processo \u00e8 reso evidente soprattutto dal grande anfiteatro morenico creato da centinaia di colline a sud del lago, formate da massi giganti, ciottoli, sabbia e limi. L'azione di avanzamento e arretramento che ha subito nel tempo il ghiacciaio \u00e8 visibile inoltre nell'alternanza di cerchie collinari. I processi carsici sono presenti soprattutto sul monte Baldo, come dimostrano le numerose doline e conche, processi erosivi facilitati dai calcari triassici del monte, facilmente fratturabili.\nGeologia.\nLitologia.\nLe rocce e i depositi morenici e fluvioglaciali affioranti nella zona del lago si sono formati in un periodo di circa 200 milioni di anni. Le formazioni pi\u00f9 antiche sono del periodo Triassico superiore e, in gran parte, si tratta di Dolomia Principale (spesso dolomie biancastre o rosate). Le dolomie hanno uno spessore di qualche centinaio di metri e danno vita ad una morfologia aspra, che diventa evidente lungo la linea di vetta del monte Baldo (qui costituiscono il nucleo dell'anticlinale) e in un'area piuttosto vasta tra il lago di Garda e il lago d'Idro. La presenza della dolomia identifica questa come una vasta piattaforma marina: un fondale poco profondo, con, principalmente, sedimenti carbonatici, aventi caratteristiche che sono variate nel tempo da subcotidali, intercotidali e sopracotidali.\nLe rocce che vanno dal periodo Giurassico a quello Terziario hanno invece dato luogo, tra il lato occidentale e quello orientale del lago, a sedimenti ben diversi: gli studiosi parlano in questo caso di facies veneta e facies lombarda, la prima una piattaforma carbonatica (cio\u00e8 un ambiente marino di sedimentazione poco profondo e subsidente, con sedimentazione di carbonati), la seconda un bacino (cio\u00e8 una profonda depressione sottomarina, con sedimentazioni calcarei e calcarei-marnosi ricchi di selce).\nLe differenze cos\u00ec nette tra le serie stratigrafe venete e lombarde hanno suscitato sostanzialmente tre ipotesi: una spiega la differenza di facies come conseguenza di una traslazione verso nord (di circa 30\u00a0km) della zona veronese, che avrebbe portato a contatto ambienti lontani e diversi. Un'altra ipotesi spiega le differenze in modo diverso: la zona veronese e prealpina veneta (una fascia di circa 80\u00a0km) avrebbero fatto parte di un'area sopraelevata (ovvero una piattaforma) rispetto ai due lati, le fosse lombarda e bellunese. In questo caso, per\u00f2, le differenze tra le due sarebbero state pi\u00f9 graduali, senza i passaggi bruschi che si evidenziano, invece, nella regione del lago di Garda. La terza ipotesi cita verosimilmente la presenza di linee di faglia sinsedimentarie che separavano la piattaforma dalle fosse: in tal modo il passaggio tra le due facies sarebbe pi\u00f9 brusco, proprio come viene riscontrato dai rilievi eseguiti.\nGeomorfologia.\nStudi geologici hanno portato alla formulazione di numerose ipotesi per spiegare l'origine delle fosse occupate da laghi a sud della catena delle Alpi, le quali presentano caratteristiche simili. Sia il lago di Garda, sia quelli Maggiore, di Como e d'Iseo, hanno una forma allungata da nord a sud, limitata da scarpate, e il loro fondo si trova in criptodepressione; il tutto fa pensare ad un'origine comune.\nSecondo l'ipotesi di Heim queste fosse sarebbero zone subsidenti poste lungo il margine alpino, riempite quindi di acqua. Misurazioni effettuate lungo la direttrice N-S attraverso la catena alpina hanno dimostrato il verificarsi di movimenti verticali differenziali, ma non si hanno ancora elementi sufficienti per stabilire quando sarebbero iniziati questi tipi di movimenti e, soprattutto, se sono presenti anche nelle zone dei laghi.\nSecondo altre ipotesi questi laghi occupano zone sprofondate a causa dell'esistenza di due sistemi di faglie subparallele (si tratterebbe quindi di un graben); questa ipotesi, tuttavia, non ha avuto riscontri per quanto riguarda il lago di Garda, la cui sponda orientale \u00e8 una grande monoclinale (che forma il lato occidentale dell'anticlinale del monte Baldo), mentre lungo la parte occidentale si presume esista un'importante linea di faglia.\nL'ipotesi della escavazione operata dalla forza dei grandi ghiacciai del Quaternario \u00e8 stata proposta gi\u00e0 nell'Ottocento da Ramsey ed \u00e8 oggi anche la pi\u00f9 conosciuta, sebbene la morfologia del fondo roccioso del bacino (detto \"bedrock\") contrasti con questa ipotesi. Il \"bedrock\" dei laghi subalpini italiani si trova parecchie centinaia di metri al di sotto del livello odierno del mare. Ci\u00f2 fa pensare che l'origine della fossa benacense (e degli altri laghi subalpini) derivi dall'imponente azione erosiva dei corsi d'acqua durante il forte abbassamento del livello del mar Mediterraneo avvenuto circa 5,5 milioni di anni fa, quando vi fu la chiusura del collegamento con l'oceano Atlantico: fu in questo momento che tutti i fiumi del bacino idrografico del mare operarono una forte azione erosiva per collegarsi al livello del mare, scavando cos\u00ec canyon molto profondi, il cui fondo si trova oggi centinaia di metri sotto il livello del mare. Durante il Pliocene si ricre\u00f2 il collegamento tra mar Mediterraneo e oceano Atlantico, e l'acqua marina invase letteralmente le profonde valli scavate da questi corsi, depositando nel tempo sedimenti di argilla, facilmente distinguibile (con sistemi di misurazione sismica) dalle rocce che costituiscono il \"bedrock\" di queste valli. Gli studi eseguiti sul lago di Garda hanno mostrato che il \"bedrock\" si trova a circa 500\u00a0m sotto il livello del mare all'altezza di Malcesine, e si abbassa progressivamente verso sud, arrivando a 1.259\u00a0m sotto il livello del mare a Pacengo (a sud di Lazise). Solo successivamente, nel quaternario, quando la zona dell'attuale bacino lacustre si presentava come un'ampia vallata, questa venne occupata da ghiacciai che modellarono il fondo e i versanti: allora, per\u00f2, il bacino idrografico era ben pi\u00f9 ampio di quello attuale, e comprendeva quasi sicuramente gran parte del bacino dell'Adige. Questo infatti spiegherebbe le dimensioni del ghiacciaio (che a punta San Vigilio era alto \u00a0m) e la forza con cui \u00e8 riuscito a creare colline moreniche cos\u00ec imponenti.\nGeologia strutturale.\nLa regione benacense \u00e8 collocata nel quadro tettonico delle Alpi, il quale \u00e8 dominato dai movimenti della placca euroasiatica e di quella africana. Europa e Africa cominciarono ad avvicinarsi a partire dal Cretaceo superiore, quando la loro collisione produsse l'innalzamento delle catena alpina, caratterizzata da una struttura a grandi coltri di ricoprimento appartenenti sia alla crosta europea che a quella africana; quest'ultima sopravanz\u00f2 quella europea, in parte ricoprendola. Questa struttura a coltri di ricoprimento si interrompe subito a sud della Linea Insubrica, la quale costituisce il confine tra le Alpi e le Alpi Meridionali, queste ultime comprendenti la regione del lago di Garda. Le Alpi Meridionali sono la parte pi\u00f9 settentrionale del margine continentale africano e sono costituite da una successione di pieghe con una asse principale diretto da est a ovest. Il tratto della Linea Insubrica che pi\u00f9 interessa l'area del Garda, in quanto gli si imputa la formazione dei pi\u00f9 importanti elementi strutturali, \u00e8 quella denominata Linea delle Giudicarie, caratterizzata da strutture aventi direzione NNE-SSW. L'elemento pi\u00f9 noto avente proprio questa direzione \u00e8 la grande piega del monte Baldo, situato lungo la sponda est del lago, costituita da una piega anticlinale e da una sinclinale.\nLa Linea Ballino-Garda taglia a met\u00e0 il lago di Garda dividendo la parte orientale, facente parte del sistema della piattaforma veneta, da quella occidentale, afferente strutturalmente al bacino lombardo orientale: la prima \u00e8 caratterizzata da disturbi tettonici sub-verticali lungo le linee di faglia, anche se non mancano pieghe di grandi dimensioni, come quella del Baldo; la seconda \u00e8 caratterizzata da grandi sovrascorrimenti di rocce carbonatiche rigide su rocce tenere nelle quali si stabilirono superfici lubrificanti che hanno favorito i movimenti di traslazione. I piegamenti e gli avvallamenti sono stati attribuiti ad una tettonica per scollamento lungo superfici di distacco a seguito del sollevamento dell'area dell'Adamello (da registrare comunque che lungo il margine dell'Adamello esiste anche una componente compressiva). La messa in posto del plutone dell'Adamello durante il Paleogene determin\u00f2 importanti deformazioni e fratturazioni della copertura sedimentaria, anche se le maggiori deformazioni si ebbero quando la messa in posto dell'Adamello era ormai conclusa, ovvero tra il Miocene e il Pliocene. Alcune linee di fratturazione sono ancora attive e sono queste a causare gli eventi sismici documentati dall'uomo in quest'area.\nSismologia storica.\nIl pi\u00f9 antico terremoto di cui si abbia memoria che colp\u00ec la regione gardesana pare sia avvenuto nel 243 (o forse nel 245): fu talmente disastroso che la citt\u00e0 di Benaco, situata dove oggi sorge Toscolano, scomparve improvvisamente. La scomparsa dell'abitato \u00e8 dovuta probabilmente alla spaccatura e franamento del monte sopra Toscolano, che caus\u00f2 l'inondazione da parte di un piccolo lago chiuso tra le montagne, le cui acque sommersero la popolosa cittadina.\nAltri terremoti, pi\u00f9 o meno intensi, si susseguirono periodicamente: nel 793, quando secondo i cronisti provoc\u00f2 grandi calamit\u00e0, specialmente nella zona del Baldo; nel 1457, durante il quale le cronache raccontano che un monte sopra Sal\u00f2 si abbass\u00f2; nel 1703, quando provoc\u00f2 la caduta di numerose abitazioni e procur\u00f2 molte vittime; nel 1810, terremoto che colp\u00ec in special modo Malcesine, dove provoc\u00f2 un intorbidamento delle acque e la formazione di una fessura lunga 200 metri e larga 18 centimetri nella piazza del paese; nel 1836, quando le scosse causarono alcune frane nel monte Tom\u00e8, nella parte pi\u00f9 settentrionale del monte Baldo, che a loro volta provocarono una forte eruzione di acqua.\nNel 1866 si apr\u00ec un periodo piuttosto lungo di agitazione sismica del Baldo, con terremoti di varia intensit\u00e0, tremiti, scuotimenti e altri fenomeni di minore importanza, il quale vide come evento pi\u00f9 importante il terremoto del 5 gennaio 1892, che alle 17:00 agit\u00f2 tutta la regione del Garda con straordinaria violenza, provocando la caduta di camini e di muraglie.\nAltri sismi pi\u00f9 recentemente hanno colpito Sal\u00f2 e i dintorni, in particolare il terremoto del 31 ottobre 1901 provoc\u00f2 danni diffusi alle costruzioni, alcuni crolli e spaccature nel terreno, mentre il terremoto di Sal\u00f2 del 2004 caus\u00f2 danni ad alcuni edifici.\nFlora e fauna.\nIl succedersi delle glaciazioni e dei disgeli contribu\u00ec, in un primo momento, a formare una vegetazione simile a quella europea continentale; in seguito a un'alluvione avvenuta nel VII secolo, il limite della foresta si alz\u00f2 e la vegetazione lacustre cominci\u00f2 a caratterizzarsi in modo differente: aumentarono le specie coltivate, tipiche ancora oggi del lago di Garda (in particolare il castagno, il noce, l'olivo, la vite e i cereali), ma aument\u00f2 anche la variet\u00e0 delle specie selvatiche, rendendo il lago eccezionale dal punto di vista dei botanici, grazie al clima che va da sub-mediterraneo sulla costa ad alpino nei monti che lo circondano.\nRisalendo il monte Baldo, celebrato fin dall'antichit\u00e0 e noto come \"hortus Europae\", ovvero \"giardino d'Europa\", a causa del vasto patrimonio floristico e degli endemismi, si affronta un avvicendamento di fasce vegetali: alle altitudini inferiori si trovano una grande quantit\u00e0 di specie termofile tipiche dei climi steppici e caldo umidi, come artemisie, astragali, lauri, lecci, tassi e terebinti; risalendo il versante, tra i 400 e gli 800 metri, si trova il tipico bosco di fascia media, composto da carpini neri, frassini ornielli, roverelle, e in misura minore bagolari, noccioli e peri; segue una fascia di latifoglie composta da aceri, carpini, frassini, noccioli e sorbi; tra i e i metri la vegetazione \u00e8 composta principalmente da faggi, e ad altezze poco superiori si trovano gli abeti rossi e, pi\u00f9 rari, gli abeti bianchi; a partire dai metri inizia il clima alpino, con mughi, basse aghifoglie, rododendri e fiori di montagna. Anche da parte bresciana vi \u00e8 una simile successione di vegetazione, anche se condizionata dalla significativa presenza di scogliere e dalla minore altezza delle cime, che vede il suo punto massimo nei metri del monte Tremalzo, contro i metri della cima Valdritta della catena del Baldo.\nLa riva veronese del Garda, sostenuta da un clima favorevole con escursioni termiche modeste, viene chiamata anche Riviera degli Olivi, qui presenti in misura rilevante; la sponda bresciana \u00e8 altres\u00ec nota anche come Riviera dei Limoni, qui coltivati in caratteristici giardini con strutture a pilastri e muri di ciottoli, distribuiti a gradinate.\nLe specie ittiche presenti nel lago sono oltre venticinque. Specie endemica del Garda \u00e8 il carpione, un salmonide che predilige l'alto Garda e si ciba di plancton. Le sue carni sono apprezzate fin dall'antichit\u00e0, ma questo ha causato una sovrapesca che ha portato la specie a rischio di estinzione. Tra le altre cause che hanno portato la specie ad essere in pericolo vi sono il peggioramento della qualit\u00e0 dell'acqua e la concorrenza di altre specie di pesci alloctone. Le specie autoctone del lago sono: alborella, agone, anguilla, barbo comune, bottatrice, carpione, cavedano, luccio, scardola, spinarello, tinca, triotto, vairone e la trota lacustre che raggiunge anche dimensioni notevoli (sono stati pescati esemplari di 15\u00a0kg). Mentre tra quelle alloctone ci sono: coregone lavarello, carpa, persico sole, persico trota e persico reale.\nGli uccelli acquatici sono piuttosto numerosi, anche se alcune specie che in passato sostavano lungo le rive oggi non compaiono pi\u00f9, come fenicotteri e pellicani. Le specie pi\u00f9 comuni sono le anatre (come germani reali, canapiglie, alzavole e le marzaiole), gli smerghi, gli aironi, le folaghe e i cigni. Il palmipede pi\u00f9 diffuso \u00e8 per\u00f2 il gabbiano, grazie alla variet\u00e0 della sua alimentazione.\nStoria.\nFino all'Ottocento gli abitanti del lago hanno conservato molte peculiarit\u00e0 frutto di una storia secolare e di profondi adattamenti all'ambiente in cui vivevano. Queste peculiarit\u00e0 erano particolarmente evidenti tra le genti dell'alto Garda in ragione del minor contatto con il mondo esterno, causato dal territorio impervio in cui vivevano, che rendeva difficili le comunicazioni. Ci\u00f2 ha portato all'origine di una popolazione con tratti tipologici e morfologici ben precisi, ma anche ad uno stile di vita tipico della gente lacustre. Questi tratti sono andati lentamente a perdersi a partire dal Novecento, quando i contatti con l'esterno sono diventati pi\u00f9 frequenti.\nPreistoria.\nNella zona gardesana sono state rinvenute tracce di presenza umana afferibili al Paleolitico medio, in particolare strumenti in selce, ma solamente oltre certe altitudini, in quanto a quote minori le azioni dei ghiacciai hanno cancellato tutti gli indizi che avrebbero potuto provare la presenza dell'uomo. Del Paleolitico superiore sono rimasti alcuni segni di accampamenti, in particolare sui versanti dei monti Baldo e Stivo, mentre nel Mesolitico pare che la zona pi\u00f9 frequentata fosse quella del Baldo a causa della presenza di grandi quantit\u00e0 di selce, anche se testimonianze di questo periodo sono state ritrovate pure nei pressi di Nago, Arco, e Manerba. Nel Neolitico le popolazioni che abitavano il lago entrarono in contatto con la cultura dei vasi a bocca quadrata, come testimoniano anche gli oggetti a corredo di alcune tombe di questo periodo ritrovate nei pressi di Arco.\nLe maggiori testimonianze di presenza umana in et\u00e0 preistorica risalgono per\u00f2 all'et\u00e0 del bronzo, quando sorsero nel basso lago, ma anche nell'entroterra benacense, numerosi aggregati di case su palafitte, le cui tracce sono piuttosto abbondanti e precise, ma che furono per\u00f2 abbandonate durante l'et\u00e0 del ferro in favore di punti pi\u00f9 strategici. Il lago di Garda fu punto d'incontro tra le popolazioni dei Reti e quelle dei Veneti, la cui presenza \u00e8 testimoniata in particolar modo dalla necropoli veneta di Garda, oltre che degli Etruschi che giunsero a trafficare in queste zone. Presenza invadente fu quella dei Cenomani, i quali andarono ad insediarsi nell'area tra Brescia e il lago intorno al VI secolo a.C., lasciando loro tracce per lo pi\u00f9 nella toponomastica lombarda.\nStoria antica.\nL'integrazione tra Romani e Cenomani, i quali controllavano la zona gardesana, inizi\u00f2 probabilmente nel 225 a.C., quando vi fu un trattato di alleanza tra Cenomani, Veneti e Romani, anche se l'effettiva romanizzazione del territorio avvenne tra il II e il I secolo a.C., tanto che nell'89 a.C. vennero concessi i diritti gi\u00e0 delle citt\u00e0 latine per volont\u00e0 del console romano Gneo Pompeo Strabone e una quarantina di anni dopo fu concessa la cittadinanza romana a Brescia (il cui agro comprendeva la sponda occidentale e settentrionale del Benaco) e a Verona (che comprendeva invece la sponda orientale). Un secolo strategico fu il I d.C. in quanto vennero realizzate strade di notevole importanza, come la \"via Gallica\", che collegava Verona con Milano passando da Peschiera (l'antica \"Arilica\"), e la \"via Claudia Augusta\", che collegava la pianura con il passo di Resia e quindi i territori pi\u00f9 settentrionali, oltre ad alcune strade di minore importanza che collegavano la val d'Adige con il Garda, la \"via Benacensis\" (all'altezza di Torri del Benaco) e la \"Campiona\". Furono inoltre istituiti due \"pagi\", ovvero circoscrizioni territoriali rurali: quello dei \"Benacenses\" sul bresciano e il \"pagus\" dei \"Claudienses\" sul veronese.\nNel 268 si combatt\u00e9 la battaglia del lago Benaco tra l'esercito dell'impero romano, comandato dal futuro imperatore Claudio il Gotico, e la federazione germanica degli Alemanni. La schiacciante vittoria ottenuta dai romani permise la definitiva cacciata dall'Italia settentrionale degli Alemanni, a causa delle gravissime perdite che subirono durante la battaglia.\nLa presenza romana \u00e8 ampiamente testimoniata da insediamenti, ville (in particolare le note Grotte di Catullo), da resti di centuriazione ancora oggi visibili nella piana a nord di Riva del Garda, dai resti di un santuario non distante dalla stessa Riva, da una necropoli situata in una localit\u00e0 di Cavaion Veronese in cui furono ritrovati numerosi corredi funebri, da alcune lapidi, testimonianze epigrafiche e dall'altare di Lazise.\nStoria medievale.\nDopo il crollo dell'impero romano la regione gardesana assistette al passaggio di numerose popolazioni barbariche, ma la prima popolazione germanica che vi si stanzi\u00f2, dopo una lunga migrazione, fu quella dei Longobardi. Le loro testimonianze sono presenti per lo pi\u00f9 lungo le sponde meridionale e orientale, preferite ad altre zone per via dell'importanza strategica: da qui si poteva infatti controllare sia le vie d'acqua del Garda e del Mincio, che la val d'Adige. Durante l'egemonia longobarda vi fu una prima riorganizzazione, oltre che la definitiva cristianizzazione dell'area, iniziata nei secoli precedenti da san Vigilio e san Zeno. Il lago rimase al confine fra tre potenti ducati longobardi, quelli di Verona, di Trento e di Brescia, e fu al centro di un'importante rete di comunicazioni, sia commerciali sia militari.\nI primi documenti che testimoniano la presenza di una \"Fines Gardenses\", un'entit\u00e0 dotata di propri funzionari per l'amministrazione della giustizia, anche se non autonomi rispetto al conte di Verona, risalgono all'825, mentre dopo il mille venne istituito dall'imperatore Enrico II la contea di Garda, detta anche \"Judicaria gardensis\", a cui faceva capo tutta la sponda orientale. A partire dall'XI secolo le cittadine gardesane cominciarono a sviluppare una politica differenziata rispetto a quella dei maggiori centri di influenza - Verona, Brescia e Trento - e questa maggiore autonomia fece s\u00ec che, a partire dal secolo successivo, molti centri divennero libere comunit\u00e0. Queste possedevano condizioni economiche agiate rispetto ai paesi dell'entroterra e una forte consapevolezza sociale e senso comunitario.\nNel XIII secolo si afferm\u00f2 per\u00f2 la Signoria Scaligera, che assoggett\u00f2 ben presto la sponda orientale del lago, la quale venne compresa amministrativamente nel distretto della Gardesana e del Baldo. I Signori veronesi realizzarono numerose costruzioni difensive, in particolare fecero costruire i castelli di Sirmione, di Malcesine e di Riva del Garda, rafforzarono le strutture portuali di Lazise e di Torri del Benaco, e realizzarono, nell'entroterra, il grande sistema difensivo del Serraglio, unico nel suo genere in Italia. Questo sistema fortificato, terminato da Cangrande II nel 1355, prevedeva castelli isolati a Ponti e a Monzambano, quindi una seria continua e ininterrotta di castelli e torri collegate da muri difensivi che partivano dalla rocca di Valeggio sul Mincio, i quali si saldavano al castello di Villafranca, e che proseguivano poi fino a Nogarole Rocca. Il Serraglio si conserv\u00f2 praticamente integro fino a met\u00e0 Ottocento, dopo di che venne parzialmente smantellato.\nStoria moderna.\nNel 1387, in seguito alla sconfitta di Antonio della Scala, tutto il territorio del Garda venne assoggettato ai Visconti; gi\u00e0 nel 1405 la riva orientale pass\u00f2 per\u00f2 nelle mani della Serenissima, a seguito della dedizione di Verona a Venezia, mentre la sponda occidentale rimaneva afflitta dalle lotte tra guelfi e ghibellini. Nel 1426 i Visconti persero Brescia e la sponda occidentale del lago, che pass\u00f2 cos\u00ec nelle mani di Venezia, pure in questo caso tramite dedizione: riuniti sotto la bandiera della Repubblica di Venezia, i 34 comuni benacensi ottennero ampie autonomie e a Sal\u00f2 si stabil\u00ec il provveditore della Riviera. La guerra torn\u00f2 a insanguinare le acque gardensi nel 1438, per via della lotta tra Venezia e Milano: un evento eccezionale, ricordato con il nome di \"Galeas per montes\", fu il passaggio di una flotta, composta da sei galere e venticinque navi, sulle pendici del monte Baldo, trainate da buoi. Questa flotta navig\u00f2 sull'Adige e giunse fin quasi a Rovereto, da dove venne trasportata sino al lago di Garda via terra attraverso la valle del lago di Loppio. La flotta venne poi utilizzata per contrastare quella milanese ed ebbe il suo maggior successo in battaglia presso Riva del Garda, cui segu\u00ec la capitolazione della citt\u00e0.\nNel 1508 si costitu\u00ec la lega di Cambrai (la quale aveva delle mire anche sulla regione gardesana) contro la Serenissima: Venezia rafforz\u00f2 i castelli dei propri domini di Terraferma, tra i quali quelli di Sal\u00f2 e Padenghe, e invi\u00f2 diverse galee sul lago, oltre a farne costruire di nuove direttamente sul Garda, presso l'arsenale di Lazise. Durante la guerra i veneti persero parte dei loro domini che vennero per\u00f2 recuperati nel 1512, quando a Sal\u00f2 pot\u00e9 tornare il provveditore. Nel 1516 scese in Italia l'imperatore Massimiliano I e la Riviera torn\u00f2 nuovamente in mano tedesca, ma il suo ritorno improvviso in Germania consent\u00ec alla Serenissima di recuperare i territori persi.\nDopo la guerra della Lega di Cambrai, per lungo tempo il territorio non venne colpito direttamente da nuove lotte: solo nel 1701 venne coinvolto nella guerra di successione spagnola, quando spagnoli e francesi si posizionarono nelle valli bresciane e sul monte Baldo, con lo scopo di fermare la discesa delle truppe imperiali. Tra anni pi\u00f9 tardi alcune zone vennero invece occupate dalle truppe imperiali e a nulla valse l'invio di ambasciatori da parte della Serenissima, che si era mantenuta neutrale. Anzi, durante la permanenza di truppe francesi e tedesche vi furono numerosi scontri e i centri abitati furono pi\u00f9 volte bombardati da navi. Solo a giugno la guerra si spost\u00f2 dal lago in altri territori.\nStoria contemporanea.\nLa breve dominazione francese.\nNel 1796 i territori della Serenissima vennero coinvolti nelle guerre napoleoniche: a fine maggio i francesi avanzarono fino al lago e il 30 sconfissero gli austriaci a Borghetto sul Mincio e conquistarono Peschiera. A fine luglio vennero invece sconfitti i francesi che dovettero ritirarsi oltre Sal\u00f2, che venne occupata dagli austriaci. Si svolsero quindi numerosi scontri tra gli avversari sul campo di battaglia del lago di Garda. L'anno seguente i francesi occuparono pure Mantova, mentre le valli bresciane e la Riviera insorsero contro i napoleonici, anche se la Repubblica di Venezia mantenne il suo status di neutralit\u00e0 e non invi\u00f2 aiuti in soccorso. I veronesi organizzarono invece, in modo autonomo, delle spedizioni contro i centri occupati dai francesi, ma vennero sconfitti e si videro costretti a ritirarsi a Verona, dove il 17 aprile ebbero inizio le insurrezioni antifrancesi denominate \"Pasque veronesi\". Il 17 ottobre venne per\u00f2 firmato il trattato di Campoformio: ai francesi andarono le sponde sud-occidentali, mentre agli austriaci quelle nord-orientali. Nel 1799 la guerra continu\u00f2, anche con incursioni dall'acqua, finch\u00e9 l'anno successivo la Riviera non torn\u00f2 in mano francese: il lago divenne parte della Repubblica Cisalpina (in seguito trasformatasi in Repubblica Italiana e poi ancora in Regno d'Italia, sempre sotto il controllo francese), venendo suddiviso tra il dipartimento del Mella (la sponda occidentale) e il dipartimento del Mincio (la sponda orientale).\nIn seguito alla sconfitta definitiva di Napoleone Bonaparte, nel 1815, si avvi\u00f2 un processo di ristabilimento del potere dei sovrani assoluti dell\"Ancien R\u00e9gime\", processo che prese il nome di Restaurazione. Durante il congresso di Vienna si decise, contrariamente ai principi-guida del congresso stesso, di non ricostituire la Repubblica di Venezia, dalle cui ceneri nacque il Regno Lombardo-Veneto: in questo modo tutta la regione gardense torn\u00f2 in mano austriaca. I due dipartimenti di epoca napoleonica vennero sostituiti dalla provincia di Verona e dalla provincia di Brescia, mentre il territorio trentino con Riva del Garda venne unito alla contea del Tirolo.\nLe guerre d'indipendenza.\nLa prima guerra di indipendenza italiana vide un iniziale, lento avanzamento dell'esercito piemontese in direzione del lago: alla notizia del suo avvicinamento, Sal\u00f2 si ribell\u00f2 al giogo austriaco, furono fatti prigionieri diversi soldati e abbattute le insegne austriache. Nel corso degli eventi anche Riva del Garda e diversi paesi della sponda veronese si sollevarono. L'esercito austriaco fu costretto a ritirarsi sulla linea del Mincio per l'avanzata delle truppe piemontesi e il 4 aprile gli austriaci furono cacciati da Lonato e Desenzano, mentre non riusc\u00ec il tentativo piemontese di conquistare Peschiera. Dopo la sconfitta piemontese di Custoza venne per\u00f2 firmato l'armistizio Salasco e ripristinato lo \"status quo\" ante guerra.\nNel 1859 inizi\u00f2 la seconda guerra di indipendenza; il 18 giugno i cacciatori delle Alpi riuscirono a entrare a Sal\u00f2, da dove Giuseppe Garibaldi voleva partire per proseguire l'avanzata verso il Veneto attraversando con alcune imbarcazioni il lago, ma nuovi ordini lo obbligarono a spostare le truppe nelle valli bresciane. Le truppe italiane riuscirono per\u00f2 ad affondare un piroscafo austriaco prima di lasciare Sal\u00f2. Poco dopo venne combattuta la battaglia di Solferino e San Martino, vinta dai franco-sabaudi, e Peschiera venne assediata, ma con l'armistizio di Villafranca si pose fine alla guerra: il Garda torn\u00f2 a diventare terra di confine, in questa occasione tra italiani e austriaci.\nDurante la terza guerra di indipendenza Garibaldi torn\u00f2 nuovamente a Sal\u00f2, da dove inizi\u00f2 l'avanzata preliminare all'invasione del Trentino. Intanto le cannoniere austriache che solcavano il lago bombardarono ripetutamente Gargnano e cercarono di imporre il loro predominio ostacolando le operazioni del Corpo Volontari Italiani di Giuseppe Garibaldi. Nonostante l'umiliante sconfitta italiana per mare e per terra, il Veneto venne consegnato al Regno d'Italia, tranne la parte settentrionale del lago che rimase ancora sotto il controllo austriaco.\nLe due guerre mondiali.\nDurante la prima guerra mondiale si combatt\u00e9 sull'alto Garda, in particolare a nord del massiccio del monte Baldo. Il 23 luglio 1915 avvenne il primo bombardamento aereo nella zona, quando fu colpita Riva del Garda, mentre il 10 agosto fu bombardata Malcesine e il 25 ottobre nuovamente Riva. I piroscafi del lago vennero requisiti dall'esercito italiano e vennero riequipaggiati come navi da guerra. L'anno seguente furono installate alcune batterie di cannoni e artiglierie, ma il 20 febbraio Riva venne colpita nuovamente. Il giorno seguente tre aerei austriaci bombardarono Desenzano, mentre il 27 febbraio bombe caddero a Nago e Torbole. Nel 1918, mentre sul Baldo infuriavano i combattimenti, venne bombardata nuovamente Riva. Successivamente furono bersagliate Limone e, ancora una volta, Riva, ma con la fine della guerra anche la sponda trentina pass\u00f2 in mano italiana.\nNel periodo tra le due guerre il poeta vate Gabriele D'Annunzio si stabil\u00ec a Gardone Riviera, dove sarebbe poi edificato il Vittoriale degli Italiani, sua residenza e oggi museo. Nel 1922 si verificarono alcuni episodi squadristi: i pi\u00f9 importanti furono contro il circolo socialista di Desenzano e l'amministrazione comunale di Toscolano.\nFino al 1943 i fatti della seconda guerra mondiale non interessarono particolarmente la regione del lago, ma in seguito alla nascita della Repubblica Sociale Italiana il comando tedesco si insedi\u00f2 a Limone e, il 10 ottobre, quello di Benito Mussolini a Gargnano, localit\u00e0 dove sono di pattuglia 530 SS; a Desenzano ebbe sede il Ministero della difesa; a Sal\u00f2 si stabilirono il Ministero degli esteri, il Ministero della cultura popolare e le agenzie di stampa (questi ultimi due incentrati a villa Amadei); Fasano fu sede dell'ambasciata tedesca e Gardone di quella giapponese, mentre a Maderno trov\u00f2 sistemazione il Ministero degli interni e il Partito Fascista Repubblicano. Clara Petacci, l'amante del Duce, si stabil\u00ec nella foresteria del Vittoriale. La parte trentina del lago venne inoltre occupata militarmente dalla \"Wehrmacht\". Ben presto a Brescia si form\u00f2 il XV Gruppo Corazzato Leonessa, mentre a Verona presero vita i battaglioni \"Mussolini\", \"Folgore\" e \"Abbi fede\". Mussolini lasci\u00f2 per\u00f2 Gargnano per trasferirsi a Milano in un corteo di sei autovetture il 18 aprile 1945.\nUn primo bombardamento pesante colp\u00ec il viadotto ferroviario di Desenzano il 22 luglio 1944, mentre furono mitragliati da aerei l'ufficio postale di Torri del Benaco e le postazioni contraeree di Malcesine. Successivamente furono compiuti bombardamenti ripetuti su alcuni centri abitati della sponda veronese. Nel 1945 i cieli sopra il Garda furono teatro degli ultimi combattimenti tra caccia anglo-americani e italo-tedeschi.\nGeografia antropica.\nNel XV secolo Marin Sanudo fece una rassegna dei maggiori centri abitati del lago: Peschiera, Lazise, Cisano, Bardolino, Garda, San Vigilio, Torri, Pai, Brenzone, Malcesine, Torbole, Riva, Limone, Gargnano, Bogliaco, Toscolano, Maderno, Sal\u00f2, Manerba, Desenzano, Rivoltella e Sirmione. Quest'elenco di centri, che allora dovevano avere un importante ruolo militare, commerciale o abitativo, pu\u00f2 considerarsi ancora oggi abbastanza valido, segno che la geografia antropica del lago era ormai ben consolidata.\nTutti questi centri si collocano lungo le rive del lago, a testimonianza dell'importanza del rapporto con l'acqua per i benacensi: prima dell'arrivo del turismo erano centri dediti principalmente alla pesca, al commercio e alla navigazione, mentre nell'entroterra (in collina o montagna) i piccoli borghi erano dediti alla pastorizia e all'agricoltura. I centri urbani erano di fatto citt\u00e0 borghesi in miniatura, con tanto di chiese, edifici pubblici, piazze, il castello e le mura che le dividevano dal bucolico mondo esterno. Oggi queste piccole citt\u00e0 si estendono anche fuori dalle antiche mura e la funzione di divisione tra mondo urbano e quello pi\u00f9 naturale viene svolta dalle rapide pendici dei monti e dalle colline che circondano la costa. Fra i centri, fin dall'antichit\u00e0, \u00e8 sempre corsa una strada che circondava il lago, in cui confluivano tutte quelle che giungevano dalle citt\u00e0 e dai paesi dell'entroterra. I centri maggiori, Desenzano, Peschiera, Lazise, Garda, Malcesine, Riva, Sal\u00f2, rendono ancora l'idea di essere punti di riferimento per ampie zone circostanti.\nIn luoghi tanto impervi e con poco spazio a disposizione, i paesi spesso sorgevano, e sorgono, arroccati lungo la costa, con case addossate le une alle altre e con strade, di conseguenza, anguste e irregolari, il tutto senza una visione razionale d'insieme.\nSolo gli Scaligeri riuscirono a riordinare lo schema urbanistico di alcuni centri. Quella scaligera fu infatti la dominazione che pi\u00f9 di tutte lasci\u00f2 tracce sul territorio, tramite la costruzione di castelli e mura attorno alle cittadine, creando un sistema difensivo ben integrato: le trasformazioni maggiori riguardarono Sirmione, Peschiera, Lazise, Bardolino, Garda, Malcesine e Riva. Sirmione, sorto sulla penisola a sud del lago, vide la costruzione di un imponente castello con un porto militare e di mura difensive con torri attorno al borgo. Anche Peschiera del Garda rivestiva un'importante funzione, in quanto sbarramento del fiume Mincio, per cui le sue mura vennero ampliate dagli Scaligeri, quindi abbattute e ricostruite dalla Serenissima, con un tipo di fortificazione pi\u00f9 moderno. Lazise sub\u00ec una razionalizzazione ancora pi\u00f9 drastica, arrivando a somigliare ad una citt\u00e0 romana: la citt\u00e0, circondata da mura, assunse una pianta quadrangolare e all'interno le vie vennero tracciate secondo uno schema urbanistico ortogonale. Le mura di Bardolino sono state interamente abbattute nel XIX secolo e anche quelle di Garda e di Malcesine (dove rimane per\u00f2 il castello arroccato su un promontorio) sono oggi in gran parte scomparse. Riva del Garda, strategicamente importante per le comunicazioni con la valle del fiume Sarca, venne munita di mura e di un castello. Ma pure la sponda bresciana presentava borghi muniti, quali Desenzano, Maderno, Manerba e in particolare Sal\u00f2.\nSe durante il dominio scaligero i borghi si caratterizzarono per le cinte murarie e i castelli, durante quello veneto nei vari paesi venne dato un nuovo assetto alle piazze e nel contempo sorsero palazzi e chiese, anche fuori dalle medievali cinte murarie: su ambedue i lati del lago \u2013 occidentale e orientale \u2013 la pace sotto la Serenissima diede impulso all'edilizia, tanto che a Garda e Sal\u00f2 vennero abbattute le mura per fare spazio ai nuovi edifici. Peschiera del Garda fu l'unica citt\u00e0 che vide rafforzata la propria funzione militare: nel XVI secolo, i veneziani abbatterono la fortezza scaligera e costruirono le nuove possenti mura a prova di artiglieria; successivamente gli austriaci ampliarono le strutture militari e costruirono un campo trincerato esterno. Questa funzione divenne opprimente per l'economia cittadina che si riprese soltanto grazie alla diffusione del turismo di massa. La dominazione austriaca lasci\u00f2 segni evidenti anche a Riva del Garda, la quale fu circondata da una serie di forti.\nSuddivisioni amministrative.\nDi seguito l'elenco dei comuni che si affacciano sulle rive del lago:\nEconomia.\nAgricoltura.\nViticoltura.\nNella regione gardesana solo la coltivazione dell'olivo riesce a contendere la supremazia della vite; qui, infatti, vi sono le condizioni climatiche e il terreno adatto per la crescita della vite, che \u00e8 presente in particolare nelle zone meridionali e centrali di entrambe le sponde. Non si \u00e8 a conoscenza n\u00e9 di chi abbia introdotto tale pianta in questo ambiente n\u00e9 quando, ma alcune testimonianze riportano che gi\u00e0 nel I secolo il vino gardesano era ben noto e si poteva facilmente trovare nei banchetti degli antichi romani con il nome di vino Retico. Il Retico fu uno dei vini preferiti dell'imperatore Augusto, per lo meno secondo quello che ci riporta Svetonio; pure Plinio loda le viti e l'uva retica, affermando che era piuttosto in voga a Roma.\nI vini del Garda, in particolare di sponda veronese, sono ancora oggi pregiati e piuttosto ricercati. Molto noto in particolare il Bardolino DOC, di colore rosso, profumo delicato e sapore piacevole, che si produce fra Peschiera e Malcesine e del quale Goethe parla nel suo \"Viaggio in Italia\". Altro vino veronese \u00e8 il giovane Custoza DOC, affermatosi per via della sua gentilezza aromatica e morbidit\u00e0 gustativa, facilmente abbinabile a molti piatti e fuori pasto. Lungo la sponda bresciana, fino a toccare quella veronese, vi sono poi i vigneti del Lugana DOC, considerato una delle eccellenze gardesane e pertanto conosciuto anche fuori dall'Italia.\nOlivicoltura.\nSulle pendici pi\u00f9 basse dei monti, sulle colline e nelle piane lungo il lago l'olivo trova le condizioni favorevoli per crescere fiorente: i monti lo proteggono da freddi venti boreali mentre il lago \u00e8 una vitale fonte di calore; inoltre, particolarmente adatta alla coltura dell'ulivo \u00e8 la terra, in genere ghiaiosa, specialmente quando coperta d'uno strato di creta mista a sabbia. Cos\u00ec, sia sulla sponda occidentale che su quella orientale la pianta domina incontrastata. Dell'olivo, coltivato anticamente in Asia minore e in Egitto, da dove pare si sia poi diffuso in Grecia e quindi in Italia durante il dominio romano, non si conoscono con certezza i tempi di introduzione e diffusione presso il bacino benacense in quanto, nonostante i primi documenti che parlano di questa coltura presso il Garda risalgono all'VIII secolo, quasi sicuramente questa era gi\u00e0 presente sul territorio da qualche secolo.\nLe variet\u00e0 pi\u00f9 comuni di olivo della sponda occidentale del Garda sono il Gargn\u00e0, la Casaliva e il Miol, mentre sulla sponda orientale \u00e8 preminente la presenza della Raza, anche se sono presenti pure il Favarol, il Gargn\u00e0 e la Casaliva, il Trep e il Miol. Lungo le sponde del Garda viene prodotto l'Olio del Garda, un olio extra vergine DOP di pregevole qualit\u00e0, tale da poter gareggiare con gli oli di oliva delle altre regioni italiane, anche se quantitativamente la produzione \u00e8 relativamente bassa.\nAgrumicoltura.\nNella regione gardesana, specialmente sulla sponda bresciana, vengono coltivate diverse specie di agrumi, introdotte probabilmente dalla repubblica marinara di Genova dopo essere stati importati dall'Oriente: il limone, il cedro, l'arancio, il mandarino e il bergamotto.\nLa tradizione popolare locale attribuisce l'introduzione del limone ai frati dell'ordine francescano che nel XIII secolo risiedevano in un monastero situato a Gargnano, nel cui cortile interno \u00e8 presente un porticato sulle cui colonne sono scolpiti aranci e limoni. A Maderno \u00e8 presente invece un ex convento in cui un'altra tradizione vuole che i frati abbiano piantato il limone per la prima volta, un centinaio di anni dopo rispetto alla possibile introduzione a Gargnano. Non \u00e8 pertanto possibile conoscere con sicurezza chi e quando abbia introdotto gli agrumi sul lago; si pu\u00f2 comunque affermare, grazie ad alcuni documenti, che gi\u00e0 nel Quattrocento la loro coltivazione era diffusa e fiorente.\nLa modalit\u00e0 con cui vengono riparati gli agrumi, tramite grandi serre in pietra locale e legno, \u00e8 molto particolare. Tali strutture si possono schematizzare in tal modo: lungo uno spianata, generalmente esposta verso sud, vengono coltivati gli agrumi; a nord di questa spianata viene edificato un lungo muro, generalmente alto pi\u00f9 di dieci metri, chiuso ai lati da setti murati di minori dimensioni ma stessa altezza. Lungo il fronte sud si trovano invece pilastri leggermente pi\u00f9 alti rispetto al setto murario settentrionale, e posti a quattro metri di distanza tra di loro, sopra i quali si poggiano le travi lignee che formano lo scheletro della copertura, e sopra queste si stendono le travi secondarie che completano il tetto. Infine, gli spazi che intercorrono tra un pilastro e l'altro possono essere chiusi da vetrate, ideate appositamente per poter essere tolte durante la stagione calda. Molto spesso sopra il primo ripiano se ne realizzano degli altri, andando cos\u00ec a formare una sorta di gradonata artificiale. Questo metodo di costruzione delle serre \u00e8 originario della prima met\u00e0 del Seicento, anche se gi\u00e0 nel secolo precedente erano presenti forme arcaiche di queste serre, poi evolutesi.\nTurismo.\nGi\u00e0 in epoca romana, in particolare a partire dalla prima et\u00e0 imperiale, erano presenti sulle sponde del lago magnificenti ville concepite come luoghi dedicati all\"'otium\", attivit\u00e0 di fatto riservata alle classi dominanti, e allo svago, in ragione della felice naturalezza del sito. In particolare Sirmione era luogo privilegiato per la presenza di sorgenti sulfuree che consentivano un utilizzo termale, infatti qui si trovano i resti archeologici di una villa romana nota con il nome di Grotte di Catullo, una tra le pi\u00f9 importanti testimonianze romane sul lago. A partire dal Rinascimento le sponde tornarono a popolarsi di ville nobili, concepite come fatti urbani da contrapporsi alla campagna, rendendo il lago, e in special modo la zona nord-occidentale, meta di un turismo di \"\u00e9lite\"; il turismo nella concezione moderna del termine si svilupp\u00f2 per\u00f2 a partire dalla fine dell'Ottocento, anche se, ovviamente, si trattava ancora di un turismo elitario che riguardava quasi esclusivamente la zona nord-occidentale del lago, \u00abper bont\u00e0 di clima, per dovizia di acque, per variet\u00e0 di prodotti, per grandiosit\u00e0 e giocondit\u00e0 di paesaggio, per cortesia di abitanti\u00bb. Una delle prime localit\u00e0 turistiche \u00e8 stata Gardone Riviera, dove Luigi Wimmer, innamorato del luogo, decise di costruire un piccolo albergo, che venne completato dopo la sua morte dalla moglie: ampliato nel tempo, divenne uno degli edifici che costituivano il lussuoso Grand Hotel Gardone Riviera. Nelle sue prossimit\u00e0 sorsero lentamente altri piccoli alberghi e ville e, dopo che il vate Gabriele D'Annunzio fece qui costruire il Vittoriale degli Italiani, la fama del luogo crebbe ulteriormente.\nNella sponda veronese il turismo arriv\u00f2, invece, ben pi\u00f9 tardi, all'incirca negli anni trenta del Novecento, quando venne realizzata l'attuale strada gardesana orientale lungo le sponde del lago (precedentemente in molti punti la strada non procedeva lungo la riva, ma pi\u00f9 a monte). Con l'arrivo dei turisti vennero pianificati dei \"lungolago\", cio\u00e8 dei viali pedonali lungo le sponde del lago nei centri abitati: per realizzarli vennero per\u00f2 parzialmente abbattute numerose abitazioni che si affacciavano direttamente sul Garda.\nDal secondo dopoguerra il turismo ha avuto una sorta di trasformazione: ad un turismo con permanenza lunga si \u00e8 affiancato il turismo \"mordi e fuggi\", con una sosta breve, per il solo fine settimana o addirittura per poche ore. Il primo \u00e8 alimentato da turisti che vogliono passare le ferie sul lago, provenienti da una vasta area (oltre ad italiani, numerosi tedeschi, francesi, svizzeri, olandesi e altri stranieri), mentre il secondo \u00e8 alimentato da coloro che vivono a breve distanza dal lago e che vogliono trascorrervi qualche ora di svago. Entrambi i tipi di turismo hanno originato cambiamenti notevoli nell'organizzazione del territorio e dei centri abitati. Negli ultimi anni si sono sviluppati altri due tipi di turismo, quello escursionistico, per il quale sono stati realizzate adeguate infrastrutture, e quello della \"seconda casa\", per il quale sono state introdotte nuove norme.\nInoltre lungo il lago di Garda e nelle sue immediate vicinanze si \u00e8 andata a formare, nella seconda met\u00e0 del Novecento, una vera e propria industria del divertimento, sono infatti nati una serie di parchi noti nel loro insieme come Parchi del Garda. I pi\u00f9 importanti tra questi sono Gardaland, un parco tematico dotato di numerose attrazioni turistiche, una struttura ricettiva e uno scenografico acquario, Canevaworld, che presenta all'ospite due diversi parchi, uno tematizzato sul mondo del cinema e un parco acquatico, Parco Natura Viva, un parco faunistico in cui si possono vedere specie a rischio che il parco cura per poi reinserire in libert\u00e0, e il Parco giardino Sigurt\u00e0, un'oasi verde vasta 60 ettari lungo il fiume Mincio.\nDurante l'alta stagione e le festivit\u00e0 il traffico risulta essere molto intenso e si \u00e8 arrivati ormai alla completa saturazione delle rive, che sono quasi diventate un unico agglomerato urbano, con ville, alberghi, campeggi e molti altri edifici turistici, tutti distribuiti lungo l'unico asse di scorrimento, tanto che oggi \u00e8 iniziata l'edificazione di strutture ricettive nelle zone di pregio pi\u00f9 interne (monte Baldo, Lessinia, Valpolicella, colline moreniche e valli bresciane).\nInfrastrutture e trasporti.\nStrade.\nIl lago si trova al centro di un nodo cruciale, compreso tra Verona, Trento e Brescia, ed \u00e8 quindi facilmente raggiungibile tramite le infrastrutture trasversali padane e quelle dell'asse Brennero-Roma:\nIl lago di Garda \u00e8 servito da una rete stradale che costeggia interamente il lago e che \u00e8 costituita dalle seguenti infrastrutture:\nIl trasporto pubblico \u00e8 garantito da corse regolari di autobus delle aziende ATV (Azienda Trasporti Verona), Brescia Trasporti e Trentino trasporti.\nFerrovie.\nLa regione gardesana \u00e8 direttamente raggiungibile tramite la ferrovia Milano-Venezia, con la stazione ferroviaria di Desenzano-Sirmione e la stazione di Peschiera. In passato il Garda si poteva avvalere per\u00f2 di una pi\u00f9 fitta rete di trasporto su rotaia, in quanto alcune linee ferroviarie e tranviarie sono state dismesse nel corso degli anni: la ferrovia Rovereto-Arco-Riva (chiusa all'esercizio nel 1936), la tranvia Brescia-Sal\u00f2 (1954), la ferrovia Verona-Caprino-Garda (1959) la ferrovia Mantova-Peschiera (1967) e la ferrovia Desenzano-Desenzano Porto (1969).\nAeroporti.\nLa zona del lago \u00e8 servita principalmente dal vicino aeroporto di Verona-Villafranca. Si tratta di un aeroporto utilizzato durante la seconda guerra mondiale dalla Regia Aeronautica e che divenne scalo civile nei primi anni sessanta, quando fu collegato tramite alcuni voli charter con il nord Europa e per mezzo di collegamenti quotidiani con Roma. Nel 1978 venne fondata la societ\u00e0 che trasform\u00f2 poi lo scalo in una vera e propria aerostazione, riqualificandola poi interamente all'inizio degli anni novanta: in questa occasione furono ampliati i piazzali di sosta aeromobili e delle auto e realizzato l'allacciamento con le nuove tangenziali di Verona, portando cos\u00ec ad un notevole miglioramento della sua raggiungibilit\u00e0. Grazie a questa serie di interventi nel 1995 l'aeroporto super\u00f2 il milione di passeggeri in un anno, nel 2001 raggiunse i due milioni e nel 2006 super\u00f2 i tre milioni di passeggeri transitati.\nNon distante dal lago \u00e8 presente, inoltre, l'aeroporto di Brescia-Montichiari, che accoglie voli di linea nazionali e internazionali per passeggeri, bench\u00e9 sia impiegato preminentemente per servizi cargo e postali.\nNavigazione.\nNel 1827 si inaugur\u00f2 la navigazione pubblica sulle acqua del lago, con il varo del primo battello a vapore del Garda, l\"'Arciduca Ranieri\": un battello in legno adibito a trasporto sia merci che passeggeri. Una decina di anni dopo esso venne sostituito da un piroscafo dalle caratteristiche simili, che univa Riva del Garda a Peschiera e Desenzano. Tra il 1830 e il 1839, inoltre, fu in funzione un battello piuttosto curioso, \"L'amico a prora\", meglio conosciuto come \"Manubrio\", che al largo navigava grazie all'apparato velico, ma in prossimit\u00e0 della costa si spostava grazie all'azione di otto cavalli che facevano girare la ruota a pale del battello mediante una serie di ingranaggi. Nel 1885 furono varati due battelli da 300 persone l'uno, l\"Angelo Emo\" e il \"Lazzaro Mocenigo\", mentre nel 1903 venne varato il \"Zanardelli\", dalla capacit\u00e0 di ben 800 passeggeri, nave ammiraglia della flotta del lago tutt'oggi in servizio. Sei anni pi\u00f9 tardi invece entr\u00f2 in servizio il piroscafo \"Italia\", anche questo utilizzato ancora oggi.\nDurante la prima guerra mondiale il servizio di navigazione venne militarizzato, venne inoltre resa operativa una squadriglia di MAS, una piccola e veloce imbarcazione usata come mezzo d'assalto dalla Regia Marina su cui operavano in genere una decina di uomini. Durante la seconda guerra mondiale la flotta sul Garda sub\u00ec notevoli danni in seguito a bombardamenti alleati e tedeschi.\nNel 1958 venne varato il primo aliscafo in servizio sul lago, la \"Freccia del Garda\", e ancora, qualche anno dopo, venne varato l'aliscafo \"Freccia degli ulivi\". Nel 1959 entr\u00f2 in servizio invece il traghetto \"Ticino\", che effettuava servizio tra Maderno e Torri del Benaco, seguito qualche anno dopo dalla \"Regina del Garda\" e nel 1980 dalla nave-traghetto \"Brennero\", capace di trasportare 800 passeggeri e 50 vetture. A partire dal 1967 la gestione di Navigarda pass\u00f2 al Ministero dei Trasporti, che ubic\u00f2 la sede amministrativa a Desenzano e il cantiere navale a Peschiera.\nLa navigazione privata a motore sul lago \u00e8 permessa solamente a oltre 300 metri di distanza dalla riva, ad eccezione del promontorio di Sirmione, dei golfi di Sal\u00f2 e Manerba e dell'Isola del Garda, dove \u00e8 consentita oltre i 150 metri. La parte trentina del lago \u00e8 invece completamente interdetta alla navigazione a motore. La velocit\u00e0 massima \u00e8 di 20 nodi durante le ore diurne e di 5 nodi durante le ore notturne. \u00c8 possibile praticare lo sport dello sci nautico in condizioni di tempo favorevole tra le 8 e le 20, mentre il surf pu\u00f2 essere effettuato da un'ora dopo l'alba fino ad un'ora prima del tramonto, entrambi a distanza di sicurezza dalle zone balneari."}
{"id": "39931", "revid": "466539", "url": "https://it.wikipedia.org/wiki?curid=39931", "title": "Inge de Bruijn", "text": "Biografia.\nNata a Barendrecht, la de Bruijn ha provato diversi sport prima di dedicarsi al nuoto. Ha debuttato ai Campionati del Mondo del 1991 vincendo una medaglia di bronzo con la squadra di staffetta 4x100\u00a0m, con la quale aveva gi\u00e0 vinto una medaglia d'oro ai Campionati Europei.\nL'anno seguente la de Bruijn ha fatto il suo debutto olimpico alle Olimpiadi estive del 1992, finendo ottava nei 100\u00a0m e nella 4x100\u00a0m stile libero. Continu\u00f2 a nuotare con le migliori l'anno seguente, ma non era sufficientemente motivata per competere alle Olimpiadi di Atlanta del 1996 e se ne rest\u00f2 a casa.\nRimpianse immediatamente la decisione, e decise di trasferirsi negli Stati Uniti per allenarsi. Il suo ritorno venne incoronato nel 1999, quando vinse i 50\u00a0m stile libero ai Campionati Mondiali.\nL'anno successivo, dopo aver migliorato diversi record del mondo, prese parte alle Olimpiadi del 2000 a Sydney. Qui vinse i 50 e i 100\u00a0m stile libero, e i 100\u00a0m farfalla, stabilendo il record del mondo in tutte e tre le gare. Inoltre vinse l'argento con la squadra della staffetta 4x100\u00a0m stile libero.\nConferm\u00f2 il suo status vincendo le stesse tre gare ai Campionati mondiali del 2001.\nAlle Olimpiadi di Atene ha conquistato altre quattro medaglie: un oro nei 50\u00a0m stile libero, un argento nei 100\u00a0m stile libero, e due medaglie di bronzo nei 100\u00a0m farfalla e nella staffetta 4x100 stile libero femminile."}
{"id": "39932", "revid": "838137", "url": "https://it.wikipedia.org/wiki?curid=39932", "title": "Janet Evans", "text": "Biografia.\nNata a Fullerton, in California, la Evans inizi\u00f2 il nuoto agonistico fin da bambina. All'et\u00e0 di 11 anni stabiliv\u00e0 gi\u00e0 dei record nazionali di categoria sulle distanze pi\u00f9 lunghe. Nel 1987, miglior\u00f2 i record del mondo nei 400, 800 e 1.500 metri stile libero. Dopo aver ottenuto un posto nella squadra olimpica statunitense per Seul 1988, vinse tre medaglie d'oro in quell'edizione delle Olimpiadi, migliorando nuovamente il record del mondo dei 400\u00a0m stile libero. Da quel momento e fino alla fine della carriera si trov\u00f2 essenzialmente a competere con la se stessa pi\u00f9 giovane, con sempre minor successo.\nLa Evans vinse un'altra medaglia d'oro alle Olimpiadi estive del 1992 a Barcellona, dopo di che i suoi tempi, per quanto sufficientemente buoni da farle ottenere un posto in squadra alle Olimpiadi del 1996, non erano pi\u00f9 da medaglia. La sua sconfitta ad Atlanta contro l'irlandese Michelle Smith, fu la sua ultima apparizione in una gara agonistica.\nLa Evans si distinse per la sua bracciata asimmetrica poco ortodossa, e per la sua apparentemente inesauribile riserva cardiorespiratoria. Di corporatura snella e di bassa statura, si trov\u00f2 pi\u00f9 di una volta a competere e vincere contro atlete pi\u00f9 grosse e potenti, alcune delle quali, si scopr\u00ec in seguito, avevano fatto uso di sostanze dopanti.\n\u00c8 stata detentrice, per quasi un ventennio, del record del mondo negli 800\u00a0m stile libero stabilito il 20 agosto 1989 a Tokyo e battuto il 16 agosto 2008 dall'inglese Rebecca Adlington in occasione dei giochi olimpici di Pechino. Si tratta del record mondiale nel nuoto pi\u00f9 longevo in assoluto.\nNel 2001 \u00e8 stata inserita nella International Swimming Hall of Fame, la \"Hall of Fame\" internazionale del nuoto."}
{"id": "39935", "revid": "1893", "url": "https://it.wikipedia.org/wiki?curid=39935", "title": "Numeri ipercomplessi", "text": ""}
{"id": "39936", "revid": "77358", "url": "https://it.wikipedia.org/wiki?curid=39936", "title": "Numeri relativi", "text": ""}
{"id": "39940", "revid": "1893", "url": "https://it.wikipedia.org/wiki?curid=39940", "title": "Sedenioni", "text": ""}
{"id": "39941", "revid": "838137", "url": "https://it.wikipedia.org/wiki?curid=39941", "title": "Michael Gro\u00df (nuotatore)", "text": "Carriera.\nAlto 2,02 metri, \u00e8 stato soprannominato \"L'Albatros\" per la sua notevole apertura di braccia, che raggiunge i 2,27 metri. \u00c8 stato protagonista, assieme allo statunitense Matt Biondi, delle competizioni a stile libero e delfino degli anni ottanta. Proprio in questo periodo \u00e8 stato il dominatore della gara dei 200\u00a0m farfalla, migliorando per quattro volte il record del mondo e conquistando numerosi titoli olimpici, mondiali e continentali. In totale, in carriera, ha migliorato dodici record del mondo.\n\u00c8 stato nominato sportivo dell'anno in Germania per quattro volte (1982, 1983, 1984 e 1988). La rivista \"Swimming World Magazine\" lo ha eletto \"Nuotatore dell'anno\" nel 1985 e \"Miglior nuotatore europeo\" per cinque anni consecutivi (dal 1982 al 1986). Si \u00e8 ritirato dalle competizioni dopo i Mondiali di Perth del 1991.\nDopo il ritiro si \u00e8 dedicato agli studi universitari: nel 1994 si \u00e8 laureato con una tesi dal titolo \"\u00c4sthetik und \u00d6ffentlichkeit: die Publizistik der Weimarer Klassik\" (\"Estetica e pubblico: il giornalismo del classico di Weimar\"). Nel 1995 \u00e8 stato inserito nella International Swimming Hall of Fame, la \"Hall of Fame\" internazionale del nuoto. Oggi, sposato e padre di due figli, \u00e8 a capo di un'agenzia di pubbliche relazioni e per questo motivo si fece il suo nome come possibile promotore di una non realizzata candidatura della citt\u00e0 di Lipsia come sede dei Giochi del 2012. Aveva gi\u00e0 ricoperto un incarico del genere in occasione della candidatura di Berlino per i Giochi del 2000, suscitando un discreto scandalo per l'alto compenso ricevuto."}
{"id": "39943", "revid": "919135", "url": "https://it.wikipedia.org/wiki?curid=39943", "title": "Teorema di Dirichlet", "text": "Nella teoria dei numeri, il teorema di Dirichlet (Peter Gustav Lejeune Dirichlet) afferma che dati due numeri interi coprimi formula_1 e formula_2 esistono infiniti primi della forma formula_3 dove formula_4 \u00e8 un intero positivo, o, in altre parole, ogni progressione aritmetica siffatta contiene infiniti numeri primi.\nQuesto teorema rappresenta una naturale generalizzazione di quanto affermato da Euclide, e cio\u00e8 che esistono infiniti numeri primi (ci\u00f2 infatti rappresenta il caso particolare in cui \"a\" = \"b\" = 1). In effetti, \u00e8 in genere piuttosto facile dimostrare casi particolari di questo teorema (ad esempio che esistono infiniti primi della forma formula_5 o formula_6 o formula_7 ecc.), ma il caso generale presenta invece parecchie difficolt\u00e0. \u00c8 importante osservare che il teorema non dice affatto che esistono infiniti numeri primi \"consecutivi\" in progressione aritmetica.\nEulero afferm\u00f2 che ogni progressione aritmetica che cominci con formula_8 contiene un infinito numero di primi. Il teorema in questa forma fu prima congetturato da Gauss e dimostrato da Dirichlet nel 1835 con le L-serie di Dirichlet. La dimostrazione \u00e8 modellata sul precedente lavoro di Eulero che collegava la funzione zeta di Riemann alla distribuzione dei numeri primi. Il teorema rappresenta l'inizio della moderna teoria dei numeri analitica.\nNella teoria dei numeri algebrica il teorema di Dirichlet viene generalizzato al teorema di densit\u00e0 di Chebotarev.\nCasi particolari.\nEsistono delle dimostrazioni elementari per numerosi casi particolari del teorema, che si ottengono sulla falsariga della dimostrazione dell'infinit\u00e0 dei numeri primi data da Euclide.\nPrimi della forma 4\"n\" - 1.\nSupponiamo per assurdo che esistano solo un numero finito di primi della forma formula_9, e sia formula_10 il pi\u00f9 grande di essi. Consideriamo il seguente intero:\ndove il prodotto contiene tutti i numeri primi dispari minori o uguali a formula_12 Il numero formula_13 ha la forma formula_14 ed essendo formula_15, deve essere composto. Tutti i suoi fattori sono inoltre maggiori di formula_10 e, quindi, devono essere della forma formula_17. Ma il prodotto di due o pi\u00f9 numeri di questa forma \u00e8 ancora della forma formula_17. Ci\u00f2 conduce a un assurdo, pertanto esistono infiniti numeri primi della forma formula_19\nPrimi della forma 4\"n\" + 1.\nSia formula_20 un intero. Poniamo formula_21 Quindi formula_22 \u00e8 dispari e maggiore di formula_23 Chiamiamo formula_10 il pi\u00f9 piccolo divisore primo di formula_25 Poich\u00e9 formula_22 non \u00e8 divisibile per nessuno dei numeri formula_27 allora formula_28 e inoltre\nEleviamo entrambi i membri all'esponente formula_30:\nPer il teorema di Fermat, formula_32, quindi formula_33. Questa congruenza \u00e8 evidentemente soddisfatta solo se formula_30 \u00e8 pari, e quindi formula_35. In definitiva, per ogni formula_13 esiste un primo formula_37 della forma formula_38 I numeri di questa forma sono dunque infiniti.\nAltri casi particolari.\nSi possono fornire delle dimostrazioni semplici per molti altri casi, come le forme formula_39, formula_40, formula_41, formula_42, formula_43, formula_44, formula_45, formula_46, formula_47; con tecniche elementari, uno dei risultati pi\u00f9 generali noti \u00e8 che esistono infiniti numeri primi nelle progressioni aritmetiche delle forme formula_48 e formula_49, ossia i casi particolari del teorema di Dirichlet in cui formula_50 e formula_51.\nProblemi analoghi.\nIl teorema pu\u00f2 essere riespresso affermando che ogni polinomio di primo grado \"ax\" + \"b\" genera infiniti numeri primi quando alla \"x\" sono assegnati valori che sono numeri interi positivi, purch\u00e9 \"a\" e \"b\" siano coprimi. \u00c8 facile tentare delle generalizzazioni: si congettura per esempio che ogni polinomio di secondo grado \"ax\"2 + \"bx\" + \"c\" con \"a\", \"b\", \"c\" coprimi, \"a\" positivo, \"a\"\u00a0+\u00a0\"b\" e \"c\" non entrambi pari e discriminante che non sia un quadrato perfetto, generi infiniti numeri primi; analoga affermazione vale per i polinomi di grado superiore (purch\u00e9 ovviamente non siano fattorizzabili). La soluzione di problemi di questo tipo sembra ancora lontana, anche nei casi semplici come il polinomio \"x\"2 + 1. Tuttavia lo stesso Dirichlet dimostr\u00f2 che ogni forma quadratica in due variabili \"ax\"2 + \"bxy\" + \"cy\"2 con \"a\", \"b\" e \"c\" coprimi genera infiniti numeri primi; B. M. Bredihin prov\u00f2 che anche la forma \"x\"2\u00a0+\u00a0\"y\"2\u00a0+\u00a01 genera infiniti primi, e recentemente (John Friedlander e Henryk Iwaniec, 1998) lo stesso \u00e8 stato dimostrato per la forma \"x\"2\u00a0+\u00a0\"y\"4."}
{"id": "39944", "revid": "1893", "url": "https://it.wikipedia.org/wiki?curid=39944", "title": "Johann Peter Gustav Lejeune Dirichlet", "text": ""}
{"id": "39945", "revid": "125833524", "url": "https://it.wikipedia.org/wiki?curid=39945", "title": "Record del mondo del nuoto", "text": "I record del mondo del nuoto maschili e femminili, in vasca lunga e in vasca corta, vengono ratificati dalla FINA. Tutti i record sono stati ottenuti in finali, a meno che non sia stato specificato diversamente.\nVasca lunga (50\u00a0m).\nUomini.\nLegenda: \nDonne.\nLegenda: \nMista.\nLegenda: \nVasca corta (25\u00a0m).\nUomini.\nLegenda: \nDonne.\nLegenda: \nMista.\nLegenda: "}
{"id": "39965", "revid": "767487", "url": "https://it.wikipedia.org/wiki?curid=39965", "title": "Commando (film)", "text": "Commando \u00e8 un film del 1985 diretto da Mark L. Lester, con Arnold Schwarzenegger. Il film venne candidato ai Saturn Award nel 1986 nella categoria Migliori effetti speciali.\nTrama.\nIl colonnello delle Forze speciali dell'esercito USA John Matrix, ottenuto finalmente un lungo congedo, vive tranquillamente nella sua sperduta casa sulle montagne in compagnia della figlia di 10 anni Jenny, ignaro che qualcuno stia dando la caccia agli uomini della sua squadra per ucciderli. Avvisato del pericolo dal suo ex comandante generale Franklin Kirby, non pu\u00f2 impedire che un manipolo di criminali, dopo aver crivellato una delle due guardie che dovevano proteggerlo e sgozzato l'altra, rapisca sua figlia approfittando dell'effetto sorpresa, e preso alla sprovvista viene catturato.\nI criminali, tra cui il commilitone Bennett, ex membro della squadra di Matrix cacciato da quest'ultimo per eccessiva brutalit\u00e0, usano la figlia per ricattarlo, minacciando di ucciderla se lui non porter\u00e0 a termine un assassinio politico per conto di un dittatore e signore della guerra, Arius, che comanda questa banda di mercenari, prevalentemente ex subalterni di Matrix. Arius spera di condurre un colpo di Stato nel suo paese natale, Val Verde, e pensa che la familiarit\u00e0 che Matrix ha con il nuovo leader del paese possa aiutarlo nel suo piano omicida.\nIl colonnello, sfuggito al controllo di chi si sarebbe dovuto assicurare che compisse la missione, segue e uccide uno per uno i componenti del gruppo criminale, con lo scopo di arrivare a scoprire dove \u00e8 tenuta prigioniera sua figlia. Nell'operazione \u00e8 aiutato da una avvenente hostess di nome Cindy, rimasta coinvolta involontariamente nella vicenda. Dopo aver svaligiato un'armeria dalla quale ruba un intero arsenale di armi leggere e pesanti, Matrix si reca sull'isola dove si rifugiano i criminali e affronta l'esercito privato messo a loro difesa: dopo aver fatto strage di mercenari e ricattatori, incluso Arius, che viene crivellato di colpi e poi gettato gi\u00f9 dal primo piano, ritrova la figlia e impala Bennett, dopodich\u00e9 si avvia felicemente verso casa, ribadendo al generale Kirby, accorso nel frattempo, che quella \u00e8 stata la sua ultima missione.\nProduzione.\nLo sceneggiatore Jeph Loeb afferma che il film \u00e8 stato originariamente concepito con un ruolo 'su misura' per Gene Simmons (che rifiut\u00f2 la parte), e pi\u00f9 tardi \u00e8 stato sceneggiato nell'ottica di far interpretare a Nick Nolte il ruolo principale nei panni del membro fuori forma di un commando che stenta con gli sforzi richiesti dalla missione. Walter Hill partecip\u00f2 in un primo tempo al processo di lavorazione.\nLa trama originaria prevedeva un agente israeliano delle forze speciali e del Mossad, stanco della morte e della distruzione che continuano nel Medio Oriente. Per questo lascia l'Israele ed emigra negli Stati Uniti, dove \u00e8 costretto a rinunciare al suo pre-pensionamento volontario dopo il rapimento di sua figlia. Venne modificato e adattato ulteriormente quando venne ingaggiato Schwarzenegger; alcuni dei dialoghi originali figurano nelle scene cancellate in cui Matrix dice di pentirsi delle sue azioni passate.\nDistribuzione.\nIl film \u00e8 uscito nelle sale statunitensi 4 ottobre 1985 mentre in Italia per il 31 gennaio 1986.\nVersione italiana.\nLa direzione del doppiaggio e i dialoghi italiani sono stati curati da Alberto Toschi per conto della S.A.S.\nAccoglienza.\nIl film mantiene un 71% su Rotten Tomatoes (basato su 34 recensioni), indicando recensioni generalmente positive. I giudizi di Kevin N. Laforest, Scott Weinberg, Dave Kehr e Luke Thomson riconoscono al film il suo tocco ironico cos\u00ec come il suo status di classico cult."}
{"id": "39967", "revid": "289247", "url": "https://it.wikipedia.org/wiki?curid=39967", "title": "Canoa (sport)", "text": ""}
{"id": "39971", "revid": "599013", "url": "https://it.wikipedia.org/wiki?curid=39971", "title": "Commando", "text": "Il commando, nel gergo militare, indica una unit\u00e0 militare terrestre, anche aviotrasportata, composta da pi\u00f9 individui, dedita ad operazioni speciali come assalti, sbarchi anfibi e sabotaggi in territorio nemico.\nLa parola \u00e8 una corruzione del termine afrikaans \"kommando\" che designava le tradizionali unit\u00e0 di fucilieri a cavallo dei Boeri del Sudafrica, divenute molto note per il loro ruolo durante le guerre anglo-boere, durante il quale si specializzarono in azioni di guerriglia.\nPi\u00f9 recentemente, durante la seconda guerra mondiale con il termine \"commandos\" erano identificate truppe scelte dell'esercito britannico dispiegate in territorio nemico durante azioni combinate tra varie forze armate (esercito, marina, aviazione) allo scopo di dare il massimo effetto all'azione stessa.\nStoria.\nLa parola, il cui uso \u00e8 attestato sin dal 1642, \u00e8 di derivazione olandese e probabilmente a sua volta fu influenzata dal termine portoghese \"comando\" (nel significato, proprio anche in italiano, di \"ordine militare, comando\"); \u00e8 possibile anche che il termine sia entrato nella lingua afrikaans direttamente dal portoghese, grazie ai contatti dei Boeri con le colonie africane del Portogallo.\nTali tipi di unit\u00e0 vennero ampiamente utilizzate all'inizio del XVIII secolo per volere delle autorit\u00e0 della Colonia del Capo: per fronteggiare le incursioni dei gruppi indigeni ostili del Sudafrica, ciascun maschio bianco tra i 16 e i 60 anni era incaricato di presentarsi entro 48 ore dalla richiesta di mobilitazione delle autorit\u00e0 locali, gi\u00e0 equipaggiato (a proprie spese) di cavallo, fucile, cibo e munizioni per otto giorni; queste unit\u00e0 di civili armati, il cui organico poteva variare da poche decine a diverse centinaia di uomini, erano guidate da un \"kommandant\" (\"comandante\") generalmente eletto dagli stessi componenti. La struttura di comando era molto informale: un \"kommandant\" poteva dare ordini in battaglia ma non poteva obbligare gli uomini ad eseguirli o punirli se non lo facevano, e di fatto era solo la sua reputazione e il suo carisma che gli garantivano l'autorit\u00e0 sugli altri.\nIl sistema dei \"kommando\" fu mantenuto dalle comunit\u00e0 boere sorte dopo il \"Grande Trek\", lo Stato Libero dell'Orange e la Repubblica del Transvaal: in Transvaal, ad esempio, ognuno dei dodici distretti elettorali in cui era diviso il territorio era incaricato di fornire un \"kommando\" in caso di guerra, e la responsabilit\u00e0 di riunire gli uomini era affidata a specifici funzionari distrettuali chiamati \"veldkornets\" (letteralmente \"cornette da campo\"). Durante le guerre boere contro i britannici la struttura dei \"kommando\" fu adottata anche dalle formazioni di volontari reclutate dai boeri tra gli stranieri residenti in Sudafrica, come la Legione Volontaria Italiana di Camillo Ricchiardi.\nI \"kommando\" boeri si dimostrarono un avversario molto duro per i britannici: rifiutando le tradizionali tattiche di combattimento adottate dagli eserciti europei, i boeri preferivano una strategia difensiva, con gli uomini appostati su colline e postazioni elevate, ben mimetizzati grazie ai loro normali abiti civili da lavoro, da cui potevano bersagliare a lunga distanza con i loro fucili le truppe nemiche avanzanti in campo aperto; se il nemico si avvicinava troppo, i boeri generalmente rifiutavano lo scontro corpo a corpo e, balzati sui cavalli sempre tenuti a portata di mano, ripiegavano su una nuova posizione dominante da cui riprendere il tiro a distanza. Poich\u00e9 la caccia era un'attivit\u00e0 tradizionale e di fondamentale importanza per la sopravvivenza nella campagna, i boeri erano molto abili nel tiro con il fucile, cosa che li rendeva buoni tiratori scelti.\nIl termine divenne di uso comune a partire dalla seconda guerra mondiale: alla ricerca di una designazione per le nuove unit\u00e0 di forze speciali create dal British Army, incaricate di condurre raid mordi-e-fuggi contro i territorio occupati dalla Germania nazista, il tenente colonnello Dudley Clarke, sudafricano di nascita, sugger\u00ec la parola \"commandos\" partendo dal termine afrikaans, scelta approvata anche dal primo ministro Winston Churchill; le azioni dei British Commandos durante la guerra spinsero svariate nazioni a creare unit\u00e0 simili, e la parola \"commando\" divenne quindi di larga diffusione. Le tattiche comuni ai commando contemporanei sono il prodotto delle esperienze accumulate nel corso dei secoli, ma messe prepotentemente in primo piano e sviluppate come parte delle tattiche di guerriglia del XX secolo.\nNei paesi del Blocco orientale venivano e vengono tutt'ora definiti \"Gruppi di sabotaggio e ricognizione\", con l'acronimo DRG.\nCaratteristiche.\nSono generalmente inquadrati nelle forze speciali; poich\u00e9 ad essi vengono richiesti requisiti specifici e pi\u00f9 sviluppati rispetto alle truppe ordinarie, queste unit\u00e0 possono poi essere composte da uno o pi\u00f9 individui, o anche da una brigata, e spesso operano in congiunzione con formazioni militari pi\u00f9 tradizionali. L'addestramento pu\u00f2 comprendere diversi aspetti come combattimento corpo a corpo, infiltrazione, pattugliamento, ricognizione, l'abilit\u00e0 a muoversi su diversi terreni (giungla, deserto, ghiacci e montagne)\nImpiego.\nI commando vengono normalmente addestrati per l'assalto da terra, mare o aria, o comunque per determinate operazioni che richiedano elevata mobilit\u00e0 e una certa furtivit\u00e0 ed affidamento esclusivo alle proprie risorse. Sono anche impiegati in operazioni notturne o in particolari condizioni climatiche, tuttavia le unit\u00e0 di commando non sono pensate per restare continuamente sulla linea del fronte per lunghi periodi.\nUnit\u00e0 famose.\nCommando britannici.\nI britannici (che non avevano formazioni di commando durante la prima guerra mondiale), rinverdirono il termine nel 1940 durante la seconda guerra mondiale, con la creazione dei loro Commando dell'esercito e, successivamente, con l'aggiunta dei Royal Marines dal 1942. L'intenzione originale era che agissero come forze piccole e altamente mobili, per incursioni e ricognizione, con la capacit\u00e0 di combinarsi nel ruolo di truppe d'assalto, vista anche la disastrosa situazione in cui versava il British Army in quel particolare periodo della guerra e la sua conseguente incapacit\u00e0 di eseguire azioni convenzionali sul continente europeo. I commando erano pensati per restare sul campo delle operazioni per non pi\u00f9 di 36 ore portandosi appresso quindi tutto l'occorrente per l'operazione.\nI commando dell'esercito erano tutti volontari selezionati tra i soldati gi\u00e0 arruolati, mentre questi erano ancora in Gran Bretagna. Lo stesso processo di selezione dei volontari venne impiegato per la formazione del commando N.40 dei Royal Marines. I successivi commando dei Royal Marines vennero formati ricomponendo gli esistenti battaglioni dei Royal Marines in commando.Con il progredire della guerra, parte della selezione e dell'addestramento si svolse sui teatri delle operazioni. I commando dell'esercito vennero sciolti nel 1946, mentre i Royal Marines Commandos sopravvissero. Oggi il Regno Unito mantiene una brigata di commando (3 Commando Brigade) sotto i Royal Marines che comprende tre \"Royal Marines infantry Commando\", un \"Army Royal Artillery Commando\" e un \"Army Royal Engineers Commando\".\nCommando statunitensi.\nDurante l'estate del 1942, la fanteria statunitense, stanziata in Irlanda del Nord, form\u00f2 i Rangers, comandati dal Maggiore William Darby, secondo lo stesso principio dei Commando dell'esercito britannico. La prima considerevole azione intrapresa dai Ranger si svolse nell'agosto 1942 a Dieppe (Operazione Jubilee) dove 50 Rangers vennero aggregati ai Commando britannici. La prima azione svolta interamente dai Rangers si svolse durante l'invasione dell'Africa nord-occidentale (Operazione Torch) nel novembre 1942.\nCommando tedeschi.\nPur avendo avuto la grande esperienza ed il primato dello sviluppo di forze d'assalto speciali, dette Sto\u00dftruppen, durante la prima guerra mondiale, successivamente la Germania non svilupp\u00f2 reparti particolari e specifici per compiti da commando, anche perch\u00e9 le modalit\u00e0 d'impiego e l'addestramento delle Sto\u00dftruppen vennero diffusi fra tutte le forze di fanteria e del genio costituite nel dopoguerra prima della seconda guerra mondiale.\nL'Abwehr form\u00f2 i Brandenburger nel dicembre 1939. Essi condussero un misto di azioni allo scoperto e sotto copertura, ma divennero sempre pi\u00f9 coinvolti in azioni di fanteria e alla fine divennero una divisione di Panzer-Grenadier, che soffr\u00ec pesanti perdite in Russia. Otto Skorzeny (noto principalmente per la liberazione di Benito Mussolini) condusse diverse operazioni speciali per conto di Adolf Hitler, ma nessuna organizzazione di Commando venne sviluppata per questi scopi ed egli rimase tecnicamente un ufficiale delle Waffen-SS (Sturmbannf\u00fchrer - equivalente di Maggiore).\nAttualmente le unit\u00e0 che svolgono tali compiti sono inquadrate nelle Kommando Spezialkr\u00e4fte.\nCommando italiani.\nL'Italia comprese l'importanza e la potenzialit\u00e0 dei commando gi\u00e0 fin dalla prima guerra mondiale, con gli \"Arditi\", i quali per\u00f2 vennero ricostituiti nella seconda guerra mondiale solo dalla met\u00e0 del 1942 come 10\u00ba Reggimento arditi. Anche la Regia Aeronautica costitu\u00ec dei reparti commando durante la seconda guerra mondiale (gli ADRA), ma le unit\u00e0 pi\u00f9 famose furono quelle della X\u00aa Flottiglia MAS della Regia Marina, che fu responsabile dell'affondamento e del danneggiamento di un considerevole numero di unit\u00e0 Alleate nel Mar Mediterraneo.\nDopo l'armistizio di Cassibile, quelli di loro che continuarono a combattere con la Germania mantennero il nome originale, mentre quelli che si schierarono con gli Alleati cambiarono il nome in Mariassalto.\nCommando francesi.\nLa \"Forza marittima dei fucilieri di marina e dei commando\" (in francese: \"Force maritime des fusiliers marins et commandos\" e abbreviato in FORFUSCO) sono delle forze speciali di fanteria di marina composte di fucilieri di marina e commandos marini (\"fusiliers marins et commandos marine\"); il FORFUSCO opera spesso sotto l'autorit\u00e0 del \"Comando delle operazioni speciali\" (COS).\nI \"commandos marine\" sono basati a Lorient (tranne il \"commando Hubert\" che \u00e8 basato a Saint-Mandrier-sur-Mer) constano di 650 uomini e sono ripartiti in 7 commandos (circa 90 uomini per unit\u00e0):\nI \"commandos marines\" sono stati creati nel 1946, ma la loro origine risale alla seconda guerra mondiale e alle prime unit\u00e0 delle Forze navali francesi libere create gi\u00e0 nel maggio 1942. Da allora, i \"commandos marines\" hanno partecipato a diverse operazioni durante la seconda guerra mondiale, la guerra d'Indocina, la crisi di Suez (Operazione moschettiere) e la guerra d'Algeria. E poi in molti teatri nel mondo: in Libano, nel golfo Persico (guerra del Golfo), in Bosnia, in Kosovo, in Somalia, in Ruanda (Op\u00e9ration Turquoise), in Afghanistan, al largo della Somalia, nel Mali, nel Sahel, in Repubblica Centrafricana, in Ciad, alle Seychelles, alle Comore, a Mururoa, in Nuova Caledonia (presa di ostaggi a Ouv\u00e9a), a Gibuti, nell'ex-Jugoslavia, nello Yemen, nella Repubblica del Congo, in Sierra Leone, in Libia, ecc.\nCommando belgi.\nCreati nella seconda guerra mondiale dai britannici e addestrati dai SAS, sono divenuti nel dopoguerra unit\u00e0 speciale dell'esercito belga e molto attivi in Africa inquadrati nella Brigata Para-Commando."}
{"id": "39973", "revid": "15756", "url": "https://it.wikipedia.org/wiki?curid=39973", "title": "Seconda guerra boera", "text": "La seconda guerra boera (Afrikaans: \"Tweede Boereoorlog\", pi\u00f9 spesso denominata \"Tweede Vryheidsoorlog\", \"seconda guerra per la libert\u00e0\"), chiamata anche grande guerra boera, guerra sudafricana o seconda guerra anglo-boera fu un conflitto militare combattuto tra l'11 ottobre 1899 e il 31 maggio 1902 dall'Impero britannico contro le due repubbliche boere indipendenti, la Repubblica del Transvaal e lo Stato Libero dell'Orange.\nLa guerra, originata soprattutto dalle mire imperialistiche ed economiche britanniche, fu caratterizzata da alcuni inattesi successi iniziali dei boeri che misero in forte difficolt\u00e0 le guarnigioni britanniche. Dopo l'arrivo di numerosi rinforzi e del nuovo comandante in capo, il feldmaresciallo Frederick Roberts, l'esercito britannico pass\u00f2 all'offensiva, invase le repubbliche boere ed entro la met\u00e0 del 1900 occup\u00f2 Bloemfontein e Pretoria.\nLa guerra non termin\u00f2 per\u00f2 dopo la conquista delle capitali boere, ma si trasform\u00f2 in una lotta logorante caratterizzata dalla guerriglia dei commando boeri che, guidati da abili capi, inflissero ripetute sconfitte ai britannici. Il nuovo comandante in capo, il generale Horatio Kitchener, ricorse ai metodi spietati dei rastrellamenti, della deportazione dei civili, delle distruzioni del territorio e dei campi di concentramento per vincere la resistenza boera.\nLa guerra, che rovin\u00f2 in parte il prestigio internazionale dell'Impero britannico, termin\u00f2 dopo trattative dirette nel 1902 con l'annessione ufficiale delle repubbliche boere che tuttavia mantennero la loro identit\u00e0 nazionale.\nIl contesto storico.\nLe Repubbliche boere e l'Impero britannico.\nDopo la fondazione nel 1652 di uno scalo navale nei pressi del Capo di Buona Speranza da parte della Compagnia olandese delle Indie orientali, l'insediamento si era lentamente sviluppato con l'arrivo di coloni olandesi, di emigrati tedeschi protestanti e francesi ugonotti. Questa popolazione bianca, gli \"afrikaner\" (\"popolo dell'Africa\"), svilupp\u00f2 un suo stile di vita con una propria lingua, l\"'afrikaans\", una variante dell'olandese. I \"trekboer\", o boeri (\"agricoltori erranti\") erano i coloni pi\u00f9 poveri che si trasferivano progressivamente all'interno del territorio abbandonando la fascia costiera.\nNel 1806, durante le guerre napoleoniche, la Gran Bretagna si impadron\u00ec della colonia del Capo per farne una base strategica di collegamento sulla via dell'India; tuttavia l'emigrazione di coloni britannici fu limitata negli anni seguenti e gli \"afrikaner\" rimasero la maggioranza; nuovi sviluppi si verificarono nel 1834 quando il governatore britannico Benjamin d'Urban decret\u00f2 l'emancipazione degli schiavi neri nella colonia del Capo; in opposizione a questa decisione, circa 5.000 boeri decisero il Grande Trek. I cosiddetti \"voortrekker\", \"pionieri\", risoluti e intransigenti, abbandonarono i loro stanziamenti del Capo e costituirono, dopo sanguinose lotte contro le trib\u00f9 indigene, nuovi stanziamenti all'interno, oltre i fiumi Orange e Vaal, costituendo una societ\u00e0 basata sulle fattorie agricole, sulle milizie e sulla rigida segregazione razziale di neri e sangue misti.\nL'Impero britannico, sotto la direzione del nuovo governatore Harry Smith, in un primo momento contrast\u00f2 l'indipendentismo dei boeri; nel 1843 venne annesso alla colonia del Capo il territorio del Natal, abitato principalmente da zulu, quindi il governatore decise di espandere il dominio britannico anche oltre l'Orange e il Vaal e sconfisse i boeri nella battaglia di Boomplaats. Il governo britannico tuttavia non approv\u00f2 l'aggressiva politica di Smith; il governatore venne richiamato, le sue conquiste vennero annullate e furono concluse nel 1852 e 1854 le convenzioni del Sand River e di Bloemfontein che riconobbero l'indipendenza delle due repubbliche boere: la Repubblica del Transvaal e lo Stato Libero dell'Orange.\nNei decenni successivi la colonia britannica del Capo conobbe una forte espansione favorita dalla scoperta nel 1870 a Kimberley, ai confini con lo Stato Libero d'Orange, del pi\u00f9 grande giacimento di diamanti del mondo; furono sviluppate le ferrovie e le attivit\u00e0 economiche, aument\u00f2 l'emigrazione bianca dalla Gran Bretagna, la colonia ottenne nel 1872 l'autonomia di governo alla pari del dominion del Canada, del Newfoundland, della Nuova Zelanda e delle cinque colonie australiane. Dal 1877 il governatore Henry Bartle Frere svilupp\u00f2 quindi, con l'autorizzazione di Londra, un nuovo ambizioso progetto per unire le due repubbliche boere, in quel momento in grave crisi finanziaria, alle due colonie britanniche in una grande confederazione bianca dell'Africa del Sud sotto il controllo dell'Impero. I piani britannici sembrarono favoriti dalla situazione di difficolt\u00e0 delle repubbliche boere che erano minacciate dall'espansionismo degli zulu di Cetshwayo; i boeri chiesero aiuto alla Gran Bretagna e sembrarono favorevoli alla confederazione bianca; l'esercito britannico entr\u00f2 nel Transvaal e nel 1879 vinse, dopo alcune sconfitte iniziali, la guerra zulu.\nContrasti politici tra i partiti britannici fecero per\u00f2 fallire i progetti di Bartle Frere; i liberali, capeggiati da William Gladstone, si opposero all'annessione delle repubbliche boere e furono bloccati i programmi di sviluppo economico del Sud Africa; inoltre risorse l'opposizione nazionalistica dei dirigenti boeri che nel 1880, sotto la guida di Paul Kruger, decisero di ribellarsi all'occupazione britannica del territorio e di combattere per l'indipendenza delle repubbliche \"afrikaner\". La prima guerra boera si concluse con la dura sconfitta britannica nella battaglia di Majuba del 27 febbraio 1881 sul confine del Natal; Gladstone, tornato al governo in Gran Bretagna, decise di rinunciare alla rivincita, fece richiamare le forze britanniche di rinforzo inviate in Africa e decise di concedere l'indipendenza alle due repubbliche boere, purch\u00e9 fosse conservato ufficialmente il controllo britannico sulla loro politica estera. Kruger e gli altri capi boeri preferirono accettare questo compromesso proposto da Gladstone che venne sancito con la convenzione di Pretoria del 1881 e confermato, in senso pi\u00f9 favorevole ai boeri, con la convenzione di Londra del 1884.\nLa spedizione di Jameson.\nNel 1886 la scoperta dei giganteschi giacimenti di oro del Witwatersrand nella Repubblica del Transvaal cambi\u00f2 completamente la situazione economica e politica in Sud Africa. In breve tempo il Transvaal divenne il primo produttore di oro del mondo e la nazione pi\u00f9 ricca della regione; soprattutto si verific\u00f2 il continuo e massiccio afflusso di immigrati principalmente britannici nella repubblica boera. In pochi anni i cosiddetti \"uitlanders\", \"stranieri\", divennero la maggioranza della popolazione del Transvaal superando numericamente i boeri, assunsero la gestione delle miniere e fondarono la nuova citt\u00e0 di Johannesburg, la capitale mondiale dell'oro in continua espansione. I giacimenti consentirono enormi guadagni alle compagnie capitalistiche britanniche che controllavano le miniere; in particolare Alfred Beit e Julius Wernher assunsero un ruolo di predominio economico in collegamento con altre societ\u00e0 minerarie, le cosiddette \"goldbugs\", le \"cimici dell'oro\". In Sud Africa queste societ\u00e0 monopolistiche ricevettero potenti appoggi politici dal primo ministro britannico del Capo, lo spregiudicato e ambizioso miliardario dei diamanti Cecil Rhodes.\nIl presidente del Transvaal Paul Kruger considerava con crescente preoccupazione il continuo arrivo degli \"uitlanders\" nella repubblica boera; il Transvaal riscuoteva enormi diritti di estrazione dai capitalisti stranieri delle miniere ma l'immigrazione bianca rischiava di minare la coesione nazionale e di togliere il predominio politico boero sulla repubblica. Kruger quindi e i nazionalisti \"afrikaner\" si rifiutarono di concedere i pieni diritti politici agli \"uitlanders\" che, pur essendo maggioranza nella popolazione bianca, non ottenevano, sulla base di una legge restrittiva sul suffragio promulgata nel 1888, il diritto di voto se non dopo quindici anni di residenza.\nNel 1895 Cecil Rhodes ritenne giunto il momento di organizzare un colpo di forza per scuotere la solidit\u00e0 della Repubblica del Transvaal e favorire una nuova annessione all'impero britannico. Sembra ormai accertato che Rhodes fosse in contatto con i capitalisti del Witwatersand, soprattutto con la Wernher-Beit, e che anche il ministro delle Colonie britannico Joseph Chamberlain fosse al corrente dei suoi piani di azione che egli tacitamente approv\u00f2. I piani di Rhodes prevedevano di provocare una sollevazione dei coloni \"uitlander\" del cosiddetto \"comitato di riforma\" appena costituito a Johannesburg, attraverso un'audace incursione di una improvvisata colonna mobile guidata da Leander Starr Jameson e da alcuni ufficiali britannici. La spedizione di Jameson si concluse con un disastro; i presunti cospiratori di Johannesburg non entrarono in azione, gli \"uitlander\" non si sollevarono affatto, e la colonna di Jameson venne intercettata dai \"commando\" boeri guidati dal generale Piet Cronje, accerchiati e costretti facilmente alla resa a Doornkop vicino a Johannesburg il 2 gennaio 1896. Il fallito raid ebbe importante conseguenze; Kruger venne rieletto presidente del Transvaal e rafforz\u00f2 il predominio degli \"afrikaner\" nazionalisti sugli \"uitlander\"; Rhodes fu costretto a dimettersi a causa dello scandalo provocato dai retroscena della vicenda; lo stesso ministro delle Colonie Chamberlain rischi\u00f2 di essere travolto; il governo britannico dovette temporaneamente seguire una politica di pacificazione. Inoltre la crisi del raid suscit\u00f2 complicazioni internazionali; il Kaiser Guglielmo II di Germania invi\u00f2 un telegramma di felicitazioni al presidente Kruger e appoggi\u00f2 diplomaticamente le repubbliche boere; l'opinione pubblica britannica insorse contro le interferenze tedesche e le relazioni anglo-tedesche peggiorarono.\nAlfred Milner al Capo.\nNel 1897 venne inviato al Capo come nuovo alto commissario della colonia l'abile e ambizioso Alfred Milner; egli era un convinto assertore della necessit\u00e0 di sviluppare l'Impero britannico, di favorire la supremazia della razza bianca e di risolvere in modo radicale e definitivo la controversia con le repubbliche boere, riprendendo i programmi di annessione all'interno di un'Africa del Sud imperiale. Nonostante il governo britannico e il ministro Chamberlain sembrassero intenzionati ad evitare nuove complicazioni in Sud Africa e avessero affermato il loro interesse alla pace, Milner al contrario era deciso a svolgere una politica aggressiva per \"suscitare una crisi\".\nMilner riteneva che, a differenza delle opinioni dei politici londinesi, il tempo avrebbe favorito il definitivo consolidamento del regime di Kruger; egli quindi intendeva portare avanti rapidamente il suo progetto imperialista ricercando l'accordo con i coloni lealisti del Capo, coordinando la sua azione con il ministero delle Colonie, favorendo, grazie alle sue importanti amicizie nell\"'establishment\" britannico, un atteggiamento favorevole alle sue istanze da parte dell'opinione pubblica dei due partiti. Nel novembre 1898 Milner torn\u00f2 in patria dove illustr\u00f2 i suoi progetti al ministro Chamberlain; egli afferm\u00f2 che Kruger era \"pi\u00f9 autocratico che mai\", e che era importante ottenere con adeguate pressioni concessioni decisive da parte dei boeri nei riguardi dei diritti degli \"uitlander\". Il ministro Chamberlain consigli\u00f2 la prudenza e la pazienza, ma Milner era deciso a proseguire \"di testa propria\" e cercare di mettere in difficolt\u00e0 Kruger insistendo sulla questione dei diritti civili degli stranieri bianchi del Transvaal.\nDopo il raid di Jameson effettivamente la Repubblica del Transvaal appariva politicamente rafforzata; Kruger assunse sempre pi\u00f9 il ruolo di capo nazionale e di protettore spirituale del \"volk\" boero, furono consolidati i rapporti con i dirigenti dello Stato Libero d'Orange dove nel 1896 venne eletto presidente l'intransigente Martinus Steyn che favor\u00ec un processo di avvicinamento tra le due repubbliche. Nel 1897 fu conclusa una regolare alleanza militare. Inoltre la struttura amministrativa del Transvaal inizi\u00f2 ad essere modernizzata grazie all'azione di un \"afrikaner\" del Capo, Jan Smuts, il giovane consigliere giuridico del governo.\nMentre Milner si trovava ancora a Londra per consultazioni con il ministro Chamberlain, l'episodio dell'uccisione il 23 dicembre 1898 in circostanze non chiare dell\"'uitlander\" Tom Edgar, operaio a Johannesburg, da parte della polizia boera, diede modo ai rappresentanti politici degli \"stranieri\" di far salire la tensione e di sollevare una forte polemica contro il governo del Transvaal e le sue presunte vessazioni contro gli immigrati bianchi. James Percy FitzPatrick, il principale dirigente degli \"uitlander\", pot\u00e9 quindi organizzare le proteste, in collegamento con i capitalisti delle societ\u00e0 minerarie che miravano ad ottenere una riduzione delle tasse di estrazione. Dopo la manifestazione di protesta del 14 gennaio 1899, caratterizzata da disordini con operai boeri, i comitati degli \"uitlander\" guidati da FitzPatrick fecero quindi appello all'Impero britannico per ottenere sostegno per le loro rivendicazioni e \"protezione\" contro i soprusi dei boeri. Kruger e Smuts cercarono di contrastare la crescente protesta degli \"uitlander\" orchestrata da FitzPatrick con il sostegno della Wernher-Beit, proponendo il cosiddetto \"grande patto\", un accordo generale che prevedeva la riduzione delle tasse sulle miniere e l'introduzione di una legge sul suffragio con diritto di voto dopo solo cinque anni di residenza.\nFitzPatrick e i capitalisti delle miniere riuscirono a far fallire questo tentativo di accordo avanzando ulteriori richieste che, rischiando di trasferire in pochi anni il controllo del Transvaal agli \"uitlander\", erano inaccettabili per Kruger. Milner quindi, ritornato al Capo, pot\u00e9 continuare a sviluppare la sua politica aggressiva enfatizzando il problema delle presunte vessazioni boere agli immigrati di origine britannica e sollecitando il governo britannico, soprattutto con il famoso \"dispaccio degli iloti\" in cui paragonava gli \"uitlander\" agli iloti di Sparta, ad intervenire con tutta la sua potenza contro le repubbliche boere.\nIl 9 maggio 1899 si riun\u00ec a Londra il governo britannico che prese le decisioni definitive; nonostante lo scarso interesse dell'opinione pubblica britannica per i problemi sudafricani, il gabinetto, su pressione del ministro delle Colonie Chamberlain che, sollecitato a sua volta da Milner, proponeva di appoggiare politicamente le rivendicazioni degli \"uitlander\", decise di sostenere la politica aggressiva dell'alto commissario e di \"stringere nella morsa\" Kruger, per fargli \"abbassare la cresta\". Chamberlain in realt\u00e0 non condivideva i propositi annessionistici di Milner e per il momento intendeva solo costringere i boeri ad assegnare il diritto di voto dopo cinque anni di residenza con effetto retroattivo. Mentre saliva la tensione tra le repubbliche boere e la Gran Bretagna, i rappresentanti degli \"afrikaner\" del Capo proposero una mediazione e riuscirono ad organizzare un incontro diretto tra Milner e Kruger per cercare un accordo generale. Milner, pur essendo contrario al compromesso, dovette accettare l'incontro dove, disse a Chamberlain, intendeva mostrarsi \"studiatamente moderato\".\nLa conferenza di Bloemfontein tra l'alto commissario Milner ed il presidente del Transvaal Kruger ebbe inizio il 31 maggio 1899, e continu\u00f2 per quattro giorni ma si concluse con un completo fallimento. Milner tenne un comportamento formalmente corretto ma si dimostr\u00f2 sostanzialmente intransigente; Kruger dopo alcune tattiche dilatorie present\u00f2 il terzo giorno una proposta per concedere il diritto di voto agli \"uitlander\" dopo sette anni di residenza in cambio di alcune concessioni secondarie. L'alto commissario in realt\u00e0 non desiderava un accordo e respinse il piano, replicando con la richiesta di una completa autonomia amministrativa del territorio del Witwatersrand. Dopo la risposta esasperata del presidente, Milner interruppe bruscamente la conferenza che si chiuse \"senza che ne derivi alcun impegno per le parti\".\nI preparativi e l'inizio della guerra.\nAlfred Milner dopo il fallimento delle trattative dirette era deciso a perseguire i suoi progetti imperialistici ed accelerare la crisi; egli riteneva giunto il momento di passare ad una politica minacciosa di pressione militare verso le repubbliche boere. Il comandante militare britannico in Sud Africa, generale William Butler, era invece personalmente favorevole ad un accordo con i boeri e riteneva che i 10.000 soldati dell'Impero presenti nella Colonia del Capo e nel Natal fossero sufficienti ad assicurare la difesa in caso di iniziative aggressive delle repubbliche. Al contrario Milner present\u00f2 alla fine del mese di maggio 1899 tre richieste principali al governo britannico in totale contrasto con le ottimistiche valutazioni del generale Butler. Milner richiese in primo luogo proprio la sostituzione del generale, ritenuto filo-boero, con un nuovo autorevole comandante generale; inoltre consigli\u00f2 l'invio immediato di ufficiali esperti per organizzare la difesa delle citt\u00e0 di confine della colonia, e soprattutto la costituzione, con l'afflusso di rinforzi dalla metropoli di \"una forza preponderante\" di almeno 10.000 uomini in Natal a scopo intimidatorio e precauzionale. L'8 giugno 1899 il comandante in capo del British Army, feldmaresciallo Garnet Wolseley, richiese addirittura la mobilitazione in patria per impressionare i boeri dell'intero I corpo d'armata del generale Redvers Buller costituito da tre divisioni di fanteria e una di cavalleria con 35.000 soldati in totale.\nIl ministro della Guerra Lord Lansdowne respinse subito questi piani bellicosi e il 21 giugno 1899 comunic\u00f2 che per il momento era sufficiente allertare il generale Butler affinch\u00e9 vigilasse sull'attivit\u00e0 dei boeri, fornire equipaggiamenti alle truppe gi\u00e0 sul posto e inviare una decina di esperti ufficiali nelle colonie. Il feldmaresciallo Wolseley, fortemente critico verso il ministro che considerava un suo avversario e un fautore della fazione dell'esercito legata al suo rivale, feldmaresciallo Frederick Roberts, protest\u00f2 e in luglio present\u00f2 alcuni studi dettagliati in cui proponeva di nuovo la mobilitazione del I corpo d'armata, lo stanziamento dei fondi necessari in caso di guerra e infine l'invio immediato in Sud Africa di almeno 10.000 soldati di rinforzo. Lansdowne tuttavia per il momento evit\u00f2 di prendere decisioni radicali e si limit\u00f2 a nominare al comando delle forze britanniche in Natal il generale William Penn Symons.\nDopo il fallimento della conferenza di Bloemfontein intanto erano continuate le trattative politiche tra l'Impero britannico e le repubbliche boere. Dopo un discorso minaccioso del ministro Chamberlain il 26 giugno in cui l'uomo politico affermava che \"abbiamo messo mano all'aratro\" per risolvere la questione boera, il 18 luglio Kruger fece nuove concessioni alle quali il governo britannico replic\u00f2 richiedendo una commissione d'inchiesta per verificare nel dettaglio la corrispondenza di queste proposte alle esigenze degli \"uitlander\". Il 28 luglio il parlamento britannico approv\u00f2 a grande maggioranza l'operato del governo e il contegno fermo del ministro Chamberlain. Il 19 agosto Kruger present\u00f2 ulteriori concessioni, ma ormai Chamberlain aveva deciso di seguire la politica oltranzista di Milner e dei capitalisti britannici delle miniere d'oro; in un discorso del 26 agosto defin\u00ec Kruger una \"spugna strizzata\" che cercava di temporeggiare con sempre nuove e ambigue riforme e il presidente del Transvaal ritir\u00f2 le sue ultime offerte sui diritti degli \"uitlander\" ritornando su posizioni meno accomodanti.\nNel mese di agosto, mentre la crisi diplomatica si aggravava, continu\u00f2 il forte contrasto tra il ministro della Guerra e il feldmaresciallo Wolseley; solo nella riunione dell'8 settembre 1899 il governo britannico, su pressione di Chamberlain e nonostante i dubbi di Lansdowne e del cancelliere dello Scacchiere Michael Hicks Beach, decise le prime misure militari concrete. Il feldmaresciallo Wolseley ricevette quindi l'ordine di trasferire in Sud Africa, 10.000 soldati di rinforzo con contingenti provenienti principalmente dall'India e reggimenti stanziati ad Alessandria, Cipro e Creta. Il generale Butler venne richiamato in patria e il generale George Stuart White, un seguace del feldmaresciallo Roberts, venne nominato responsabile delle forze campali in Natal. Vennero inoltre pianificate le prime misure organizzative per la mobilitazione e il trasferimento del I corpo d'armata che, al comando del generale Redvers Buller, principale luogotenente del feldmaresciallo Wolseley, avrebbe dovuto sferrare una grande offensiva decisiva invadendo le repubbliche boere.\nMentre il feldmaresciallo Wolseley e la maggior parte dei militari britannici si mostravano ottimisti e svalutavano l'efficienza militare boera, il generale Buller, durante un infelice incontro preparatorio con il ministro Lansdowne, critic\u00f2 i piani e la mancanza di coordinamento; egli afferm\u00f2 che era necessario inviare subito altre truppe per evitare di essere colti si sorpresa da un attacco boero e consigli\u00f2 che il generale White assumesse uno schieramento difensivo in Natal dietro il fiume Tugela senza esporre le sue truppe. Il ministro non sembr\u00f2 allarmato dalle previsioni del generale Buller; il comandante designato, seguace della \"fazione africana\" del feldmaresciallo Wolseley, non era molto stimato da Lansdowne; quest'ultimo ritenne necessario aspettare le mosse boere prima di potenziare ulteriormente le forze e diede fiducia alle assicurazioni di Wolseley che aveva affermato che con le truppe gi\u00e0 previste si sarebbe potuto difendere il Natal senza difficolt\u00e0.\nIl 16 settembre il generale White si imbarc\u00f2 con i suoi ufficiali per il Sud Africa; il 3 ottobre giunse a Citt\u00e0 del Capo dove incontr\u00f2 l'alto commissario Milner che sembr\u00f2 particolarmente nervoso e preoccupato, quindi si diresse via mare a Durban dove sbarc\u00f2 il 7 ottobre e dove apprese che fin dal 25 settembre il generale Penn Symons, contrariamente agli avvertimenti ricevuti, aveva trasferito nel Natal settentrionale a Dundee, a nord del Tugela, una parte delle sue forze. Il generale White prefer\u00ec, soprattutto per ragioni di opportunit\u00e0 politica e per i timori di una rivolta degli indigeni in caso di ritirata, di mantenere lo schieramento avanzato del generale Penn Symons. Nel frattempo il governo britannico, dopo le notizie della rottura delle trattative con le repubbliche boere, aveva finalmente attivato i successivi preparativi militari e il 22 settembre 1899 era stato deciso l'invio in Sud Africa del I corpo d'armata del generale Buller.\nDal 2 settembre Paul Kruger aveva compreso che, nonostante le sue ripetute concessioni, la guerra con l'Impero britannico era ormai inevitabile e imminente; in quel momento le forze imperiali presenti sui confine erano particolarmente deboli: c'erano 500 soldati irregolari a Mafeking, altri 500 a Kimberley e 2.000 soldati al comando del generale Penn Symons nel Natal settentrionale. Il giovane e abile Jan Smuts, cosciente dell'inevitabilit\u00e0 della guerra, aveva quindi proposto un'audace offensiva sfruttando la temporanea debolezza dell'avversario; disponendo in totale di circa 40.000 combattenti, le repubbliche boere avrebbero potuto raggiungere Durban prima dell'arrivo dei rinforzi britannici che erano gi\u00e0 in viaggio. Queste proposte vennero per\u00f2 osteggiate dal prudente comandante in capo dell'esercito del Transvaal, Piet Joubert, e soprattutto dal presidente della repubblica d'Orange, Martinus Steyn. Solo dopo le notizie giunte alla fine di settembre dell'arrivo di 8.000 soldati britannici in Natal e della decisione del governo londinese di inviare un intero corpo d'armata, le repubbliche boere decisero di prendere l'iniziativa.\nIl 28 settembre la Repubblica del Transvaal mobilit\u00f2 le sue milizie, seguita il 2 ottobre 1899 dallo Stato d'Orange; il 9 ottobre venne presentato all'agente britannico Greene dal segretario di Stato Francis William Reitz un \"ultimatum\" in cui veniva proposto un \"arbitrato\" e in cui veniva richiesto alla Gran Bretagna di ritirare \"all'istante\" le sue truppe giunte in Sud Africa dopo il 1\u00ba giugno 1899 e di non sbarcare i contingenti in viaggio. Il giorno seguente venne organizzata una grande parata militare delle truppe montate boere alla presenza di Joubert. Infine il 12 ottobre i \"commando\" boeri entrarono in azione penetrando in Natal e dando inizio alla guerra. L\"'ultimatum\" boero del 9 ottobre giunse a Londra proprio mentre il ministro Chamberlain era in procinto di inviare a sua volta, dopo aver ottenuto l'approvazione del governo, un proprio documento in cui si richiedeva bruscamente al Transvaal di concedere il diritto di voto agli \"uitlander\" dopo un solo anno di residenza e si concedevano 24 ore per dare una risposta definitiva. Chamberlain, appreso del sorprendente e inatteso \"ultimatum\" boero, pot\u00e9 evitare di rendere noto il suo documento e in questo modo riversare la responsabilit\u00e0 della rottura sulle autorit\u00e0 delle repubbliche.\nNel frattempo il 9 ottobre erano arrivati a Durban la maggior parte dei convogli con i rinforzi britannici, guidati dal generale White e dai suoi ufficiali; dopo aver appreso dell\"'ultimatum\" il feldmaresciallo Wolseley apparve pienamente fiducioso, la mobilitazione dei riservisti assegnati al I corpo d'armata si stava effettuando con ordine e precisione e il 14 ottobre si imbarcarono le avanguardie dei 47.000 soldati assegnati al generale Buller; quest'ultimo tuttavia manteneva le sue preoccupazioni sull'evoluzione della situazione strategica in Sud Africa fino all'arrivo delle sue truppe.\nCronologia del conflitto.\nL'offensiva boera.\nNonostante l'ottimismo diffuso tra i dirigenti politico-militari britannici, l'alto commissario Alfred Milner non mancava di preoccupazioni riguardo alla sicurezza immediata del Natal e delle posizioni di frontiera della colonia del Capo. Nella prima settimana di ottobre la citt\u00e0 di Mafeking era difesa solo da seicento soldati rodhesiani al comando del colonnello Robert Baden-Powell, mentre a Kimberley si trovavano, al comando del tenente colonnello Robert Kekewith, parte di un battaglione britannico e alcune migliaia di volontari locali. La colonia dopo l'arrivo dei rinforzi aveva a disposizione cinque battaglioni di fanteria che avevano occupato il ponte ferroviario sul fiume Orange e i centri di comunicazione di Stormberg, De Aar e Naauwpoort. In Natal invece il generale George White aveva ora a disposizione una forza campale di 13.000 soldati di cui 4.000 uomini, al comando del generale Penn Symons, erano schierati in posizione pericolosamente avanzata a Dundee.\nLe repubbliche boere avevano concentrato la maggior parte delle loro forze in Natal; 15.000 miliziani del Transvaal e 6.000 dello stato d'Orange iniziarono il 12 ottobre l'invasione divisi in quattro raggruppamenti al comando del generale Joubert e del generale Martinus Prinsloo; i boeri, estremamente mobili grazie ai loro cavalli, poterono sorprendere rapidamente le posizioni britanniche e minacciare inizialmente le comunicazioni della guarnigione di Dundee. Il generale Symons cerc\u00f2 di contrattaccare e ottenne un successo tattico locale conquistando il colle Talana il 20 ottobre ma rimase ucciso durante la battaglia e il suo successore, generale James Yules, temendo di essere accerchiato a Dundee dalle colonne convergenti boere, inizi\u00f2 il 22 ottobre una disastrosa ritirata verso Ladysmith dove si trovavano le forze principali del generale White. Quest'ultimo il 21 ottobre aveva inviato una parte delle sue forze verso nord-est per appoggiare il generale Yule e per riconoscere le posizioni raggiunte dai boeri. Le truppe britanniche del generale Ian Hamilton e del generale John French ottennero un brillante successo nella battaglia di Elandslaagte ma dal punto di vista strategico la vittoria non cambi\u00f2 la situazione ed i \"commando\" boeri continuarono ad avanzare a semicerchio da ovest, da nord e dal nord-est verso Ladysmith dove il 26 ottobre arrivarono gli esausti soldati del generale Yule in ritirata da Dundee.\nIl generale White aveva concentrato le sue forze a Ladysmith ma mancava di informazioni precise sulla posizione delle colonne boere; infine il 30 ottobre decise di sferrare un attacco per bloccare l'avanzata nemica. La battaglia di Ladysmith termin\u00f2 con un disastro per i britannici; nel cosiddetto \"luned\u00ec funesto\" (\"Mournful Monday\") le brigate del generale White furono sorprese e respinte dentro la citt\u00e0 mentre la colonna secondaria del tenente colonnello Carleton fu costretta alla resa a Nicholson's Nek. Il comandante delle forze del Natal, molto demoralizzato, ripieg\u00f2 con tutte le sue truppe a Ladysmith dove i britannici, nove battaglioni, quattro reggimenti di cavalleria e sei batterie di cannoni, furono assediati dai boeri del generale Joubert a partire dal 2 novembre 1899.\nNel frattempo i boeri avevano invaso anche la colonia del Capo; entro il 14 ottobre Mafeking venne assediata da oltre 6.000 miliziani dello stato d'Orange al comando del generale Piet Cronje, mentre lo stesso giorno anche Kimberley venne tagliata fuori e accerchiata da altri \"commando\" boeri del generale Ferreira. Il 4 novembre giunse notizia a Citt\u00e0 del Capo che i boeri avevano anche attraversato il fiume Orange e sembravano intenzionati a spingersi in profondit\u00e0 nella colonia, che all'inizio della guerra era difesa da soli 7.000 soldati britannici oltre a milizie volontarie reclutate tra i coloni. In realt\u00e0 le due citt\u00e0 di confine si difesero valorosamente; a Kimberley il tenente colonnello Kekewich a cui si era unito Cecil Rhodes in persona giunt\u00f2 sul posto in qualit\u00e0 di direttore amministrativo della De Beers che controllava le miniere di diamanti, rafforz\u00f2 la sua piccola guarnigione con poliziotti del Capo e alcune migliaia di volontari locali. A Mafeking il colonnello Baden-Powell contrast\u00f2 con successo le forze del generale Cronje e, dopo la partenza di quest'ultimo per Kimberley, resistette anche all'assedio dei boeri rimasti al comando del generale Jacobus Snyman.\nNonostante la coraggiosa difesa delle due cittadine di confine, a Citt\u00e0 del Capo Alfred Milner era sempre pi\u00f9 preoccupato. Il generale Redvers Buller arriv\u00f2 finalmente al Capo il 1\u00ba novembre 1899, precedendo i primi convogli delle truppe del I corpo d'armata che giunsero l'8 novembre; il comandante supremo britannico trov\u00f2 una situazione di notevole confusione e grande depressione; Milner sembrava temere soprattutto un'invasione boera della colonia del Capo che, a suo parere, avrebbe potuto innescare una rivolta generale dei coloni di origine olandese. L'alto commissario inoltre riteneva prioritario sbloccare Kimberley dove si trovava Cecil Rhodes. Milner quindi propose al generale Buller di mantenere concentrato nella colonia del Capo l'intero I corpo d'armata e di marciare subito su Kimberley, trascurando per il momento la liberazione di Ladysmith e la difesa del Natal.\nIl generale Buller ritenne impossibile abbandonare i 12.000 soldati britannici assediati a Ladysmith; da notizie giunte dal Natal, egli apprese che la situazione della guarnigione era critica, che i boeri sembravano liberi di raggiungere Durban e che il generale White aveva mostrato gravi carenze di comando. Il comandante in capo britannico quindi prese la decisione il 4 novembre di dividere il suo corpo d'armata e di distribuire le varie divisioni nei settori pi\u00f9 minacciati per fermare un'eventuale invasione boera e quindi liberare le forze britanniche assediate a Ladysmith e Kimberley. Il generale Buller svolse con successo un importante lavoro organizzativo al Capo ed entro la terza settimana di novembre la maggior parte delle truppe del I corpo d'armata erano arrivate ed erano in movimento per rafforzare lo schieramento britannico sia nella colonia del Capo che nel Natal. Due brigate della divisione del generale Francis Clery erano in posizione a Estcourt per proteggere Pietermaritzburg e Durban, mentre la divisione del generale Paul Methuen era pronta a De Aar per marciare su Kimberley; la divisione del generale William Gatacre e i reparti di cavalleria del generale French controllavano Queenstown e Colesberg. Il generale Buller part\u00ec il 22 novembre per Durban dove intendeva assumere personalmente il comando del settore del Natal e dirigere l'avanzata verso Ladysmith.\nNel frattempo durante il consiglio di guerra del 9 novembre i capi boeri avevano deciso di rinunciare ad attaccare subito Ladysmith e di attestarsi su posizioni difensive lungo le rive del fiume Tugela; il 13 novembre venne anche iniziata un'incursione con circa 2.000 combattenti che, guidati dal generale Joubert e dal suo vice, il generale Louis Botha, avanzarono a sud e il 15 novembre sorpresero un treno blindato nemico e catturarono numerosi prigionieri, tra cui il giovane Winston Churchill. Gli attaccanti del generale Botha proseguirono verso sud, aggirarono Estcourt ed entrarono in contatto con i rinforzi britannici. Il generale Joubert, molto timoroso, prefer\u00ec ordinare la ritirata a nord del Tugela, dove i boeri si schierarono in attesa della prevista controffensiva britannica.\nIl fallimento della prima controffensiva britannica.\nLa controffensiva britannica inizi\u00f2 nella terza settimana di novembre sul fronte occidentale dove la divisione rinforzata del generale Methuen inizi\u00f2 l'avanzata lungo la ferrovia occidentale per cercare di raggiungere e liberare la guarnigione di Kimberley; in questo settore del fronte le difese boere erano inizialmente deboli e i \"commando\" dello Stato Libero d'Orange al comando del generale Prinsloo furono sconfitti nelle battaglie di Belmont, il 23 novembre, e di Graspan il 25 novembre. Il generale Methuen quindi continu\u00f2 l'avanzata e raggiunse il fiume Modder dove si trov\u00f2 di fronte il nemico che era stato rafforzato dall'arrivo dei \"commando\" del generale Piet Cronje e Koos de la Rey; nella battaglia del Modder del 28 novembre 1899 i britannici, attaccando allo scoperto le trincee boere, subirono forti perdite ma alla fine costrinsero alla ritirata il nemico.\nI boeri, nonostante gli insuccessi, ripiegarono con ordine su una forte posizione difensiva stabilita su una linea di colli; su indicazione del generale de la Rey, vennero scavate trincee per i fucilieri ai piedi delle creste da dove i boeri poterono aprire il fuoco di sorpresa struttando vasti campi di tiro. Il generale Metheun aveva deciso di sferrare un difficile attacco notturno l'11 dicembre 1899 ma la manovra britannica si concluse con una sanguinosa sconfitta nella battaglia di Magersfontein; i soldati britannici subirono forti perdite e furono bloccati allo scoperto; al mattino successivo ripiegarono in rotta abbandonando le posizioni raggiunte. La pesante sconfitta segn\u00f2 la fine del tentativo del generale Metheun di raggiungere Kimberley; le forze britanniche sospesero ulteriori attacchi e rimasero ferme sulle rive del Modder. Il giorno precedente, 10 dicembre 1899, anche il generale Gatacre aveva subito una disfatta nel settore centrale del fronte occidentale nel tentativo di attaccare un nodo ferroviario lungo la linea per Port Elizabeth. La battaglia di Stormberg si concluse con una nuova ritirata dei britannici che erano stati sorpresi allo scoperto dai \"commando\" boeri.\nLa seconda settimana di dicembre 1899, la \"Settimana nera\", si concluse con una terza sconfitta britannica sul fronte del Natal. Il generale Buller era giunto a Estcourt ed aveva assunto il comando in Natal il 6 dicembre 1899; il generale si era prodigato per rafforzare il morale delle sue truppe e organizzare le forze prima di passare all'offensiva per sbloccare la guarnigione di Ladysmith. La missione si presentava difficile; i boeri, guidati dall'abile generale Louis Botha, erano schierati su posizioni trincerate al riparo del fiume Tugela e sfruttavano una serie ininterrotta di rilevi collinosi che dominavano il corso del fiume dalla riva settentrionale e si estendevano per molti chilometri. Il generale Buller era al corrente delle sconfitte subite dai suoi subordinati sul fronte occidentale; egli ritenne che, a causa della situazione generale e delle difficolt\u00e0 tattiche, fosse rischioso tentare di superare le difese boere sul Tugela con una vasta e complicata manovra aggirante e quindi decise di organizzare un attacco in forze al centro delle linee, a Colenso, per cercare di avanzare lungo la strada diretta per Ladysmith. Il 15 dicembre 1899 le quattro brigate della divisione del generale Clery attaccarono le posizioni boere del generale Botha ma la battaglia di Colenso termin\u00f2 con una grave sconfitta britannica; sotto il fuoco dei milziani boeri le truppe britanniche non riuscirono ad attraversare il fiume e furono respinte con serie perdite; il generale Buller dovette sospendere le operazioni e ritornare a Estcourt.\nLe disastrose notizie delle ripetute sconfitte della cosiddetta \"Settimana nera\" e soprattutto della grave disfatta del generale Buller a Colenso suscitarono grande emozione nell'opinione pubblica britannica e provocarono conseguenze decisive a livello politico-militare in Gran Bretagna. Il 16 dicembre 1899, dopo aver appreso della sconfitta del generale Buller, il feldmaresciallo Frederick Roberts, comandante in capo di Irlanda, invi\u00f2 una missiva riservata al ministro della Guerra Lansdowne in cui affermava che era necessario un cambiamento radicale della strategia e avanzava la propria candidatura a nuovo comandante supremo in Sud Africa. Il ministro della Guerra e il vice primo ministro Arthur Balfour avevano gi\u00e0 deciso di rimuovere il generale Buller che, dal tenore dei suoi messaggi appariva scosso moralmente e poco risoluto, e di nominare, nonostante l'opposizione del feldmaresciallo Wolseley, il feldmaresciallo Roberts nuovo comandante in capo. Il primo ministro Lord Salisbury decise inoltre di affiancare al feldmaresciallo Roberts, il generale Horatio Kitchener, recente vincitore della battaglia di Omdurman, come capo di stato maggiore del corpo di spedizione.\nNell'atmosfera di eccitazione e preoccupazione seguita alle sconfitte della \"Settimana nera\", si procedette, oltre a rivoluzionare le strutture di comando, a mobilitare, organizzare e trasferire in Sud Africa grandi quantit\u00e0 di soldati e armamenti di rinforzo. In un'atmosfera di coesione nazionale e imperiale, la Regina Vittoria mostr\u00f2 fiducia e ottimismo e i capi del partito liberale sostennero il governo conservatore. Il ministero della Guerra e il feldmaresciallo Wolseley cercarono di rimediare alle gravi carenze di materiali e di adeguare le strutture logistiche alle necessit\u00e0 di una grande guerra in Africa. Furono reclutati, con decisione del governo del 20 dicembre 1899, notevoli contingenti di volontari da impiegare come truppe mobili a cavallo, la cosiddetta \"Imperial Yeomanry\", e i \"dominions\" bianchi appoggiarono l'Impero e inviarono reparti in Sud Africa. Venne soprattutto mobilitato il 18 dicembre 1899 un secondo corpo d'armata regolare e tre nuove divisioni di fanteria, con altri 45.000 soldati, partirono subito per il teatro di guerra, arrivando entro il mese di gennaio 1900.\nIl feldmaresciallo Roberts si imbarc\u00f2 per il Sud Africa il 23 dicembre 1899; giunse a Citt\u00e0 del Capo, insieme al generale Kitchener, il 10 gennaio 1900 e assunse subito il comando supremo del corpo di spedizione britannico che si stava rafforzardo e riorganizzando dopo le sconfitte. Nel frattempo i boeri non erano stati in grado di sfruttare le loro brillanti e inattese vittorie; sul fronte occidentale i generali Cronje e de la Rey erano rimasti fermi sulla linea del Modder, mentre un violento attacco sferrato il 6 gennaio 1900 dalle forze boere del Natal del generale Joubert contro la guarnigione assediata di Ladysmith era stato respinto dai britannici dopo una serie di drammatici combattimenti notturni.\nTermin\u00f2 invece con una nuova pesante sconfitta il secondo tentativo del generale Buller di superare le difese boere guidate dal generale Botha sul fiume Tugela e sbloccare la guarnigione britannica di Ladysmith comandata dal generale White, che si trovava in situazione precaria. Nonostante gli inviti alla prudenza del feldmaresciallo Roberts, il generale Buller, dopo l'arrivo in rinforzo al suo contingente campale della divisione appena sbarcata del generale Charles Warren, riprese l'iniziativa ed effettu\u00f2 il 10 gennaio 1900 un'ampia manovra aggirante per superare il fiume Tugela a ovest di Colenso. Dopo un successo iniziale, i britannici furono di nuovo sconfitti il 23 e 24 gennaio 1900 nella battaglia di Spion Kop e, a causa di errori tattici e dei contrattacchi boeri, cedettero le posizioni conquistate; il generale Buller prefer\u00ec ripiegare e tornare con il suo esercito sulle posizioni di partenza.\nDopo la grave sconfitta, da Londra il feldmaresciallo Wolseley e il ministero della Guerra ipotizzarono in un primo momento anche la possibilit\u00e0 di rinunciare a sbloccare Ladysmith ed autorizzare la resa della guarnigione; il feldmaresciallo Roberts invece ordin\u00f2 al generale Buller di \"mantenersi strettamente sulla difensiva\" in attesa dell'inizio della grande offensiva in preparazione sul fronte occidentale.\nOffensiva del feldmaresciallo Roberts.\nLa grande offensiva del feldmaresciallo Roberts ebbe inizio l'11 febbraio 1900; il nuovo comandante in capo aveva impiegato quasi un mese per raggruppare una potente massa di manovra con l'aiuto delle nuove truppe in continuo afflusso in Sud Africa e per riorganizzare il sistema logistico e di trasporto dell'esercito britannico allo scopo di migliorarne l'efficienza e la rapidit\u00e0 di movimento. Il generale Kitchener, capo di stato maggiore della forza campale, si era occupato di ristrutturare il sistema dei convogli centralizzando la distribuzione dei rifornimenti alle truppe e ammassando grandi quantit\u00e0 di bestiame da macello e da trasporto. Il feldmaresciallo Roberts aveva inoltre costituito un'efficiente struttura di comando con l'apporto di giovani ufficiali e aveva inizialmente pianificato un'audace manovra offensiva che, trascurando momentaneamente le citt\u00e0 assediate dai boeri, avrebbe dovuto portare l'armata dal ponte ferroviario sul fiume Orange direttamente a sud di Bloemfontein, capitale dello Stato libero.\nIl feldmaresciallo Roberts aveva concentrato lungo la ferrovia occidentale oltre 40.000 soldati con cento cannoni; il comandante in capo aveva inoltre cercato di migliorare la mobilit\u00e0 delle sue truppe costituendo nuovi reparti di fanteria montata e di cavalleria irregolare da impiegare in esplorazioni e ricognizioni davanti alla massa delle forze di fanteria. Furono le cosiddette \"Tigri di Rimington\", un reparto di guide coloniali bianche reclutate sul posto, che entrarono per prime a Ramdam, il primo abitato boero oltre il confine, aprendo la strada all'armata. Le forze britanniche principali erano costituite dalla divisione di cavalleria del generale John French, dalle divisioni di fanteria appena giunte dalla Gran Bretagna del generale Thomas Kelly-Kenny e del generale Charles Tucker e dalla divisione di nuova formazione del generale Henry Colvile. Il feldmaresciallo Roberts inoltre aveva lasciato indietro sulla linea del fiume Modder alcune brigate al comando del generale Methuen; il nuovo comandante in capo aveva riorganizzato le strutture di comando destituendo o relegando in ruoli secondari una serie di ufficiali ritenuti incapaci.\nIl 27 gennaio 1900 il feldmaresciallo Roberts decise di cambiare il suo piano di operazioni e di rinunciare, a causa delle attese difficolt\u00e0 logistiche di un'avanzata attraverso il \"veld\", delle cattive notizie provenienti dal Natal dove il generale Buller aveva subito nuove sconfitte e delle pressanti richieste di aiuto provenienti da Kimberley, all'audace marcia su Bloemfontein. Il nuovo piano del feldmaresciallo prevedeva invece che l'armata marciasse lungo la ferrovia attraversando i fiumi Riet e Modder, mentre la divisione di cavalleria del generale French avrebbe preceduto la fanteria e si sarebbe diretta subito verso Kimberley. Mentre le divisioni dei generali Tucker e Kelly-Kenny arrivavano a Ramdam, i cavalieri del generale French diedero quindi inizio nella notte del 12 febbraio all'avanzata verso nord; la divisione di cavalleria, costituita da circa 5.000 soldati, super\u00f2 facilmente il Riet e, nonostante carenze di rifornimento a causa della disorganizzazione dei convogli, il 15 febbraio attraversarono anche il Modder, sbaragliarono rapidamente alcuni deboli reparti boeri e galopparono su Kimberley. Il feldmaresciallo Roberts raggiunse con il suo quartier generale le rive del Riet il 15 febbraio 1900 e controll\u00f2 l'avanzata delle divisioni di fanteria a nord del fiume; la marcia dell'armata prosegu\u00ec con una certa difficolt\u00e0 soprattutto per le carenze logistiche. I convogli e le mandrie di buoi lasciati indietro ad un guado del fiume furono attaccate di sorpresa dai \"commando\" boeri del comandante Christiaan de Wet. Nonostante queste difficolt\u00e0, il feldmaresciallo riusc\u00ec a risolvere la crisi dei rifornimenti e l'armata continu\u00f2 l'avanzata verso il Modder, mentre la cavalleria del generale French raggiunse Kimberely fin dalle ore 15.30 del 15 febbraio ed entr\u00f2 in contatto con la guarnigione del colonnello Kekewich che aveva resistito fermamente al lungo assedio.\nIl generale Cronje difendeva la linea del Modder con circa 5.000 combattenti boeri; di fronte alla massiccia offensiva britannica, egli decise il 15 febbraio 1900 di abbandonare le sue posizioni e cercare di ripiegare verso est lungo la riva settentrionale del fiume verso Bloemfontein; quindi i boeri iniziarono una difficile manovra di sganciamento, resa particolarmente lenta e pericolosa dalla presenza insieme ai milziani di tutti i carri e il bestiame del \"laager\". I comandanti Ferreira e De Wet preferirono non seguire il grosso del generale Cronje e si sparpagliarono nel \"veld\" con i loro piccoli reparti. Inizialmente la ritirata del generale Cronje ebbe successo e i boeri sfuggirono alla fanteria della divisione del generale Kelly-Kenny; la marcia dei boeri tuttavia era rallentata dai carri e il 17 febbraio le truppe del generale Cronje si trovarono la strada sbarrata al guado sul Modder di Paardeberg dalla cavalleria del generale French che da Kimberley si era rapidamente portata a sud per cooperare con l'armata principale.\nInvece di cercare di sfuggire alla cavalleria britannica e riprendere la ritirata verso est, il generale Cronje decise di fermarsi sulla riva settentrionale del Modder a Paardeberg e organizzare solide posizioni difensive trincerate; il comandante boero quindi diede il tempo alla fanteria britannica di serrare le distanze e di raggiungerlo da sud. Il generale Kitchener guidava personalmente le divisioni del generale Kelly-Kenny e del generale Colvile e decise di sferrare il 18 febbraio 1900 un massiccio assalto generale dalla riva meridionale per attraversare il fiume e sbaragliare il \"laager\" boero. Nonostante la netta superiorit\u00e0 numerica i britannici furono respinti con forti perdite e i boeri mantennero le posizioni. Il feldmaresciallo Roberts arriv\u00f2 sul campo di battaglia il 19 febbraio e decise di rinunciare ad ulteriori attacchi frontali ed impegnare tutta l'artiglieria disponibile per bombardare sistematicamente il campo boero. Dopo alcuni giorni di fuoco dei cannoni britannici che causarono gravi perdite e logorarono fortemente i boeri accerchiati, il generale Cronje decise il 27 febbraio 1900 di arrendersi al feldmaresciallo Roberts con tutte le sue truppe. Oltre 4.000 boeri caddero prigionieri nella battaglia di Paardeberg che segn\u00f2 una svolta decisiva della guerra a favore dei britannici.\nMentre l'armata del feldmaresciallo Roberts iniziava l'invasione delle Repubbliche boere, contemporaneamente sul fronte del Natal il generale Buller aveva subito una terza sconfitta nella battaglia del Vaal Kranz il 7 febbraio 1900; tuttavia l'indebolimento delle difese boere sul fiume Tugela rese possibili un nuovo tentativo di sfondare le linee e liberare finalmente le truppe britanniche del generale White assediate a Ladysmith da ottobre 1899. Il 14 febbraio 1900 il generale Buller inizi\u00f2 una complessa manovra per aggirare sulla destra le linee del Tugela; le divisioni dei generali Neville Lyttelton e Charles Warren conquistarono prima le colline a sud del fiume, quindi a partire dal 22 febbraio sferrarono l'attacco decisivo alle creste collinari a nord del Tugela che furono conquistate dopo una lunga e aspra serie di combattimenti. L'esercito boero del generale Botha dovette infine battere in ritirata e una parte delle truppe dovettero essere trasferite d'urgenza sul fronte occidentale. Il 27 febbraio le truppe britanniche arrivarono a Ladysmith e l'assedio venne rotto; il 1\u00ba marzo 1900 avvenne l'incontro formale tra il generale Buller e il generale White che aveva difeso per oltre tre mesi con le sue truppe la citt\u00e0.\nMarcia su Pretoria.\nDopo la resa del generale Cronje, i boeri avevano cercato di organizzare una nuova posizione difensiva a protezione di Bloemfontein, la capitale dello Stato Libero d'Orange; circa 6.000 combattenti al comando dei generali de la Rey e De Wet, furono schierati su una linea di colline lungo le due rive del fiume Modder a circa cinquanta chilometri a occidente della citt\u00e0. I due presidenti delle Repubbliche, Paul Kruger e Martinus Steyn, si recarono sul campo di battaglia per galvanizzare la resistenza, ma la superiorit\u00e0 dell'armata britannica era schiacciante e il generale Roberts, dopo aver ripreso l'avanzata, pot\u00e9 attaccare il 7 marzo 1900 con le divisioni di fanteria dei generali Kelly-Kenny, Tucker e Colvile e con la divisione di cavalleria del generale French. La cosiddetta battaglia del pioppeto si concluse con la vittoria britannica; mentre la cavalleria aggirava ad oriente le linee boere, le tre divisioni di fanteria attaccarono sulle due rive. I boeri, minacciati di aggiramento, si ritirarono precipitosamente; il generale De Wet riusc\u00ec a proteggere la ritirata e i due presidenti evitarono la cattura anche a causa del ritardato inseguimento della cavalleria britannica. Dopo un nuovo combattimento a Driefontein il 10 marzo, il feldmaresciallo Roberts pot\u00e9 entrare a Bloemfontein il 13 marzo 1900 senza incontrare resistenza.\nDopo la conquista della capitale dello Stato Libero d'Orange, il feldmaresciallo Roberts manifest\u00f2 ottimismo nelle sue comunicazioni a Londra; per cercare di pacificare al pi\u00f9 presto il territorio, promulg\u00f2 una prima amnistia e si occup\u00f2 per alcune settimane soprattutto di consolidare le sue posizioni, migliorare i collegamenti, rafforzare il suo schieramento. Il feldmaresciallo, convinto della possibilit\u00e0 di un imminente cedimento della resistenza, non si impegn\u00f2 a fondo per distruggere gli eserciti nemici ancora in campo; i 6.000 boeri del generale Olivier, in ritirata da Colesberg e Stormberg, riuscirono quindi a ripiegare verso nord senza essere intercettati dalla cavalleria del generale French che il 20 marzo si era portata a Thaba Nchu. Nonostante l'ottimismo del feldmaresciallo Roberts, di gran parte dei dirigenti politico-militari e dell'opinione pubblica, in realt\u00e0 la situazione dell'esercito britannico a Bloemfontein non era priva di difficolt\u00e0 soprattutto per le gravi carenze logistiche che resero impossibile una rapida ripresa dell'avanzata. Il sistema dei trasporti era molto disorganizzato e c'era una grande penuria di cavalli e di buoi; il sistema ferroviario era insufficiente; di conseguenza il vettovagliamento di uomini e animali non era soddisfacente; inoltre esplose a Bloemfontein una grave epidemia di tifo che il servizio sanitario militare non fu in grado di controllare in modo adeguato.\nNel frattempo la dirigenza delle repubbliche boere dopo un momentaneo pessimismo seguito alle prime sconfitte, si era riunita il 17 marzo 1900 a Kroonstad per prendere nuove decisioni; la riunione, a cui furono presenti anche i presidenti Kruger e Steyn, ebbe grande importanza e rinsald\u00f2 la coesione e la determinazione dei boeri. Venne deciso di continuare la guerra e di prendere una serie di iniziative diplomatiche e propagandistiche per ricercare l'aiuto concreto delle Grandi Potenze mondiali contro l'Impero britannico, descritto come una potenza aggressiva che mirava a distruggere il \"volk\" boero. A livello mondiale era diffuso un sentimento di simpatia per la causa boera e di avversione per la politica imperialistica britannica, ma concretamente questo appoggio morale non fu di aiuto per le repubbliche che poterono contare solo sull'apporto di un numero limitato di volontari stranieri. Gli appelli mistico-religiosi di Kruger alla resistenza per la salvezza degli \"afrikaner\" invece rinsaldarono il morale, mentre alcuni capi risoluti, soprattutto Christiaan De Wet e Koos de la Rey, sostennero la necessit\u00e0 di modificare le strategie di guerra e iniziare una serie di rapide incursioni per colpire e disorganizzare le vie di comunicazione e le retrovie dell'esercito invasore.\nLa nuova strategia venne in parte approvata dai due presidenti e alla fine di marzo 1900 il generale de la Rey finse un movimento offensivo in direzione di Bloemfontein allo scopo di attirare il grosso delle forze britanniche, mentre il generale De Wet con 2.000 boeri sferr\u00f2 un primo attacco alle retrovie nemiche colpendo di sorpresa la localit\u00e0 di Sannah's Post dove erano gli acquedotti che rifornivano la capitale dello Stato Libero d'Orange. I \"commando\" del generale De Wet attaccarono Sannah's Post il 31 marzo 1900 e sorpresero un reparto di cavalleria al comando del generale Robert Broadwood; i britannici furono pesantemente sconfitti, i boeri catturarono sette cannoni e 428 prigionieri e riuscirono a sfuggire al lento inseguimento dei reparti di fanteria inviati in soccorso dal feldmaresciallo Roberts. Il 3 aprile i boeri del generale De Wet attaccarono un battaglione britannico a Reddesberg e ottennero un nuovo successo; infine dopo un fallito attacco alla guarnigione di Wepener, gli incursori boeri ritornarono a nord.\nLa brillante azione del generale De Wet aveva dimostrato l'efficacia delle tattiche di guerriglia contro le retrovie nemiche ma, a causa delle forze insufficienti, non era riuscita ad interrompere la linea ferroviaria che costituiva la principale via di rifornimento britannica, quindi il feldmaresciallo Roberts non diede grande importanza a questi scacchi locali e continu\u00f2 a riorganizzare e preparare le sue forze per il cosiddetto \"secondo balzo da tigre\" dell'armata d'invasione. Il feldmaresciallo Roberts ritenne che una grande avanzata direttamente su Pretoria potesse infliggere un colpo decisivo alle resistenza politica e militare delle repubbliche boere e assicurare la vittoria all'Impero britannico; quindi, mentre il generale Buller era incaricato di mantenersi sulla difensiva in Natal con 20.000 uomini, il feldmaresciallo concentr\u00f2 le divisioni dei generali Reginald Pole-Carew, Charles Tucker e John French con 20.000 uomini sotto il suo comando diretto, supportate sul fianco sinistro dagli 8.000 soldati della divisione del generale Archibald Hunter; il generale Ian Hamilton infine prese il comando di una colonna mobile costituita da 15.000 soldati di fanteria e truppe montate incaricata di marciare sul fianco destro e aprire la strada all'avanzata della colonna principale su Pretoria.\nLa grande avanzata del feldmaresciallo Roberts ebbe inizio il 3 maggio 1900, mentre la colonna di soccorso del colonnello Bryan Mahon avanzava su Mafeking per rompere finalmente l'assedio, i 43.000 soldati britannici dell'armata d'invasione marciarono rapidamente senza incontrare molta resistenza; i boeri del generale Louis Botha preferirono ritirarsi ed evitare una battaglia in campo aperto. I britannici attraversarono il Vaal e il Zand quindi, dopo lunghe e faticose marce nel \"veld\", entrarono a Kroonstad dove la colonna centrale si ferm\u00f2 per dieci giorni per avere tempo di rimettere in funzione la linea ferroviaria; contemporaneamente il generale Hamilton sul fianco destro era giunto il 18 maggio a Lindley da dove si diresse verso il fianco sinistro della ferrovia il 26 maggio. L'armata del feldmaresciallo Roberts arriv\u00f2 a Johannesburg che venne occupata il 31 maggio 1900 dopo la brillante vittoria del generale Hamilton nella battaglia di Doornkop. In precedenza, il 17 maggio 1900, il colonnello Mahon aveva raggiunto e liberato la guarnigione di Mafeking che aveva sostenuto, al comando del colonnello Baden-Powell, assedio dal 16 ottobre 1899.\nIl successivo obiettivo dell'armata principale del feldmaresciallo Roberts era Pretoria, dove c'erano segni di disgregazione e confusione tra le truppe e i capi boeri. Molto demoralizzati di fronte alla continua avanzata nemica, gli uomini del generale Botha stavano ripiegando a nord della citt\u00e0, i quattro forti della citt\u00e0 furono evacuati. Il 1\u00ba giugno 1900 il presidente Kruger abbandon\u00f2 Pretoria con tutto il governo e gli stessi generali Botha e Smuts consigliarono la resa immediata, solo grazie al fermo intervento del presidente dello Stato libero d'Orange, Steyn, che affermava una ferma volont\u00e0 di resistenza, i capi boeri ripresero il controllo e decisero, mentre Kruger si dirigeva verso il confine portoghese, di continuare la guerra ad oltranza. Parlamentari furono inviati dal feldmaresciallo Roberts per guadagnare tempo, accettando di cedere Pretoria senza combattere e proponendo trattative. Il 5 giugno 1900, il feldmaresciallo Roberts entr\u00f2 a Pretoria con il suo esercito senza incontrare resistenza; vennero liberati i circa 3.000 prigionieri britannici.\nDopo una breve sosta a Pretoria, il feldmaresciallo Roberts dovette riprendere le operazioni militari; il generale Botha aveva interrotto le trattative e stava raggruppando le sue forze residue a est della capitale. Il 10 giugno 1900 fu combattuta la battaglia del colle dei Diamanti che termin\u00f2 con la vittoria dei britannici; tuttavia i boeri mantennero la coesione, riuscirono ancora una volta ad evitare la distruzione e il generale Botha pot\u00e9 ritirate le sue truppe verso il Transvaal orientale per continuare la guerra.\nProlungamento della guerra.\nMentre l'armata principale del feldmaresciallo Roberts avanzava nel Transvaal e occupava Pretoria, alle sue spalle era intanto ripresa la guerra; nello Stato libero d'Orange erano ancora in armi oltre 8.000 boeri, tra cui i \"commando\" dell'abile generale Christiaan De Wet, che, dopo le incursioni di marzo e aprile, sferrarono una nuova serie di riusciti attacchi alle colonne isolate e ai presidi delle retrovie britanniche. Il 3 giugno 1900 i boeri del generale De Wet sorpresero un convoglio nemico diretto ad Heilbron, mentre il 6 giugno ebbe successo una grande incursione su Roodewal, lungo la linea ferrovia principale; infine il fratello di De Wet, Piet De Wet ottenne una brillante vittoria locale il 31 maggio 1900 a Lindley.\nFortemente preoccupato da questi attacchi alle sue spalle, il feldmaresciallo Roberts, prima di intraprendere con il grosso delle sue forze l'avanzata finale verso il confine orientale del Transvaal, decise quindi di inviare a sud del Vaal un importante contingente di truppe per rastrellare il territorio dello Stato libero d'Orange che era stato trascurato durante la marcia su Pretoria e distruggere i \"commando\" boeri che colpivano le sue retrovie. Il comando di queste forze venne assegnato, dopo l'incidente occorso a causa di una caduta da cavallo al generale Ian Hamilton, al capace generale Archibald Hunter. Il generale Hunter manovr\u00f2 con abilit\u00e0 e riusc\u00ec ad accerchiare nel bacino del fiume Brandwater entro il 29 luglio oltre 6.000 boeri al comando del generale Martinus Prinsloo; entro il 10 agosto 1900 i britannici catturarono oltre 4.300 nemici e il generale Prinsloo si arrese, tuttavia una parte delle forze boere, guidate dai comandanti Cristiaan De Wet e Olivier, riusc\u00ec a sfuggire alla trappola del generale Hunter.\nFin dal 15 luglio De Wet con 1.500 uomini e il presidente dello Stato libero d'Orange Steyn avevano superato il cerchio britannico e si erano diretti a nord; inseguiti da altre colonne nemiche il 6 agosto furono costretti ad attraversare il Vaal e cercare rifugio nel Transvaal occidentale oltre la catena montuosa del Magaliesberg. Il generale Kitchener, al comando di una serie di reparti con 20.000 soldati con il compito di intercettare il comandante De Wet, non riusc\u00ec ad impedirgli il passaggio del Vaal e inoltre la colonna guidata dal generale Ian Hamilton non blocc\u00f2 in tempo l'Olifant's nek, il passo del Magaliesberg da dove De Wet e i suoi uomini riuscirono a sfuggire entro il 13 agosto 1900 e riprendere l'attivit\u00e0 di guerriglia.\nNonostante il successo del generale Hunter nel bacino del Brandwater che sembrava porre termine alla resistenza boera nello Stato libero d'Orange, il feldmaresciallo Roberts comprese che la mancata cattura di De Wet e Steyn costituiva un grave insuccesso e rischiava di prolungare il conflitto; per il momento egli decise di riprendere l'avanzata con il grosso delle sue forze verso il Trasvaal orientale.\nNel frattempo il generale Redvers Buller aveva intrapreso, dopo una lunga sosta seguita alla liberazione di Ladysmith, l'offensiva in Natal; nei mesi di maggio e giugno 1900 le divisioni britanniche dei generali Francis Clery, Neville Lyttelton e Henry Hildyard superarono l'aspro territorio delle catene del Biggarsberg e del Drakensberg, respinsero i boeri guidati da Christiaan Botha, fratello di Louis, e sbucarono nel Transvaal sud-orientale. Il generale Buller raggiunse il nodo di comunicazioni di Standerton e il 4 luglio 1900 le sue truppe entrarono per la prima volta in contatto con l'esercito del feldmaresciallo Roberts proveniente da Pretoria.\nDopo una serie di operazioni per riaprire i collegamenti ferroviari tra il Natal e il Transvaal, la forza campale del generale Buller e l'armata principale del feldmaresciallo Roberts si congiunsero e condussero insieme in agosto l'ultima fase della campagna; il 25 agosto 1900 i britannici sconfissero le truppe boere del generale Botha nella battaglia di Bergendal. I resti dell'esercito boero, duramente battuti e demoralizzati, si dispersero nel \"veld\" e il presidente Kruger si mise in salvo l'11 settembre 1900 passando nel Mozambico e quindi recandosi in esilio in Europa, il generale Buller marci\u00f2 su Lydenburg e conquist\u00f2 i passi del Mauchberg, mentre i generale Hamilton e Pole-Carew arrivarono fino a Komatipoort senza poter impedire a duemila boeri di sconfinare in territorio portoghese.\nIl feldmaresciallo Roberts era ormai sicuro che la guerra fosse \"praticamente finita\"; il 25 ottobre 1900 il comandante in capo proclam\u00f2 ufficialmente l'annessione del Transvaal ed a novembre comunic\u00f2 a Londra che riteneva la sua missione conclusa e che quindi era disponibile a cedere il comando sul posto al generale Kitchener e tornare in patria. In realt\u00e0 almeno 30.000 combattenti boeri erano ancora attivi nello Stato libero d'Orange e nel Transvaal occidentale e soprattutto, nonostante le prime misure repressive adottate dai britannici con distruzioni ed incendi di fattorie, la resistenza boera non era esaurita ed i capi principali erano sfuggiti alla morte o alla cattura ed erano ancora in azione. Nel novembre 1900 l'alto commissario Milner comunic\u00f2 con un rapporto segreto che la situazione complessiva in Sud Africa sembrava aggravarsi e che nonostante l'ottimismo del feldmaresciallo Roberts, la guerra non era in fase di esaurimento ma al contrario era ripresa sotto forma di guerriglia e, in mancanza di misure sistematiche di occupazione del territorio, rischiava di prolungarsi a tempo indefinito. Milner criticava inoltre l'operato del generale Kitchener e proponeva una politica militare di graduale rafforzamento delle misure di repressione e rastrellamento mediante colonne mobili in azione su tutto il territorio.\nGuerriglia boera.\nA partire dall'autunno 1900 i \"commando\" boeri avevano ripreso con crescente efficacia le incursioni locali e avevano progressivamente esteso il territorio sotto il loro controllo; mentre l'armata del feldmaresciallo Roberts combatteva nel Transvaal orientale, le altre forze britanniche lasciate indietro nelle regioni gi\u00e0 invase si trovarono in notevole difficolt\u00e0. Nel Transvaal occidentale i \"commando\" boeri guidati dagli abili comandanti Koos de la Rey e Jan Smuts ritornarono in azione nelle aspre vallate del Transvaal occidentale, mentre il temuto comandante Christiaan De Wet pot\u00e9 iniziare un nuovo ciclo di incursioni e attacchi nel \"veld\" a nord e a sud del Vaal.\nLa cosiddetta \"ripresa del verme\", secondo la definizione dell'alto commissario Milner in una lettera del gennaio 1901 a Richard Haldane, era scaturita soprattutto dalle decisioni prese nell'ottobre 1900 dai principali capi boeri nel corso di un improvvisato consiglio di guerra (\"krygsraad\") svoltosi in localit\u00e0 Cypherfontein, una fattoria isolata circa centoventi chilometri a occidente di Pretoria. Al \"krygsraad\" parteciparono il nuovo presidente del Transvaal dopo la partenza di Kruger, generale Louis Botha, il presidente dello Stato libero d'Orange, Steyn, i due comandanti generali de la Rey e Smuts; il comandante De Wet non fece in tempo ad essere presente e per ragioni di sicurezza la riunione dovette essere interrotta prima del suo arrivo.\nDurante il consiglio di guerra vennero discussi i problemi della guerra e venne concordata una strategia comune tra i rappresentanti delle due repubbliche; il presidente Steyn fu il pi\u00f9 intranisgente assertore della resistenza ad oltranza, mentre alla fine anche i capi del Transvaal, in precedenza scoraggiati dalle sconfitte e dalle distruzioni operate dai britannici, decisero di aderire alla politica propugnata dal presidente dello Stato Libero d'Orange. Venne deciso quindi di proseguire con la massima energia la strategia della guerriglia che si era dimostrata efficace, nonostante rischiasse di provocare rappresaglie contro la popolazione civile esposta indifesa alla violenza nemica. Grandi preoccupazioni inoltre provenivano dalla spietata tattica britannica dell'incendio delle fattorie e della distruzione delle risorse dei territori che stava trasformando in aree devastate e impraticabili per i guerriglieri vaste zone delle repubbliche. Si decise, in risposta alle tattiche devastatrici britanniche, di organizzare l'audace invasione delle colonie del Capo e del Natal.\nI capi boeri si divisero subito dopo la fine del \"krygsraad\" di Cypherfontein e ritornarono nelle loro aree di attivit\u00e0 per intensificare l'attivit\u00e0 di guerriglia, ma il 6 novembre 1900 il generale De Wet sub\u00ec una inattesa sconfitta nella battaglia di Bothaville e non pot\u00e9 prendere parte alla prevista incursione nella colonia del Capo anche se fu in grado di evitare l'inseguimento delle forze del generale Kitchener che cercavano di bloccarlo nel territorio meridionale dello Stato Libero d'Orange. Furono i \"commando\" dei comandanti Kritzinger e Hertzog che riuscirono invece a superare gli sbarramenti ed entrare il 16 dicembre 1900 nel territorio del Capo suscitando grande preoccupazione nei dirigenti britannici; in precedenza i generali Smuts e de la Rey avevano ottenuto un brillante successo infliggendo il 13 dicembre una pesante sconfitta a Nooitgedacht alle colonne del generale Clements che devastavano il territorio del Transvaal occidentale.\nIl 10 dicembre 1900 il feldmaresciallo Roberts aveva ceduto il comando supremo in Sud Africa al generale Kitchener ed aveva intrapreso il viaggio di ritorno in Gran Bretagna per assumere il comando in capo dell'esercito britannico, ma, nonostante l'energia e la determinazione del nuovo comandante, la situazione reale sul campo appariva all'alto commissario Milner ancora difficile. Milner, preoccupato anche dalle incursioni in corso nella colonia del Capo, riteneva indispensabile procedere ad una lenta occupazione sistematica e metodica del territorio delle due repubbliche boere, gi\u00e0 ufficialmente annesse, rafforzando il controllo militare di ogni distretto ed evitando le distruzioni e le rappresaglie. Il generale Kitchener invece, impaziente di concludere al pi\u00f9 presto la guerra, inizialmente mantenne una politica oscillante tra il potenziamento delle misure militari di repressione e la ricerca di un rapido accordo con la dirigenza nemica sfruttando come mediatori alcuni capi boeri che in precedenza avevano accettato la sottomissione. I colloqui tenuti a Middelburg nel febbraio 1901 tra il comandante in capo britannico e il generale Botha non raggiunsero alcun risultato a causa soprattutto delle intransigenti condizioni imposte dall'alto commissario Milner, e quindi il generale Kitchener decise dal mese di marzo 1901 di iniziare una nuova strategia pi\u00f9 aggressiva per accelerare la fine del conflitto utilizzando metodi sempre pi\u00f9 duri.\nIl nuovo programma del generale Kitchener si fondava sull'organizzazione di sistematiche \"passate\" sul territorio da parte di colonne mobili per ricercare e distruggere i gruppi boeri attivi, e sul rastrellamento, la deportazione e lo sgombero di donne, bambini e bestiame allo scopo di isolare i nemici e privarli delle risorse necessarie a prolungare la resistenza. Il generale Kitchener prevedeva di ammassare i civili boeri, evacuati a forza dalle loro abitazioni, in cosiddetti \"lager\", veri e propri campi di concentramento mediocremente vettovagliati ed organizzati dove ben presto si sarebbero diffuse la denutrizione e le malattie.\nLa repressione e la deportazione.\nIl generale Kitchener riteneva che la deportazione e il concentramento dei civili nei campi consentisse di isolare i combattenti boeri; inoltre in questo modo le donne e i bambini avrebbero ricevuto protezione; in realt\u00e0 gli internati vennero ammassati in lager amministrati militarmente e riforniti con razioni alimentari minime prive di carne, verdure, latte e frutta. Il generale britannico inizialmente non mostr\u00f2 alcuna preoccupazione umanitaria, difese le sue decisioni di fronte ai dubbi del ministero della Guerra e afferm\u00f2 che i campi erano funzionali e gli internati erano \"contenti\".\nMentre procedeva alle deportazioni di donne, vecchi e bambini, il generale Kitchener mostrava invece preoccupazioni sull'evoluzione militare della guerra; al nuovo ministro della Guerra St John Brodrick disse che raggiungere la vittoria era \"un problema difficilissimo\" e che anche con le sue nuove strategie si ottenevano solo lenti progressi; egli riteneva inoltre di non aver truppe sufficienti. Le sue colonne mobili impiegate per la caccia ai gruppi boeri, valutati in 20.000 guerriglieri, erano numericamente scarse; il generale quindi richiedeva l'invio di nuovi reparti di cavalleria e fanteria montata.\nIl nuovo sistema di guerra adottato dal generale Kitchener infatti prevedeva l'impiego di una serie di colonne mobili per ricercare e distruggere i gruppi boeri dispersi nel \"veld\"; questi reparti britannici erano guidati, sotto il comando superiore del generale John French, da una serie di ufficiali giovani e risoluti, come i tenenti colonnelli Julian Byng, Edmund Allenby e Herbert Plumer e i colonnelli Douglas Haig e Henry Rawlinson che conducevano continui rastrellamenti soprattutto nel Transvaal orientale. La guerra si stava progressivamente trasformando; non si combattevano pi\u00f9 grandi battaglie e non c'erano pi\u00f9 fronti precisi; le operazioni britanniche di repressione sul territorio erano inframezzate solo da piccoli combattimenti e si concludevano con un bilancio statistico dettagliato presentato da ogni colonna al quartier generale che enumerava i nemici uccisi, catturati o arresisi spontaneamente. Nonostante il grande impegno delle colonne mobili britanniche, alla fine di aprile 1901 il generale Kitchener dovette trarre un primo, deludente bilancio della sua nuova strategia. In quattro mesi, il cosiddetto \"carniere\" dei boeri neutralizzati era salito da 859 combattenti in gennaio a 2.437 in aprile ma queste cifre erano assolutamente insufficienti e non facevano prevedere una rapida conclusione della guerra.\nIl generale Kitchener ritenne che fosse necessario rendere le cosiddette \"battute\" delle colonne mobili pi\u00f9 efficaci escogitando un sistema per ostacolare i movimenti dei gruppi boeri e restringerne la libert\u00e0 d'azione. Il comandante in capo alla fine di marzo 1901 parl\u00f2 per la prima volta con i subordinati dei suoi nuovi piani che prevedevano la costruzione di un complesso sistema di casematte, piccoli fortini di cemento e lamiera difesi da guarnigioni, collegati tra loro da barriere di filo spinato. In questo modo, secondo il generale Kitchener sarebbe stato possibile bloccare e distruggere i \"commando\" boeri, intrappolati tra le linee di casematte e filo spinato e le colonne mobili che avrebbero \"battuto\" il territorio compreso tra i fortini.\nOltre a pianificare nel dettaglio i metodi per cercare di schiacciare la guerriglia, in questo periodo il generale Kitchener era in di nuovo in forte contrasto con l'alto commissario Milner. Il comandante in capo ribad\u00ec che le uniche alternative per terminare la guerra rapidamente erano costituite o da ulteriori misure sempre pi\u00f9 dure e terroristiche come la confisca delle propriet\u00e0 dei boeri in armi o addirittura la deportazione oltremare di tutti i boeri resistenti, comprese famigliari e servi, oppure intavolare trattative per ricercare una pace di compromesso. All'inizio di luglio 1901 il governo britannico si trov\u00f2 di fronte alla scelta tra la cosiddetta politica di \"protezione\" propugnata dall'alto commissario Milner e quella di \"devastazione\" sostenuta dal generale Kitchener. il 2 luglio venne comunicato al comandante in capo che, in assenza di risultati decisivi entro la fine dell'inverno sudafricano, si sarebbe dovuto adottare la strategia di Milner di lenta occupazione del territorio; veniva inoltre richiesto anche di ridurre in modo sostanziale le forze impegnate in Sud Africa che avrebbero dovuto scendere da 250.000 a 140.000 effettivi.\nLa fine.\nCon il passare del tempo il piano di Kitchener fu efficace nel limitare i movimenti della guerriglia, ma la guerra non era ancora giunta al termine. Questa nuova tattica presto spezz\u00f2 il morale e le linee di rifornimento dei combattenti boeri, costringendoli infine ad arrendersi con il Trattato di Vereeniging nel maggio del 1902. Nel trattato il Regno Unito accord\u00f2 di pagare 3 milioni di sterline per aiutare la ricostruzione delle due colonie afrikaner. Inoltre, il Transvaal e lo Stato Libero di Orange avrebbero perso la loro indipendenza dal Regno Unito.\nLe forze contrapposte.\nL'esercito britannico.\nNel giugno 1899 le truppe britanniche regolari presenti in Sud Africa ammontavano ad appena 10.000 soldati con 24 cannoni; dopo l'arrivo dei rinforzi dall'India e dal Mediterraneo, il contingente britannico era salito all'inizio della guerra a 22.000 uomini con 60 cannoni, di cui circa 14.000 schierati in Natal al comando del generale White. Queste forze era inizialmente in inferiorit\u00e0 numerica rispetto ai milziani boeri teoricamente mobilitabili dalle due repubbliche \"afrikaner\", ma era previsto l'afflusso in Sud Africa del corpo d'armata del generale Buller, formato da 47.000 soldati appartenenti ai migliori e pi\u00f9 famosi reggimenti dell'esercito britannico. Il corpo di spedizione, costituito da 33 battaglioni di fanteria, sette reggimenti di cavalleria e 19 batterie di artiglieria, era stato organizzato mobilitando i riservisti che costituivano circa la met\u00e0 del contingente.\nL'esercito britannico entr\u00f2 in guerra fidando pienamente sulle tattiche e sulle tradizioni sviluppate e applicate con successo durante le numerose guerre coloniali combattute e vinte nel periodo vittoriano contro popolazioni indigene scarsamente armate. Le tattiche adottate prevedevano in generale un combattimento rigidamente schematico caratterizzato da un bombardamento preliminare seguito dall'attacco di fanteria in schieramento serrato e dalla carica finale della cavalleria; era previsto l'impiego di scariche di fucileria che avevano spesso devastato le trib\u00f9 primitive lanciate all'attacco. Era peraltro adottato in teoria anche l'attacco in ordine sparso ed alcuni battaglioni impegnati in India avevano qualche esperienza di scontri in terreno montuoso contro combattenti ribelli in agguato. In generale tuttavia gli insegnamenti tattici assegnavano importanza preminente alla rigida disciplina, non prevedevano lo sviluppo dell'iniziativa individuale dei soldati e davano poca importanza all'addestramento al tiro; non c'era piena consapevolezza, per mancanza di esperienza diretta, dell'effetto micidiale del fuoco concentrato delle armi moderne.\nIn realt\u00e0 l'esercito britannico, sottoposto nel 1881 alla importante Riforma Childers che aveva modificato il sistema reggimentale raggruppando i battaglioni reclutati nella stessa area geografica, aveva da alcuni anni introdotto alcune innovazioni: la sfolgorante divisa rossa era stata sostituita dalla meno vistosa uniforme color khaki, l'equipaggiamento individuale era stato razionalizzato, ufficiali e soldati portavano il casco coloniale con piccole insegne di reparto, erano stati introdotti i moderni fucili a ripetizione Lee-Metford e Lee-Enfield, infine due mitragliatrici Maxim erano state distribuite ad ogni battaglione di fanteria e cavalleria come arma di supporto.\nL'artiglieria britannica invece avrebbe mostrato, nonostante le sue tradizioni storiche, alcune carenze; i reggimemti campali erano equipaggiati con i cannoni da 15 libbre mentre l'artiglieria a cavallo impiegava i cannoni da 12 libbre; questi pezzi d'artiglieria erano efficienti e affidabili ma avrebbero rivelato la loro inferiorit\u00e0 in potenza di fuoco e gittata rispetto ai moderni cannoni francesi e tedeschi importati dai boeri. L'artiglieria britannica durante la guerra dovette fare affidamento su improvvisati reparti di cannoni navali da 4,7 pollici e da 12 libbre per contrastare i pezzi pesanti nemici. Le tattiche dell'artiglieria britannica inoltre erano ancora fondate sul bombardamento massiccio a puntamento diretto mentre non erano sviluppate le tecniche del tiro indiretto e dello sbarramento mobile a sostegno dell'avanzata della fanteria.\nUn altro punto debole dell'esercito britannico era rappresentato dalla cavalleria che, addestrata ad intervenire con la sua forza d'urto durante la battaglia campale, non era invece in grado di svolgere le funzioni di esplorazione, incursione, copertura e controllo del territorio svolte dalla fanteria montata boera. Ben presto l'esercito britannico avrebbe integrato le sue forze a cavallo costituendo reparti irregolari di volontari in parte reclutati in Sud Africa; tra questi reparti si segnalarono la \"South Africa Light Horse\", la \"Imperial Light Horse\", i \"Cape Mounted Rifles\", i \"Natal Carbineers\" e la \"Mounted Police\".\nLe forze boere.\nLe due Repubbliche boere affidavano la loro difesa alle milizie cittadine reclutate con il sistema dei \"commando\" sulla base dei distretti amministrativi; gli uomini validi di et\u00e0 compresa tra 16 e 60 anni potevano essere mobilitati in caso di guerra ed erano tenuti ad entrare nelle strutture militari organiche con proprio equipaggiamento e cavalcature; lo stato forniva invece l'armamento individuale e pesante. I boeri, abituati alla vita nel \"veld\" ed alle lotte contro gli indigeni, erano eccellenti cavalieri e tiratori formidabili; costituivano un efficiente esercito di fanteria montata estremamente mobile e dall'elevato morale; inoltre i boeri erano abili nell'organizzare posizioni trincerate da dove combattere a distanza con i fucili evitando gli scontri ravvicinati.\nLe milizie boere mancavano completamente delle caratteristiche di un moderno esercito professionale; i combattenti non avevano divise e indossavano in guerra i robusti vestiti della vita civile; i \"commando\", costituiti ognuno da circa 1.000 miliziani, eleggevano un \"commandant\" che disponeva per esercitare il comando di alcuni \"veld-kornet\", funzionari amministrativi che in guerra fungevano da ufficiali; infine venivano eletti alcuni sottufficiali che erano responsabili dei singoli gruppi di combattenti. Il \"commandant\" emetteva gli ordini ma legalmente non possedeva l'autorit\u00e0 per costringere all'obbedienza; i boeri erano combattenti volontari che all'occasione agivano autonomamente anche in contrasto con le disposizioni dei comandi superiori. La struttura di comando degli eserciti delle repubbliche prevedeva un comandante generale ed una serie di \"vecht commandant\", comandanti operativi; le decisioni pi\u00f9 importante venivano generalmente prese durante il \"krygsraad\", il consiglio di guerra. Le milizie boere non disponevano di servizi logistici, ma potevano contare sull'apporto, per i compiti di trasporto e vettovagliamento, di migliaia di indigeni di colore; i cosiddetti \"agterryers\" erano spesso i servi africani che i boeri si portavano con loro in guerra e che svolgevano un ruolo importante per mantenere l'efficienza dei \"commando\".\nDopo il raid di Jameson, le due Repubbliche boere avevano iniziato un ampio programma di rafforzamento militare, potenziando soprattutto l'armamento delle milizie; fin dal 1880 lo Stato Libero d'Orange aveva costituito un corpo regolare di artiglieria sotto la direzione del maggiore Albrecht, un volontario tedesco, mentre il Transvaal disponeva di una \"Staatsartillerie\". Alla vigilia della guerra i boeri avevano a disposizione cannoni moderni importati dalle potenze europee; oltre a quattro cannoni pesanti da 155 mm francesi Creusot (i cosiddetti \"Long Tom\") che, dopo essere stati schierati inizialmente nei grandi forti costruiti a difesa di Pretoria, vennero trasferiti sui fronti di guerra, erano disponibili circa 50 cannoni principalmente da 75\u00a0mm Creusot e Krupp e venti pezzi Maxim-Nordenfeld da una libbra. I boeri non impiegavano i cannoni in batterie ma preferivano schierarli isolatamente dietro posizioni fortificate. I \"commando\" inoltre vennero riarmati con gli ottimi fucili a ripetizione Mauser importati dalla Germania. I componenti regolari della polizia a cavallo del Transvaal, i cosiddetti ZARP (\"Zuid Afrikaanse Rijende Politie\"), e dello Stato Libero d'Orange, costituivano un piccolo corpo scelto di truppe addestrate che vennero impiegate in battaglia. Infine i boeri poterono contare durante la guerra sull'apporto di alcuni contigenti di volontari stranieri, provenienti dall'estero o reclutati nelle colonie britanniche; vennero quindi costituiti reparti volontari di irlandesi, italiani, americani, tedeschi, scandinavi e olandesi.\nVolontari stranieri.\nSicuramente presero parte al conflitto come volontari oltre 6.300 stranieri: 2.000 olandesi, 1.550 tedeschi, 690 svedesi, 593 norvegesi, 59 altri scandinavi, 300 americani, 250 italiani inquadrati nella Legione Volontaria Italiana (della quale faceva parte il colonnello Camillo Ricchiardi: questi durante la guerra cattur\u00f2 un treno sul quale era il giovane Winston Churchill che era in Sud Africa come giornalista inglese; durante la cattura, Churchill risult\u00f2 troppo compromesso con l'esercito nemico e, trovato in possesso di una pistola Mauser C96 con pallottole proibite dum-dum, rischi\u00f2 di essere fucilato, ma il pronto intervento del comandante Ricchiardi gli salv\u00f2 la vita), 225 polacchi, 200 irlandesi, 250 francesi, 200+ russi o russofoni, e un certo numero (sconosciuto) di australiani.\nLe conseguenze.\nLa guerra non coinvolse solo militari e diplomatici. I civili delle colonie britanniche e degli stati afrikaner sperimentarono grandi privazioni. La vita sotto assedio esigette la sua parte di morti sia tra i soldati difensori che tra i civili nelle citt\u00e0 di Mafeking, Ladysmith e Kimberly. Come \u00e8 tipico di ogni assedio, le scorte di cibo iniziarono a scarseggiare dopo poche settimane. A Mafeking, Sol Plaatje scrisse: \"Per la prima volta ho visto carne di cavallo trattata come se fosse cibo per le persone\". Le citt\u00e0 sotto assedio dovettero inoltre fronteggiare il costante bombardamento dell'artiglieria, che rendeva pericolose le strade. Verso la fine dell'assedio di Kimberly ci si aspettava che i boeri avrebbero intensificato il loro bombardamento, cos\u00ec venne emanato un avviso che incoraggiava la gente a scendere nelle miniere per cercare protezione. La citt\u00e0 venne presa dal panico e la gente fluiva costantemente nei pozzi delle miniere, per periodi di 12 ore. Il fatto che i bombardamenti non arrivarono mai non diminu\u00ec lo spettro della paura che aleggiava sui civili.\nAncor peggio degli assedi furono i campi di concentramento, che erano parte delle dure tattiche di Kitchener per chiudere il conflitto. I campi furono aperti quando i britannici compresero che donne e bambini non potevano prendersi cura di loro e trovarsi nel mezzo dei combattimenti. I campi erano inoltre un posto sicuro per i boeri che non erano interessati a prendere parte alla guerra. Comunque, dal momento in cui Kitchener assunse il comando, egli cambi\u00f2 la natura dei campi che a quel punto detenevano qualsiasi persona vivesse in aree controllate dalla guerriglia. Il suo piano era quello di distruggere tutto il sostegno dei combattenti boeri restanti. La tragedia dei campi di concentramento pu\u00f2 essere descritta attraverso il conto che chiese alle persone che vi erano detenute. Nei campi morirono pi\u00f9 bambini che la somma dei soldati caduti da ambo le parti. Nel 1901 morirono fino a 28.000 donne e bambini. Fu un'atrocit\u00e0 che avrebbe macchiato la reputazione di Kitchener negli anni a venire, ma che va vista anche nel contesto delle malattie che falciarono 16.000 soldati britannici e della generale inadeguatezza dell'apparato medico militare britannico dell'epoca.\nPer il dicembre 1901, a molti degli internati nei campi fu concesso di andarsene, e molti degli uomini si unirono a due nuovi reggimenti che combatterono a fianco dei britannici, i \"Transvaal National Scouts\" e gli \"Orange River Volunteers\", allo scopo di porre termine alla guerra. Non \u00e8 difficile vedere come tutto ci\u00f2 port\u00f2 alla resa boera di Vereeniging.\nLa frase del presidente Kruger riguardante la scoperta dell'oro a Witwatersrand si rivel\u00f2 corretta. La sua nazione era in effetti intrisa del sangue, dei soldati e dei bambini. La ricchezza derivante dall'oro attir\u00f2 gli uomini che lo volevano estrarre, e la loro presenza in una terra straniera port\u00f2 alla guerra. La guerra boera cambi\u00f2 per sempre il panorama politico del Sudafrica. I britannici ottennero il controllo delle pi\u00f9 grandi miniere d'oro del mondo, facendo crescere un senso di risentimento nei cuori e nelle menti degli Afrikaners. Persone da ambo le parti piansero la perdita di figli, figlie, mariti e mogli, in quanto nessuno fu immune dalle atrocit\u00e0 della guerra. Anche se le parti coinvolte non combatterono direttamente per le miniere d'oro, la corsa alle ricchezze fece precipitare le cause della guerra."}
{"id": "39988", "revid": "599013", "url": "https://it.wikipedia.org/wiki?curid=39988", "title": "Moto browniano", "text": "Con il termine moto browniano si fa riferimento al moto disordinato di particelle sufficientemente piccole (aventi diametro dell'ordine del micrometro) da essere sottoposte a una forza di gravit\u00e0 trascurabile, presenti in fluidi o sospensioni fluide o gassose (ad esempio il fumo), ed osservabile al microscopio. Il fenomeno fu scoperto agli inizi dell'Ottocento dal botanico scozzese Robert Brown, e modellizzato nel 1905 dal fisico teorico tedesco Albert Einstein.\nIl termine viene usato per indicare sia il fenomeno naturale sia la sua rappresentazione matematica, la quale pu\u00f2 descrivere l'andamento temporale di una classe molto ampia di fenomeni casuali. Un'importante categoria di fenomeni rappresentabili con gli strumenti matematici del moto browniano \u00e8 costituita dall'andamento dei mercati finanziari, come dimostrato sin dal 1900 dal matematico francese Louis Bachelier, nel suo lavoro \"Th\u00e9orie de la sp\u00e9culation\".\nStoria.\nSebbene una prima osservazione del fenomeno fosse avvenuta gi\u00e0 nel 1785 da parte di Jan Ingenhousz, il termine \"moto browniano\" deriva dal nome di Robert Brown, che lo osserv\u00f2 nel 1827 mentre studiava al microscopio le particelle di polline della \"Clarkia pulchella\" in acqua: egli osserv\u00f2 che i granuli di polline erano in continuo movimento e che in ogni istante tale moto avveniva lungo direzioni casuali.\nDopo avere appurato che il movimento non era dovuto a correnti o evaporazione dell'acqua, Brown pens\u00f2 che queste particelle fossero \"vive\", analogamente agli spermatozoi. Verific\u00f2 quindi la sua teoria eseguendo lo stesso esperimento con una pianta morta, con minuscoli frammenti di legno fossile e con frammenti di vetro, osservando tuttavia lo stesso fenomeno. Ci\u00f2 significava che il movimento delle particelle non era da attribuire ad alcuna \"forza vitale\", ma Brown non seppe fornire nessun'altra spiegazione a tale fenomeno.\nAlla fine del sec. XIX, il chimico francese Leon Gouy ipotizz\u00f2 per primo che il moto osservato da Brown fosse dovuto all'agitazione termica degli atomi costituenti la materia, ma non svilupp\u00f2 una teoria verificabile del fenomeno. Nel 1905 Albert Einstein pubblic\u00f2 \"\"\u00dcber die von der molekularkinetischen Theorie der Bewegung von W\u00e4rme geforderte in ruhenden suspendierten Fl\u00fcssigkeiten Teilchen\", uno degli articoli prodotti durante il suo annus mirabilis; in esso Einstein forn\u00ec una spiegazione fisica del moto browniano, attribuendone la causa agli urti dei granuli di polline con le molecole d'acqua, a loro volta mosse dall'agitazione termica. Egli riusc\u00ec inoltre a dare una descrizione quantitativa del fenomeno, che poteva essere sperimentalmente verificata. A questo articolo seguirono, nei tre anni successivi, altri contributi sullo stesso argomento.\nLa prima verifica sperimentale dei risultati di Einstein \u00e8 dovuta a J. B. Perrin, che per questo, ed altri risultati, ottenne nel 1926 il premio Nobel. Si deve a Perrin anche il libro \"Les atomes\" (\"Gli atomi\", 1913), molto noto all'epoca, che contribu\u00ec a sostenere e diffondere la nuova teoria sulla struttura atomica della materia, dimostrata, tra l'altro, proprio dal moto browniano.\nDa un punto di vista teorico, il lavoro di Einstein fu ulteriormente sviluppato da M. Smoluchowski e P. Langevin. I loro contributi sono all'origine del nuovo campo dei processi stocastici e delle equazioni differenziali stocastiche, che estendono gli strumenti matematici inizialmente sviluppati per il moto browniano alla rappresentazione di una vasta classe di fenomeni, di interesse, oltre che della fisica, anche della chimica, della teoria delle telecomunicazioni e della finanza.\nTra gli sviluppi matematici della trattazione dei moti browniani successivi al lavoro di Einstein \u00e8 particolarmente noto quello proposto da N. Wiener nel 1923, noto come processo di Wiener.\nIntroduzione.\nQuando un fluido si trova all'equilibrio termodinamico si potrebbe pensare che le molecole che lo compongono siano essenzialmente ferme o che comunque vibrino attorno alla loro posizione di equilibrio per effetto della temperatura. Se per\u00f2 si osserva il moto di un tale fluido, ad esempio disperdendovi delle particelle colorate molto leggere ed osservandone il movimento, si nota che queste sono tutt'altro che a riposo. Quello che si osserva \u00e8 che ciascuna particella segue un moto disordinato la cui natura appare essere indipendente dalla natura della particella stessa.\nQuesto \u00e8 dovuto al fatto che la particella in questione subisce un gran numero di eventi di urto con le molecole del fluido in cui \u00e8 immersa.\nQuanto pi\u00f9 piccole sono le particelle tanto pi\u00f9 rapido \u00e8 il moto browniano. Questo moto contrasta la forza di gravit\u00e0 e rende stabili le soluzioni colloidali. Questa caratteristica permette di valutare se una sospensione di particelle abbia carattere colloidale o no: infatti all'aumentare delle dimensioni delle particelle la dispersione colloidale si avviciner\u00e0 sempre pi\u00f9 ad una sospensione in cui le risultanti degli urti con la fase disperdente sar\u00e0 pressoch\u00e9 nulla, presentando un moto Browniano quasi nullo (ci\u00f2 che avviene nel fluido non newtoniano).\nTrattazione matematica del moto browniano.\nConsideriamo una particella di massa formula_1 immersa in un fluido, all'equilibrio termodinamico, a una temperatura formula_2 Questa particella sar\u00e0 soggetta:\nRiguardo alla forza aleatoria formula_6 possiamo fare le seguenti ipotesi:\nLa prima equazione cardinale della dinamica assume la forma\nche ha come soluzione\ne quindi\nIntegrando ancora la velocit\u00e0 si ottiene che lo spostamento \u00e8 dato da\ne quindi, prendendo la media sulla forza aleatoria formula_14, nel caso formula_15,\nPer tempi lunghi formula_17 questa equazione si semplifica in\ndove la costante definita da\n\u00e8 detta diffusivit\u00e0 di materia.\nL'equazione di diffusione.\nMacroscopicamente, una particella soggetta ad un moto browniano subisce, in un tempo infinitesimo formula_20, uno spostamento formula_21 distribuito come una gaussiana con media nulla e varianza formula_22. Un metodo per analizzare questo moto \u00e8 quello di studiare come evolve la distribuzione di probabilit\u00e0 formula_23 di trovare la particella nella posizione formula_24 ad un tempo formula_25.\nQuesta pu\u00f2 essere riscritta come la probabilit\u00e0 che la particella si trovi in formula_26 ad un tempo \"t\" moltiplicata per la probabilit\u00e0 condizionata che, nell'intervallo di tempo formula_20, la particella si sia spostata da formula_26 a formula_24, integrata su tutti gli formula_26\ndove la probabilit\u00e0 condizionata, per quanto detto sopra, pu\u00f2 essere scritta come\nper formula_20 piccoli anche formula_21 sar\u00e0 piccolo e quindi possiamo effettuare uno sviluppo in serie di Taylor per ottenere\nche \u00e8 la ben nota equazione di diffusione.\nL'equazione di Fokker-Planck.\nSe introduciamo una forza esterna (generata da un potenziale formula_36) a cui la particella \u00e8 soggetta\npossiamo pensare che in assenza della forza aleatoria la particella raggiungerebbe una certa velocit\u00e0 limite\nper effetto dell'attrito viscoso. Possiamo quindi scrivere che:\nInserendo questi termini nello sviluppo di formula_41 si ottiene\nche \u00e8 la generalizzazione dell'equazione di diffusione al caso di forze esterne non nulle, ed \u00e8 nota come equazione di Fokker-Planck.\nBachelier e la rappresentazione matematica dei mercati finanziari.\nIl matematico francese Louis Bachelier nella sua tesi di dottorato del 1900 sulla \"\"Th\u00e9orie de la sp\u00e9culation\" svilupp\u00f2 una teoria, basata su un approccio statistico, con lo scopo di dare conto dell'andamento dei prezzi dei titoli alla Borsa di Parigi. Gli strumenti matematici da lui usati sono molto simili a quelli adoperati da Einstein nell'analisi del moto browniano, e ne condividono i presupposti fondamentali: che le variazioni della grandezza in esame (i prezzi dei titoli in questo caso, gli spostamenti in quello del moto delle particelle) sono indipendenti da quelle precedenti, e che la distribuzione di probabilit\u00e0 di tali variazioni \u00e8 gaussiana.\nPer questo lavoro, che rappresenta la prima rappresentazione matematica dell'andamento nel tempo di fenomeni economico-finanziari, Bachelier \u00e8 considerato il padre della finanza matematica; in suo onore William Feller ha proposto di indicare il processo di Wiener come processo di Bachelier - Wiener.\nSuccessivamente alla tesi di Bachelier del 1900, il suo metodo per lungo tempo \u00e8 caduto in disuso e non \u00e8 stato ulteriormente sviluppato con specifico riferimento ai mercati finanziari. Soltanto a partire dagli anni sessanta i sostenitori dell'ipotesi di efficienza dei mercati (secondo la quale il prezzo di un'attivit\u00e0 racchiuda in s\u00e9 tutta la storia passata) hanno usato la matematica di Bachelier, nella versione pi\u00f9 aggiornata rappresentata dal processo di Wiener, per rappresentare l'andamento dei prezzi dei titoli in un mercato finanziario. Da allora questo approccio \u00e8 definitivamente entrato a far parte degli strumenti della teoria della finanza con il noto lavoro di Black e Scholes del 1973, che dall'ipotesi di variazioni \"browniane\"\" dei prezzi dei titoli finanziari deriva una formula per stimare l'andamento nel tempo dei prezzi dei prodotti finanziari derivati.\nIl termine oggi pi\u00f9 usato per indicare questa rappresentazione matematica fa riferimento al concetto di \"cammino casuale\", o random walk.\nOggi, mentre la matematica del moto browniano comunemente utilizzata in fisica \u00e8 basata sul calcolo stocastico di Stratonovic, in finanza si utilizzano per lo pi\u00f9 il calcolo stocastico di It\u014d e di Malliavin. Applicazioni numeriche nel \"pricing\" dei prodotti finanziarie spesso ricorrono a metodi di simulazione Monte Carlo.\nPer finire, va citato il fatto che negli ultimi decenni molti autori (tra di essi, B. Mandelbrot e N. Taleb) hanno messo in luce le limitazioni del modello teorico di Bachelier e le sue difficolt\u00e0 a rappresentare correttamente i mercati finanziari, principalmente a causa dei suoi presupposti gi\u00e0 citati (indipendenza delle variazioni dei prezzi dal loro andamento passato e loro distribuzione gaussiana)."}
{"id": "39989", "revid": "277947", "url": "https://it.wikipedia.org/wiki?curid=39989", "title": "Olimpia", "text": "Olimpia (: ; ) \u00e8 l'antica citt\u00e0 della Grecia che ricade all'interno del comune di Archea Olympia, sede dell'amministrazione e dello svolgimento dei giochi \"olimpici\" ma anche luogo di culto di grande importanza, come testimoniano i resti di antichi templi, teatri, monumenti e statue, venuti alla luce dopo gli scavi effettuati nella zona dove la citt\u00e0 originariamente sorgeva. \nStoria.\nLe frequentazioni del sito di Olimpia risalgono alla parte finale del neolitico ossia tra il 4300 e il 3100 a.C. nella zona nord dello stadio. Sono stati inoltre scoperti insediamenti di epoche successive in altre parti del sito di Olimpia come ad esempio sotto l'edificio del nuovo museo. Destano poi interesse i legami con la cultura di Cetina grazie a dei reperti che la ricollegano alle zone della Dalmazia, ma non sono esclusi legami con le altre localit\u00e0 della medesima cultura (sud Italia, Sicilia e Malta).\nOlimpia era incastonata in una valle situata lungo il corso del fiume Alfeo, nell'Elide (Peloponneso nord-occidentale), presso la localit\u00e0 di Pisa. La citt\u00e0 possedeva molti edifici, alcuni dei quali venivano usati come dimora dagli atleti che partecipavano ai giochi, detti appunto \"olimpici\", che si svolgevano ogni quattro anni in onore di Zeus.\nIn questo luogo venne compilato per la prima volta nel 776 a.C. un elenco di vincitori: \u00e8 possibile da ci\u00f2 desumere che si trattasse dell'esito delle prime Olimpiadi storicamente accertate.\nOlimpia comprendeva un recinto sacro, l'\"Altis\", della lunghezza di 200\u00a0m e della larghezza di 177\u00a0m, situato in posizione sopraelevata rispetto alle altre costruzioni e al cui interno sorgevano i pi\u00f9 importanti monumenti di culto e gli edifici adibiti all'amministrazione dei giochi.\nSul lato sinistro dell'\"Altis\", ovvero verso la parte orientale, erano situati lo \"stadio\" e l'ippodromo, mentre sul lato destro, cio\u00e8 verso occidente, vi erano la palestra e il ginnasio al cui interno gli atleti che volevano partecipare ai giochi dovevano allenarsi almeno un mese prima dell'inizio delle gare.\nIl pi\u00f9 famoso tempio di Olimpia era quello eretto in onore di Zeus: internamente vi si trovava la gigantesca statua del dio realizzata in oro e avorio da Fidia nel 430 a.C. e inserita fra le sette meraviglie del mondo, oltre alle statue di bronzo raffiguranti Anfitrite, Poseidone ed Estia, donate da Micito ed eseguite da Glauco di Argo.\nL'\"Heraion\" era invece il tempio dedicato alla dea greca Era (Giunone per la mitologia romana, la regina degli d\u00e8i), uno dei pi\u00f9 antichi edifici dorici di cui oggi si possono ancora ammirare i resti e al cui interno venivano custodite le corone di alloro riservate ai vincitori dei giochi.\nUna delle vie principali di Olimpia era fiancheggiata da dodici \"thesauroi\", i templi votivi al cui interno venivano custoditi i tesori delle citt\u00e0 che partecipavano ai giochi; vi era inoltre un edificio circolare, il \"Philippeion\", fatto erigere dopo il 338 a.C. da Filippo II re di Macedonia.\nLa riscoperta di Olimpia.\nFu nel 1776 l'archeologo inglese Richard Chandler, con la sua spedizione \"Society of dilettanti\", colui che per primo port\u00f2 alla luce le rovine dell'antica Olimpia.I primi scavi effettuati nella citt\u00e0 di Olimpia vennero eseguiti da un gruppo di archeologi francesi nel 1829, seguiti poi da un gruppo di tedeschi tra il 1875 ed il 1881, i quali evidenziarono l'esistenza delle piante di molti edifici. Durante gli scavi successivi vennero poi riportate alla luce - oltre alla famosa statua di Ermes col piccolo Dioniso, opera dello scultore Prassitele - diverse altre statue, altari, oggetti votivi in bronzo e in marmo.\nIl geografo ellenistico Eratostene, che fu in grado di calcolare la circonferenza del nostro pianeta, cre\u00f2 il \"sistema delle Olimpiadi\" come sistema di cronologia fissa per i greci. Le Olimpiadi erano una festa sportivo-religiosa dove vedeva uniti tutti i greci e faceva cessare tutte le guerre in Grecia durante il suo svolgimento. Eratostene fissa la prima data delle Olimpiadi nel 776 a.C.\nAncora oggi l'inizio delle Olimpiadi moderne si svolge simbolicamente a Olimpia, con la cerimonia di accensione del fuoco sacro da parte di alcune \"sacerdotesse\". Il fuoco viene trasmesso con fiaccole, che saranno portate da atleti in staffetta fino alla sede scelta per lo svolgimento dei giochi. Durante i Giochi della XXVIII Olimpiade, l'antico stadio fu usato per le gare di getto del peso.\nLa fiamma olimpica.\nLa fiamma olimpica simboleggia l'illuminazione di un camino quando si aprono i giochi. Di fronte alle rovine del tempio di Era, le attrici recitano il ruolo di sacerdotesse accendendo la fiamma. La coreografia e i costumi degli extra sono ispirati all'antichit\u00e0.\nIl sistema di accensione corrisponde a un processo gi\u00e0 noto agli antichi: l'uso del sole e un contenitore concavo, uno specchio cilindrico-parabolico. I raggi del sole, riflessi nel centro del contenitore, emanano un calore intenso che consente di ottenere una fiamma.\nLeggende.\nQuesto luogo \u00e8 legato a diversi miti, come ad esempio quello relativo ai due fiumi che la attraversano il Cladeo e l'Alfeo. Questo fiume in particolare \u00e8 legato al mito di Aretusa e forse per questa ragione Strabone afferma:"}
{"id": "39990", "revid": "125863650", "url": "https://it.wikipedia.org/wiki?curid=39990", "title": "J. G. Ballard", "text": "Autore sperimentale e fortemente provocatorio, tematicamente e stilisticamente ispirato dalla pittura surrealista, molti dei suoi romanzi e racconti sono ascrivibili alla cosiddetta \"New Wave\" della narrativa fantascientifica e viene situato generalmente nell'alveo della letteratura postmoderna. \nLa sua opera, oltrech\u00e9 per il suo carattere apertamente sperimentale, si caratterizza per le atmosfere cupe e quasi distopiche e per l'analisi cinica e cruda delle miserie e perversioni umane nella moderna era tecnologica, che lo ha portato successivamente al venir considerato un nume tutelare della corrente cyberpunk, mentre la sua spiccata propensione alla commistione dei pi\u00f9 disparati sottogeneri letterari lo hanno invece fatto distinguere quale un antesignano dello slipstream.\nBiografia.\nNato a Shanghai da genitori britannici ivi residenti per motivi di lavoro, durante la seconda guerra mondiale Ballard bambino fu internato assieme ai suoi famigliari nel campo di prigionia giapponese di Lunghua dal 1943 al 1945, sebbene nel romanzo L'impero del sole (\"Empire of the Sun\") i genitori risultino internati in quello di Soochow e genitori e figlio si ricongiungano solo alla fine del conflitto. Ballard lo rivel\u00f2 in una intervista al quotidiano britannico \"The Guardian\" nel 2006 e nella sua autobiografia \"I miracoli della vita\". Il regista Steven Spielberg nel 1987 ne trasse un film omonimo (sceneggiatura del drammaturgo inglese Tom Stoppard). \nNel 1946 Ballard si trasfer\u00ec in Gran Bretagna, iniziando gli studi di medicina al King's College dell'Universit\u00e0 di Cambridge (con l'intento di diventare psichiatra) ma, dopo due anni, folgorato dall'Ulisse di James Joyce, abbandon\u00f2, capendo che la professione medica non gli avrebbe lasciato tempo per scrivere. Dopo una serie di lavori occasionali - autore di testi pubblicitari, portiere a Covent Garden, ecc. - si spost\u00f2 in Canada con la Royal Air Force, e scopr\u00ec la fantascienza. \nCongedatosi dalla RAF e tornato in patria, Ballard lavor\u00f2 come giornalista scientifico e inizi\u00f2 a scrivere racconti: il primo pubblicato fu \"Prima Belladonna\", del 1956, che usc\u00ec a dicembre sulla rivista \"Science Fantasy\", seguito a pochi giorni di distanza da \"Escapement\" su \"New Worlds\". La sua prosa e i suoi temi ebbero un influsso notevole sulla fantascienza degli anni sessanta e settanta e sul movimento cyberpunk degli anni ottanta. Il suo articolo \"Come si arriva allo spazio interiore\" (\"Which Way to Inner Space\"), apparso sulla rivista \"New Worlds\" nel 1962, segn\u00f2 la nascita della New Wave britannica. Ballard spost\u00f2 l'attenzione sullo spazio interiore (\"inner space\"), luogo di incontro tra pulsioni della psiche umana e immagini e simboli veicolati dai mass media. In Italia l'articolo fu tradotto per la prima volta da Riccardo Valla nella sua fanzine \"Sevagram\" nel 1968, quindi incluso da Carlo Pagetti in un numero della rivista \"Nuovi Argomenti\" dedicato a Ballard, uscito nel 1970.\nIl suo primo romanzo fu \"Il vento dal nulla\" (\"The Wind From Nowhere\") del 1962, che apr\u00ec una tetralogia di genere catastrofico; anche se in seguito Ballard lo rinneg\u00f2, fu questo libro a dargli la possibilit\u00e0 di guadagnarsi da vivere come scrittore). Gli altri tre furono \"Il mondo sommerso\" (\"The Drowned World\"), \"Terra bruciata\" (\"The Burning World\") e \"Foresta di cristallo\" (\"The Crystal World\"), basati sui quattro elementi aristotelici aria, acqua, terra e fuoco, pi\u00f9 un quinto elemento, il tempo, che domina \"Foresta di cristallo\".\nNel 1970, dopo diverse peripezie legali (fece chiudere una piccola casa editrice di lestofanti che aveva stampato alcune copie del libro) pubblic\u00f2 \"La mostra delle atrocit\u00e0\" (\"The Atrocity Exhibition\"), il suo capolavoro. Sono quindici racconti, in cui il filo comune (oltre al protagonista) \u00e8 l'ossessione maniacale per la guerra del Vietnam, la psicopatologia, la pornografia, il potere dei media, le vittime di incidenti stradali e le icone del sogno americano, rigorosamente morte. Nel libro Ballard previde 11 anni prima l'elezione a presidente degli USA di Ronald Reagan.\nTre anni dopo usc\u00ec \"Crash\", in cui riprende (in dosi molto pi\u00f9 massicce rispetto al precedente) il tema della perversione per le vittime di incidenti stradali e la fusione di carne e auto. Nel 1996 David Cronenberg ne trasse un film omonimo. La fama al di fuori della fantascienza gli giunse col romanzo autobiografico \"L'impero del sole\". Da allora (prima met\u00e0 degli anni ottanta) Ballard si allontan\u00f2 sempre pi\u00f9 dalla fantascienza, ma continu\u00f2 a scrivere racconti fantascientifici o fantastici fino alla met\u00e0 degli anni novanta.\nL'ultimo romanzo di Ballard, \"Regno a venire\" (\"Kingdom Come\"), pubblicato in Gran Bretagna nel 2006, comprende pezzi di ironica critica sociale strutturati come gialli, i cui temi sono il consumismo, la societ\u00e0 tardo capitalistica, i rigurgiti reazionari e irrazionali delle societ\u00e0 occidentali, i mass media. Nell'autobiografia \"I miracoli della vita\" (\"Miracles of Life\"), pubblicata nel marzo del 2008, l'autore rivel\u00f2 di essere affetto da cancro alla prostata, che lo uccise nell'aprile del 2009.\nTemi e contenuti.\nBallard nutr\u00ec fin dagli inizi \u00ab[...] Il rifiuto dello spazio esterno, della mitologia creata dagli assunti dell'astronave e del viaggio spaziale\u00bb.\nSi pose quindi in modo differente dai suoi colleghi precedenti e dell'epoca, anche se i suoi primi racconti non si discostano di tanto dagli scritti usuali.\nNella sua storia di esordio la protagonista \"Jane Ciraclydes\" risulta in sintonia, per psicologia e modo di agire, con il tono presente nella narrativa poliziesca, decadente e romantica. Questa venatura disperata \u00e8 causata per\u00f2 pi\u00f9 dall'ambiente che circonda i personaggi che da essi stessi.\nSi notano in \"Escapement\" e \"Build Up\" le prime discrepanze tra la realt\u00e0 e l'uomo, che faranno parte anche di suoi racconti successivi.\nIn \"Manhole 69\" vengono mostrate molte sfaccettature possibili della psiche umana, tramite un accostamento tra una questione medica e i suoi risvolti psicoanalitici.\n\"The Waiting Grounds\", scritto nel 1959, \u00e8 il primo racconto di Ballard dove viene affrontato il tema spaziale: infatti, in questo periodo, Ballard amplia i suoi orizzonti fantascientifici e, di conseguenza, anche le tematiche che prende in esame.\nSpesso i personaggi di Ballard sono insoddisfatti, privati di qualcosa che non sanno se definire indispensabile o meno, se la sua assenza sia positiva o negativa, tendendo quasi all'alienazione del personaggio.\nInevitabile \u00e8 la disperazione, per lo sviluppo del suo discorso critico sulla situazione contemporanea dell'uomo, sul: \u00ablabirinto di fantasie, di propaganda massificata a sfondo politico [...] Di iconografie di beni di consumo che fluiscono intorno a noi\u00bb.\nIn seguito al 1961 continua l'analisi del rapporto tra realt\u00e0 e uomo di Ballard, con i racconti del ciclo di Vermilion Sands.\nIn questi racconti il nucleo attivo \u00e8 sempre la donna, che viene presentata come un misto tra demone e angelo, e tendente di pi\u00f9 verso il demoniaco.\nQuesti finiscono inevitabilmente con il somigliarsi, poich\u00e9 \u00e8 il mondo esterno che riflette e condiziona le eroine che si muovono al suo interno.\nGrazie allo squilibrio mentale, la donna risulta come l'unica capace di sfuggire alla fenomenologia esterna, e per questo finisce con l'apparire pi\u00f9 alienata e sensibile dei personaggi maschili.\nLe psicologie in questi racconti sfiorano i casi clinici, e Ballard sembra abbandonarsi a una vena di psicopatologia e reminiscenze artistiche, tradendo un interesse per il simbolismo e il surrealismo.\nBallard affronta spesso il tema del rifiuto del presente e dell'incapacit\u00e0 di andare oltre il proprio passato: nel 1962 propone un articolo su \"New Worlds\" sullo \"spazio interno\", e contemporaneamente in esso rifiuta le tematiche solamente spaziali e avventurose a favore dell'analisi dell'essere umano e del mondo esterno nella fantascienza, e soprattutto dell'uomo da un punto di vista interno.\nEtichettare Ballard come scrittore di fantascienza nel senso classico \u00e8 dunque riduttivo. Come lui stesso afferma in pi\u00f9 scritti, la fantascienza \u00e8 per lui solamente un mezzo, il mezzo di conoscenza pi\u00f9 adatto e \"contemporaneo\" per descrivere la realt\u00e0 e le societ\u00e0 metropolitane e tecnicizzate in cui ci troviamo a vivere. Pertanto i fini di Ballard non sono quelli di scrivere avvincenti e avventurose narrazioni fantascientifiche, ma utilizzare un immaginario di quel tipo (in particolar modo quello da lui battezzato dello \"spazio interno\", profondamente rivisitato in maniera personale e quindi lontano dagli scenari tipici della fantascienza) per indagare a fondo la natura del nostro mondo.\nIn \"The Drowned World\" Ballard elabora gli impulsi di autodistruzione del protagonista, elemento presente anche in altri racconti, fino alle sue estreme conseguenze.\nGli anti-eroi di Ballard appaiono come pecore nere del genere umano, ma che partecipano attivamente alle pulsioni del loro mondo personale, che risulta essere il mondo reale deformato.\nInizia, con \"Il gigante annegato\" (\"The Terminal Beach\"), la seconda fase creativa di Ballard, dove i suoi racconti presentano uno stile sgretolato e ricomposto successivamente in ordine alternato, rifacendosi a esperienze dadaiste e surreali.\nViene accusato per questo, oltre che di essersi allontanato dal new Wave, di aver completamente abbandonato la fantascienza, anzi, di scrivere anti-fantascienza.\nBallard non ritiene fondamentali le connotazioni scientifiche o tecniche, e tenta di costruire un qualcosa di nuovo partendo dall'essere umano, dalle sue reazioni e dall'ambiente che lo circonda. Richiesto del perch\u00e9 vivesse in un anonimo sobborgo di Londra, dichiar\u00f2: \"Cerco ispirazione nella vita di tutti i giorni, fatta di autostrade, supermercati, stazioni ferroviarie... alcuni mi definiscono uno scrittore di fantascienza, ma reputo i miei romanzi pi\u00f9 realisti dei cosiddetti classici di Kingsley Amis o di Evelyn Waugh, che raccontano un mondo elitario assolutamente sconosciuto all'uomo medio\".\nIn \"Crash\" abbandona il surrealismo e presenta un caso patologico di feticismo, prendendo in esame il mito dell'automobile e il sesso.\nBallard non ha mai tentato di fondare una sua scuola letteraria, sebbene spesso nei suoi racconti vi siano aspetti per certi versi didattici.\nOpere.\nTetralogia degli Elementi.\nDittico de L'impero del sole\nAltri\nTetralogia di Cocaine Nights"}
{"id": "39992", "revid": "1904508", "url": "https://it.wikipedia.org/wiki?curid=39992", "title": "Charles Garnier", "text": "Biografia.\nVince nel 1848 il Prix de Rome dell'Accademia francese delle scienze che gli permette di soggiornare a Roma. Nel 1852 si reca ad Atene. Questi anni avranno una forte influenza sulla sua produzione architettonica. Tornato a Parigi nel 1854, lavora con Th\u00e9odore Ballu e con Eug\u00e8ne Viollet-le-Duc. Nel 1861 \u00e8 un architetto ancora sconosciuto quando vince il concorso per l'Op\u00e9ra national de Paris, realizzando l'Op\u00e9ra Garnier che rester\u00e0 la sua opera pi\u00f9 emblematica e alla quale dedicher\u00e0 14 anni della propria vita.\nNel 1874 diventa membro dell'Accademia delle Belle Arti. \u00c8 stato inoltre l'autore di una vasta produzione scientifica, pubblicando numerosi testi sull'archeologia greca. La sua opera diventata simbolo dello stile Napoleone III rivela un temperamento neobarocco con decorazione eclettica e sovraccarica.\nPrincipali opere.\nIn Italia, a Bordighera dove ha soggiornato a lungo, \u00e8 l'autore di:"}
{"id": "39993", "revid": "701660", "url": "https://it.wikipedia.org/wiki?curid=39993", "title": "Forza di Lorentz", "text": "In fisica, la forza di Lorentz, dal nome del fisico olandese Hendrik Lorentz, \u00e8 la forza che si esercita su un oggetto elettricamente carico per effetto di un campo elettromagnetico.\nSi tratta della forza subita da una carica che si muove in un campo magnetico e in un campo elettrico. Il contributo dovuto all'interazione con il campo elettrico \u00e8 direttamente proporzionale al valore della carica dell'oggetto e ha la stessa direzione del campo elettrico, mentre il contributo dovuto all'interazione con il campo magnetico \u00e8 proporzionale sia alla carica, sia alla velocit\u00e0 dell'oggetto ed \u00e8 ortogonale sia alla direzione del moto sia a quella del campo magnetico. Pertanto, se la velocit\u00e0 \u00e8 parallela al campo magnetico l'interazione con il campo magnetico \u00e8 nulla; in ogni caso, la forza con cui la particella carica in movimento interagisce con il campo magnetico non compie lavoro, ma ha effetto solamente sulla direzione del moto.\nAlcuni autori con il termine \"forza di Lorentz\" indicano la forza associata al solo campo magnetico, e la forza risultante di entrambi i contributi \u00e8 detta talvolta \"forma generale della forza di Lorentz\" o \"forza di Lorentz generalizzata\". \u00c8 alla base di molte tra le applicazioni tecnologiche che sfruttano l'interazione elettromagnetica, per esempio il ciclotrone e altri acceleratori di particelle, il magnetron, lo spettrometro di massa e il microscopio elettronico.\nDefinizione.\nSia data una carica elettrica puntiforme formula_1 in moto con velocit\u00e0 istantanea formula_2 in una regione caratterizzata dalla presenza di un campo elettrico formula_3 ed un campo di induzione magnetica formula_4. La forza di Lorentz \u00e8 la forza formula_5 che si esercita tra il campo elettromagnetico e la carica, ed \u00e8 proporzionale a formula_1 e al prodotto vettoriale tra formula_2 e formula_4 secondo la relazione:\nIn modo pi\u00f9 esplicito si pu\u00f2 scrivere:\ndove formula_11 \u00e8 la posizione della carica, formula_12 \u00e8 il tempo ed il punto denota la derivata temporale.\nUna carica positiva viene accelerata nella direzione di formula_3 e viene curvata nella direzione perpendicolare al piano formato da formula_2 e formula_4.\nAccelerazione di Lorentz.\nPer una distribuzione di carica in moto la forza di Lorentz \u00e8 data da:\ndove formula_17 \u00e8 la forza agente sull'elemento infinitesimo formula_18 della distribuzione di carica. Dividendo per il volume formula_19 dell'elemento infinitesimo si ha:\ndove formula_21 \u00e8 la \"forza volumetrica di Lorentz\" agente sull'elemento di volume infinitesimo caratterizzato dalla densit\u00e0 di carica formula_22. La densit\u00e0 di corrente che descrive il muoversi della carica \u00e8 data dal prodotto di densit\u00e0 di carica e velocit\u00e0.\nLa forza esercitata dal campo sull'intera distribuzione di carica \u00e8 data dall'integrale della forza volumetrica su tutto il volume:\nInvece l'accelerazione di Lorentz si ottiene dividendo la forza volumetrica per la densit\u00e0, infatti per la regola della catena:\nO in modo equivalente:\ndove formula_26 \u00e8 la densit\u00e0 di massa, formula_27 \u00e8 il vettore di Poynting, formula_28 \u00e8 il tensore elettromagnetico e formula_29 \u00e8 la sua divergenza.\nForza agente su una corrente.\nLa corrente elettrica \u00e8 costituita da un moto ordinato di cariche elettriche, e se un conduttore attraversato da una corrente viene immerso in un campo magnetico allora la forza di Lorentz agisce sul conduttore stesso. Si consideri un conduttore di dimensioni qualunque immerso in un campo magnetico formula_4 e percorso da una corrente elettrica stazionaria formula_31. La forza complessiva agente sul conduttore \u00e8 data dalla somma vettoriale delle forze di Lorentz agenti sulle singole cariche (elettroni) in moto con velocit\u00e0 formula_32: \nConsiderando un tratto infinitesimo di filo formula_34:\nper calcolare la forza agente su un tratto di conduttore di lunghezza formula_34 \u00e8 necessario integrare la quantit\u00e0:\ne per un conduttore di forma qualsiasi si ha:\ncon formula_39. Nel caso in cui il conduttore sia filiforme non serve chiamare in causa la densit\u00e0 di corrente, e l'integrale si riduce a:\ndove formula_41 \u00e8 un tratto finito di circuito.\nAd esempio, se si considera un filo percorso da corrente elettrica formula_42 immerso in un campo magnetico uniforme in direzione qualunque, l'integrale su un tratto finito formula_43 si riduce a:\ndove formula_45 \u00e8 il versore ortogonale al piano individuato da formula_4 e formula_34 e formula_48 l'angolo formato da questi due vettori.\nDefinizione a partire dai potenziali del campo.\nIl quadripotenziale formula_49 che descrive il campo elettromagnetico \u00e8 costituito da una parte spaziale data dal potenziale vettore formula_50, relativo al campo magnetico, e una parte temporale data dal potenziale scalare formula_51 del campo elettrico:\nA partire dal quadripotenziale si possono definire i campi nel seguente modo:\nIn tale contesto, la forza di Lorentz assume la forma:\nche si semplifica assumendo la seguente forma:\nLavoro della forza di Lorentz.\nUna carica in moto in un campo elettromagnetico subisce sia una forza relativa al campo magnetico, sia una forza dovuta al campo elettrico. La forza totale \u00e8 in particolare la somma di un termine parallelo al campo elettrico formula_3 e di un termine, dipendente dalla velocit\u00e0 della particella, perpendicolare al campo magnetico formula_4 ed alla velocit\u00e0 formula_2 della particella. L'accelerazione della carica ha pertanto una componente nella direzione del moto, detta \"accelerazione tangente\", e una componente perpendicolare alla traiettoria, detta \"accelerazione normale\": la prima \u00e8 relativa al variare del modulo della velocit\u00e0, la seconda \u00e8 associata alla variazione della direzione. \nIl campo elettrico pu\u00f2 determinare sia un'accelerazione tangente, sia un'accelerazione normale, dipendentemente dall'angolo fra la velocit\u00e0 istantanea e il campo nel punto in cui si trova la particella. Il contributo del campo magnetico, invece, \u00e8 perpendicolare alla velocit\u00e0 poich\u00e9 frutto del prodotto vettoriale con essa, e pertanto \u00e8 perpendicolare alla direzione della carica. Da questo fatto segue che la forza esercitata dal campo magnetico non compie lavoro, essendo sempre perpendicolare allo spostamento. Questo si pu\u00f2 dimostrare considerando che il lavoro istantaneo, o potenza, \u00e8 dato dal prodotto scalare fra la forza agente e la velocit\u00e0 della particella:\nLa variazione istantanea di energia cinetica della particella \u00e8 interamente dovuta alla componente del campo elettrico formula_3 lungo la direzione del moto, mentre il campo magnetico formula_4 non ha effetto. Questa \u00e8 la ragione per cui negli acceleratori di particelle i campi elettrici sono utilizzati per aumentare l'energia cinetica delle particelle, mentre i campi magnetici hanno la finalit\u00e0 di mantenere il fascio entro la traiettoria desiderata.\nLegge di Faraday.\nA partire dalla legge di Faraday e dalle equazioni di Maxwell si pu\u00f2 ricavare l'espressione della forza di Lorentz. La legge di Faraday afferma che la forza elettromotrice indotta in un circuito chiuso da un campo magnetico \u00e8 pari all'opposto della variazione del flusso magnetico del campo attraverso la superficie formula_62 abbracciata dal circuito nell'unit\u00e0 di tempo:\ndove il flusso magnetico \u00e8 dato da:\ncon formula_65 elemento infinitesimo di formula_62, ortogonale a tale superficie.\nSi ponga che il circuito si muova con velocit\u00e0 costante formula_2, e sia formula_68 la curva che delimita la superficie formula_62. La forza elettromotrice \u00e8 in tal caso fornita dall'integrale:\ndove:\n\u00e8 il campo elettrico e formula_72 \u00e8 l'elemento infinitesimo della curva formula_68, che ha natura vettoriale. Si pu\u00f2 confrontare l'equazione di Maxwell:\nche pu\u00f2 essere scritta in forma integrale utilizzando il teorema del rotore:\nmentre l'energia cinetica ha la forma:\nLa Lagrangiana \u00e8 dunque:\novvero, nello spazio tridimensionale, utilizzando un sistema di coordinate cartesiane:\nDate le equazioni di Eulero-Lagrange:\nsi consideri l'equazione per formula_82. Calcolando le derivate parziali:\nUguagliando e semplificando si ha:\ne la procedura \u00e8 identica per le altre componenti. L'equazione di Lorentz assume pertanto la forma:\nSi nota che tale forza non \u00e8 conservativa poich\u00e9 l'energia potenziale dipende dalla velocit\u00e0 della carica, e dunque anche la forza dipende da essa.\nDerivando la Lagrangiana rispetto alla velocit\u00e0 formula_88 si ottiene il momento lineare coniugato alla posizione di una particella, nel caso questa sia immersa in un campo elettromagnetico:\novvero \u00e8 data dalla semplice somma tra formula_90, la quantit\u00e0 di moto relativistica, che \u00e8 la componente cinematica intrinseco al corpo e presente indipendentemente dalla presenza di un campo esterno, e una seconda componente data dal potenziale elettromagnetico.\nL'Hamiltoniana per una particella in un campo elettromagnetico \u00e8 poi definita come:\ndove la relazione:\nmostra l'equivalenza con il prodotto formula_93. Il vettore:\n\u00e8 il quadrimpulso, la cui componente temporale \u00e8 l'energia totale formula_95 della particella. In notazione quadrivettoriale ha la forma:\ndove formula_97 \u00e8 la quadrivelocit\u00e0, formula_98 la posizione, formula_99 lo spostamento, e:\nla Lagrangiana. Se si pone:\nsi ottiene l'Hamiltoniana in una forma manifestamente covariante. Inoltre, l'equazione di Hamilton-Jacobi si ottiene sostituendo:\ndove formula_103 \u00e8 il gradiente e formula_104 \u00e8 l'azione:\nDescrizione relativistica.\nDal momento che il campo magnetico ed il campo elettrico sono dipendenti dalla velocit\u00e0 relativa tra il sistema di riferimento in cui vengono descritti e quello in cui vengono misurati, per ottenere l'espressione relativistica della forza di Lorentz si considerano le espressioni formula_106 dei campi indipendenti dalle coordinate scelte in direzione temporale formula_107:\ndove formula_109 \u00e8 un bivettore nello spaziotempo che ha sei gradi di libert\u00e0, corrispondenti alle possibili rotazioni e boost. La quadrivelocit\u00e0 \u00e8 definita a partire dalla variazione di posizione formula_110, con formula_111, ed \u00e8 data da:\nLa forza di Lorentz \u00e8 pertanto fornita dalla relazione:\nForma covariante.\nUtilizzando la segnatura formula_114 nello spaziotempo di Minkowski l'equazione di Lorentz per una carica in moto pu\u00f2 essere scritta in forma covariante, ovvero invariante rispetto ad una trasformazione di Lorentz, nel seguente modo:\ndove formula_116 \u00e8 il tempo proprio della particella. Il tensore formula_117 \u00e8 il tensore elettromagnetico contravariante:\nL'equazione pu\u00f2 pertanto anche essere scritta come:\nNotazione vettoriale.\nLa componente formula_120 della forza \u00e8:\nEsplicitando le componenti del tensore elettromagnetico covariante formula_122:\ne considerando le componenti della quadrivelocit\u00e0:\ncon formula_125 il fattore di Lorentz, si ottiene:\nI calcoli per le altre componenti sono analoghi, e raggruppando le tre equazioni spaziali si ha:\nmentre per la componente temporale:\nQueste relazioni sono le equazioni del moto per una carica in un campo elettromagnetico.\nMoto di una carica in un campo elettromagnetico.\nIn numerosi casi di interesse pratico il moto di una carica in un campo magnetico pu\u00f2 essere trattato come la sovrapposizione di un moto circolare attorno ad un asse detto \"centro di guida\", ed un moto di traslazione, pi\u00f9 lento.\nCampo magnetico uniforme e costante.\nLa forza di Lorentz determina le leggi del moto di una carica elettrica formula_1 che attraversa un campo elettromagnetico. Si consideri il caso di un campo magnetico uniforme formula_4 ed una carica che si muove con velocit\u00e0 istantanea formula_2 perpendicolare ad esso. Con un'opportuna scelta del riferimento, siano formula_132 la velocit\u00e0 iniziale e formula_133 il campo magnetico, supposto costante. \nLa carica immersa in un campo magnetico uniforme subisce una forza deflettente che ne incurva la traiettoria, e assume un moto circolare uniforme con la velocit\u00e0 iniziale, e un raggio di curvatura e un periodo costanti.\nPoich\u00e9 l'accelerazione \u00e8 perpendicolare a formula_4, la velocit\u00e0 \u00e8 sempre contenuta nel piano x-y. In particolare, in ogni incongruenza la forza di Lorentz \u00e8 espressa da:\nCi\u00f2 significa che il moto della carica \u00e8 descritto da un sistema di due equazioni:\novvero:\nSi tratta di un sistema di due equazioni differenziali nelle incognite formula_138:\nSe si pone formula_140, si osserva che \u00e8 il moto \u00e8 circolare uniforme, con velocit\u00e0 angolare costante formula_141. Le componenti della velocit\u00e0 lineare sono:\ne la traiettoria della carica \u00e8 una circonferenza di raggio formula_143 percorsa con periodo:\nInfatti, per il secondo principio della dinamica la forza di Lorentz produce un'accelerazione, che ha lo stesso verso e direzione. Essendo la forza sempre perpendicolare al campo formula_4 ed alla velocit\u00e0 formula_2, l'accelerazione \u00e8 centripeta e si pu\u00f2 scrivere che formula_147.\nIl periodo si ricava dalla definizione di velocit\u00e0 come rapporto di tempo e spazio percorso, attraverso la formula formula_148\nTenuto conto che il campo magnetico \u00e8 uniforme per ipotesi, vale la conservazione della carica (principio di Franklin) e della massa, e che la forza di Lorentz lascia inalterata la velocit\u00e0, il raggio di curvatura e il periodo del moto sono costanti e la carica si muove su un piano descrivendo un cerchio. Il periodo non dipende quindi dalla velocit\u00e0 (che si semplifica nel calcolo). \nL'ultima relazione lega periodo, raggio di curvatura e velocit\u00e0 che in un moto uniforme \u00e8 costante. Una velocit\u00e0 costante \u00e8 ottenibile anche con un raggio di curvatura e un periodo che variano di pari passo: se massa e/o carica sono variabili, la carica descrive un'elica e si muove lungo un vortice o cono in cui il raggio di curvatura si restringe fino a collassare nel vertice ed il periodo a ridursi ad un istante. In questo movimento elicoidale della carica diviene ben visibile l'effetto dell'accelerazione centripeta esercitata dalla forza di Lorentz.\nLa variazione di massa avviene quando si muove a velocit\u00e0 che sono dell'ordine di grandezza della velocit\u00e0 della luce."}
{"id": "39994", "revid": "1437331", "url": "https://it.wikipedia.org/wiki?curid=39994", "title": "Dottrina cristiana", "text": "La dottrina cristiana deriva dal termine latino \"docere\" (\"insegnare\"). Nella tradizione cristiana questo termine \u00e8 usato in senso lato per descrivere l'intero corpo dell'insegnamento cristiano o, in senso pi\u00f9 stretto, per descrivere ci\u00f2 che i cristiani credono su particolari aspetti della loro fede, ad esempio la dottrina di Dio, della natura e destino della creatura umana, Cristo, la salvezza, lo Spirito Santo, la Chiesa e simili. La dottrina pu\u00f2 essere considerata come costitutiva, autoritativa, normativa e/o descrittiva. Una data dottrina pu\u00f2 essere giudicata vera o falsa, sufficiente o insufficiente, essenziale o non essenziale.\nRapporto con la fede.\nLa dottrina cristiana non \u00e8 l'oggetto della fede cristiana. I cristiani non credono in questa o quella dottrina, o in un sistema dottrinale, ma nel Dio che si \u00e8 rivelato nelle Sacre Scritture.\nCiononostante, le dottrine ed i sistemi dottrinali sono il risultato del loro tentativo di riflettere razionalmente e in modo coerente \"sul\" Dio in cui credono e cos\u00ec spiegare e difendere la loro fede e modo di vivere.\nTutti i cristiani sono d'accordo sul fatto che l'affermazione originale della dottrina cristiana si trova nella Bibbia. La storia della chiesa \u00e8 (fra le altre cose) la storia della \"interpretazione\" dottrinale della Scrittura da parte di predicatori, insegnanti ed eruditi cristiani che parlano per s\u00e9 stessi; e da esponenti ecclesiastici, concili ed assemblee che parlano per l'intero corpo cristiano. Sin dall'inizio i cristiani e le tradizioni cristiane hanno differito nella loro comprensione del rapporto esistente fra insegnamento biblico, le interpretazioni dottrinali di pensatori individuali, e le formulazioni dottrinali ufficiali (dogmi) della Chiesa.\nLa maggior parte dei cristiani \u00e8 d'accordo sul fatto che la dottrina cristiana segua l'insegnamento della chiesa antica sulla Trinit\u00e0 e la Persona e l'opera di Cristo. Vedi Cristologia. La maggior parte dei cristiani possono confessare insieme il sommario della dottrina cristiana che si trova nel credo apostolico.\nBibbia e tradizione.\nSebbene la questione non sia sorta solo al tempo della Riforma protestante, \u00e8 in quel periodo che la chiesa in Occidente si divide sulla questione se la fonte e la norma della vera e corretta dottrina sia l'insegnamento biblico \"e\" l'insegnamento passato e presente della chiesa (la posizione cattolica-romana) oppure \"solo\" la Scrittura (la posizione dei Riformatori, i quali non negano la necessit\u00e0 delle formulazioni ecclesiastiche della dottrina ma insistevano sul fatto che l'autorit\u00e0 di tali formulazioni pu\u00f2 essere solo dipendente e non uguale a quella della Scrittura).\nQuesta \u00e8 ancora una questione irrisolta, ma il conflitto fra l'accento che il Cattolicesimo pone sulla tradizione e l'accento che il Protestantesimo pone sulla Scrittura non \u00e8 pi\u00f9 tanto grande quanto lo era un tempo. Il Cattolicesimo romano contemporaneo \u00e8 pi\u00f9 aperto nel riconoscere l'autorit\u00e0 superiore della Scrittura. I protestanti hanno riconosciuto che la Scrittura stessa \u00e8 il risultato dello sviluppo di tradizioni nell'antico Israele e nella chiesa antica e, a sua volta, parte della tradizione in sviluppo della chiesa.\nAltre autorit\u00e0.\nNella storia delle tradizioni cattoliche e protestanti, vi \u00e8 stato un dibattito continuo sulla misura in cui l'interpretazione della Scrittura e la formulazione della dottrina debba essere plasmata dalla ragione, dall'intuizione, dalla coscienza, dalle scienze sociali e naturali, oppure dall'esperienza personale, politica, economica e culturale. Le divergenze su come la dottrina cristiana possa essere sia fedele alla Scrittura che rilevante all'esperienza della sapienza \"secolare\" di uomini e donne in tempi, luoghi e situazioni diversi, \u00e8 stata una delle maggiori cause della mancanza di consenso dottrinale fra i cristiani.\nL'individuo e la Chiesa.\nPer il Cattolicesimo e alcune forme confessionali di Protestantesimo l'interpretazione delle Sacre Scritture \u00e8 affidata al magistero della Chiesa: l'individuo, pur partecipando alla comprensione della verit\u00e0 rivelata, ne accoglie quindi gli insegnamenti. Catechismo della Chiesa Cattolica,\nAlcuni protestanti sostengono che ciascun cristiano abbia il diritto di decidere per s\u00e9 stesso quale sia la dottrina corretta, o facendo appello all'autorit\u00e0 esclusiva delle Sacre Scritture o facendo appello ad interpretazioni rilevanti delle Sacre Scritture razionali, esperienziali, morali, scientifiche o politico-economiche, come pure dalla valutazione critica della tradizione ecclesiastica. Sia nella forma conservatrice che liberale, questa posizione rende decisiva la preferenza individuale e l'opinione piuttosto che le Sacre Scritture o la Chiesa come autorit\u00e0 finale.\nMolti cristiani oggi cercano di assumere una posizione intermedia fra l'assolutismo ecclesiastico e quello individuale. Si parla cos\u00ec, in diversi modi, dell'autorit\u00e0 relativa dei dogmi e dei canoni confessionali, e della relativa libert\u00e0 dell'interpretazione individuale. In quest'ottica, i dogmi e le formule confessionali della chiesa sono considerate discutibili e aperti allo sviluppo ulteriore alla luce dell'autorit\u00e0 normativa delle Sacre Scritture e delle necessit\u00e0, problemi, e riflessioni della chiesa e della societ\u00e0 in situazioni sempre nuove. Al tempo stesso, le interpretazioni individuali della verit\u00e0 dottrinale devono essere valutate criticamente alla luce sia dell'insegnamento biblico che della tradizione della chiesa, ma, a sua volta possono contribuire alla riforma dell'interpretazione biblica tradizionale e della dottrina ecclesiastica. Sebbene questa posizione non risolva la questione dell'autorit\u00e0, essa lascia spazio all'autorit\u00e0 delle Sacre Scritture, del consenso cristiano e della libert\u00e0 individuale.\nNonostante le differenze fra i cristiani e le loro diverse tradizioni, esiste pi\u00f9 accordo di quanto sembri all'apparenza. Tutti i cristiani riconoscono che la Bibbia \u00e8 la fonte e norma primaria della dottrina cristiana e ne riconoscono una composizione pi\u00f9 o meno uniforme (con differenze marginali)."}
{"id": "39997", "revid": "1349548", "url": "https://it.wikipedia.org/wiki?curid=39997", "title": "Quark up", "text": "Il quark up o quark su (solitamente abbreviato in \"quark u\") \u00e8 un quark di prima generazione con una carica elettrica positiva di + e.\n\u00c8 il quark pi\u00f9 leggero di tutti: la sua massa non \u00e8 stata determinata con precisione, ma \u00e8 probabilmente compresa tra 1,5 e 3,3 MeV/c2. Il suo numero barionico \u00e8 +, come per tutti i quark. Il quark up \u00e8 rappresentato dal simbolo u.\nCome tutti i fermioni (di cui i quark sono un sottoinsieme), il quark up possiede uno spin semi-intero ovvero di ; di conseguenza rispetta il principio di esclusione di Pauli e segue la statistica di Fermi-Dirac. Il quark up, come tutti i quark, interagisce tramite la forza nucleare forte, ed \u00e8 inoltre dotato di un ulteriore numero quantico, la carica di colore (vedasi cromodinamica quantistica).\nIn accordo al modello standard della fisica delle particelle, il quark up ed il quark down sono i costituenti fondamentali dei nucleoni: i protoni contengono due quark up e un quark down, mentre i neutroni contengono un quark up e due quark down. \u00c8 da notare che la maggior parte della massa nei nucleoni proviene dall'energia del campo gluonico che tiene insieme i quark, e non dalle masse dei quark stessi.\nLa sua antiparticella (\"antiquark up\", simbolo \u016b) ha carica elettrica e numero barionico uguali e opposti, rispettivamente - e -.\nStoria.\nNel 1964, Murray Gell-Mann e George Zweig ipotizzarono indipendentemente l'esistenza dei quark, in particolare dei primi tre (quark up, down e strange), e la prima prova della loro esistenza fu ottenuta con un esperimento di diffusione profondamente anelastica compiuto allo SLAC dell'Universit\u00e0 di Stanford nel 1967.\nAdroni contenenti quark up.\nTra gli adroni che contengono quark up vi sono:"}
{"id": "40002", "revid": "466539", "url": "https://it.wikipedia.org/wiki?curid=40002", "title": "Blu di Russia", "text": "Il gatto blu di Russia (detto anche Russian blue in inglese o blu russo in italiano) \u00e8 un felino dalle origini sconosciute e dal pelo blu con sfumature grigie.\nCirca la sua provenienza si sa di certo soltanto che da tempi immemori era presente nel nord-ovest della Russia, particolarmente nella citt\u00e0 portuale di Arcangelo. Una curiosa caratteristica del blu di Russia \u00e8 l'espressione della bocca, che si dice richiami in un qualche modo il sorriso della \"Gioconda\", effetto ancora pi\u00f9 evidente nel gatto allevato negli Stati Uniti piuttosto che in quello di allevamento inglese.\nStoria.\nNon si hanno notizie certe sull'origine di questi gatti. L\u2019unica certezza \u00e8 che era allevato in Inghilterra e che comparve nel 1900 in America. Il Blu di Russia \u00e8 descritto per la prima volta da tale Frances Simpson in una pubblicazione del 1903. L\u2019autrice racconta che uno di questi gatti giunse in Inghilterra nel 1860 a bordo di una nave mercantile inglese. Alcuni marinai durante lo scalo nel porto russo di Arcangelo (sul Mar Bianco) imbarcarono sulle loro navi questo tipo di gatto e li vendettero a buon prezzo agli inglesi, favorendo cos\u00ec la loro diffusione in tutta la Gran Bretagna.\nIn Inghilterra il blu di Russia ebbe una grande fortuna tra tutti i gattofili che peraltro lo ribattezzarono con i nomi pi\u00f9 vari come: gatto blu di Malta, gatto spagnolo, ma anche Arkhangelsk, dal luogo dove erano stati scoperti. \nSi dice anche che la razza blu di Russia discendesse dai gatti tenuti dagli zar, nella loro corte di San Pietroburgo: sembra che gi\u00e0 Pietro il Grande ne possedesse diversi esemplari, cos\u00ec come in seguito la regina Vittoria del Regno Unito. Anche lo zar Nicola II ne possedeva diversi esemplari che lasciava gironzolare per le camere di corte.\nQuesto gatto \u00e8 stato apprezzato per la tessitura e la colorazione del suo mantello, ma il riconoscimento ufficiale della razza non \u00e8 stato semplice perch\u00e9 alle esposizioni feline era giudicato insieme ad altre razze sue simili, molto pi\u00f9 famosi e all'epoca pi\u00f9 appezzate come l'inglese British Shorthair blu e il certosino francese. Il blu di Russia si distingue dal britannico a pelo corto per essere pi\u00f9 affusolato e sottile e dal certosino per il colore degli occhi (il certosino ha gli occhi giallo arancio mentre il blu di Russia li ha verdi).\nCon lo scoppio della prima guerra mondiale la razza del blu di Russia rischi\u00f2 di estinguersi e gli allevatori inglesi allo scopo di salvare la razza lo incrociarono con i siamesi bluepoint, ma ottennero dei mici diversi da quelli originali con esemplari molto pi\u00f9 esili, pur tuttavia conservando il colore della loro pelliccia molto simile a quella della lontra (come l'havana brown). Cercarono poi di ottenere una razza pi\u00f9 robusta che non si allontanasse troppo dall'originale (come il nebelung). Gli allevatori statunitensi hanno invece privilegiato incroci che permettessero di ottenere gatti dalle forme pi\u00f9 eleganti, ma lontani dalla razza originale per via della testa pi\u00f9 cuneiforme e orecchie grandi con attaccatura bassa: in ogni caso il manto di questi incroci \u00e8 molto pi\u00f9 apprezzato.\nPer le sue caratteristiche simili a quelle della lontra la pelliccia del blu di Russia in passato \u00e8 stata spesso usata per confezionare capi di abbigliamento come colbacchi, manicotti e colli per cappotti.\nCarattere.\nIl blu di Russia \u00e8 un gatto che miagola poco e il suo tono \u00e8 dolce e sommesso. \u00c8 un gatto molto gentile, discreto e non invadente. Sopporta abbastanza bene il freddo e ama stare all'aperto; in inverno preferisce sistemarsi vicino al termosifone. Non ha problemi a rimanere in casa da solo anche per l'intera giornata in attesa del rientro del suo padrone. Se abituato, pu\u00f2 adattarsi molto bene a viaggiare con qualsiasi mezzo.\nSa essere molto tranquillo, dolce e affettuoso sia con i padroni sia con i suoi simili. Di solito si adatta senza difficolt\u00e0 alla coabitazione con altri animali domestici. Ama di un amore unico, tanto che \u00e8 lui che si sceglie, tra tutti i componenti della famiglia, il suo punto di riferimento. \u00c8 infatti molto presente e spesso segue il padrone come un'ombra, nonostante non sia mai insistente. Sembra che riesca a captare gli umori e se non \u00e8 il momento si mette in disparte in attesa di tempi migliori.\nIl suo padrone ideale non ha et\u00e0, ma deve essere una persona serena e tranquilla e, soprattutto, usare toni morbidi di voce.\nCrescita e maturit\u00e0.\nI blu di Russia hanno un'aspettativa di vita media di circa 15-20 anni, ma alcuni hanno vissuto anche fino a un massimo di 25 anni e in generale non hanno problemi di salute, in quanto tendono ad avere pochi o nessun problema genetico e non sono inclini alle malattie. Il blu di Russia \u00e8 un gatto di moderate dimensioni con un peso medio che varia dai 3.5 kg ai 7 kg quando \u00e8 completamente cresciuto e i maschi sono in genere pi\u00f9 grandi delle femmine. Il loro periodo di gestazione \u00e8 di circa 64 giorni."}
{"id": "40008", "revid": "1305772", "url": "https://it.wikipedia.org/wiki?curid=40008", "title": "Felino", "text": ""}
{"id": "40014", "revid": "287204", "url": "https://it.wikipedia.org/wiki?curid=40014", "title": "Fidia", "text": "Fu l'artista che meglio riusc\u00ec ad interpretare gli ideali dell'Atene periclea, i quali raggiunsero e informarono di s\u00e9 il mondo greco di epoca classica anche grazie e sulla scorta delle forme fidiache: il cantiere del Partenone, per il quale Fidia lavor\u00f2 come sovrintendente, fu un grande laboratorio nel quale si form\u00f2 la scuola degli scultori ateniesi attivi nella seconda met\u00e0 del V secolo a.C. e tra i quali occorre almeno ricordare Agoracrito, Alcamene e Kolotes.\nL'importanza di Fidia nella storia dell'arte greca, mai messa in discussione, ha tuttavia oscurato la realt\u00e0 di ci\u00f2 che realmente si conosce di questo: molte delle date cruciali relative alla sua attivit\u00e0 restano controverse, le numerose fonti letterarie ne restituiscono un'immagine quasi leggendaria e le conoscenze che si hanno sulla sua opera si basano prevalentemente sulle copie rinvenute di alcune sculture, sulla descrizione di scrittori antichi e sui rinvii iconografici alle sue opere desumibili da ceramiche, rilievi, monete e gemme. Nessuna delle fonti letterarie giunte sino a noi, a partire da Gaio Plinio Secondo che segue le proprie fonti di epoca ellenistica, restituisce qualcosa in pi\u00f9 rispetto ad una generica retorica relativa alla dignitosa grandezza del suo stile.\nBiografia e opere.\nFidia, figlio di Carmide, nacque ad Atene dove fu secondo alcune fonti allievo di Egia di Atene; la tradizione secondo la quale sarebbe stato allievo di Agelada \u00e8 meno accreditata. Plinio pone il suo periodo di massima fioritura nella LXXXIII Olimpiade (448-445 a.C.) e lo dice formatosi inizialmente come pittore. Tra le opere giovanili vengono solitamente menzionate l'acrolito di Atena Ar\u00e8ia per il tempio di Platea e, ancora precedente, l'Atena crisoelefantina per Pellene in Acaia.\nScultore dell'acropoli di Atene.\nOpera di un gi\u00e0 famoso bronzista dovette essere la colossale statua bronzea di \"Athena Promachos\" eretta sull'Acropoli di Atene, alla quale Fidia lavor\u00f2 tra il 460 a.C. e il 450 a.C. Seguirono i lavori per il donario degli Ateniesi a Delfi, di cui riferisce Pausania, variamente datato in base alle vicende politiche di Cimone e generalmente connesso al rientro di quest'ultimo ad Atene dopo il periodo trascorso in esilio; rappresentava il generale Milziade, vincitore della battaglia di Maratona e padre di Cimone, insieme ad Atena, Apollo e agli eroi eponimi. Al 450 a.C. circa viene datata l'Athena Lemnia, commissionata dai colonizzatori ateniesi dell'isola di Lemno. L'opera fu identificata dal Furtw\u00e4ngler nei due torsi di Dresda e nella testa di Bologna (Museo civico archeologico, copia marmorea di et\u00e0 augustea, G1060), in base alle descrizioni presenti in Pausania e Luciano di Samosata e seguendo riproduzioni in opere d'arte minore. Allo stesso periodo si data anche l'Apollo bronzeo detto \"Parnopios\", che Pausania ricorda dedicato sull'acropoli e che viene identificato con un tipo di cui si conoscono numerose copie detto \"Apollo Kassel\", dal luogo di conservazione dalla copia principale.\nIn seguito Fidia lavor\u00f2 come sovrintendente ai lavori per il nuovo tempio dedicato ad Atena, il Partenone; collabor\u00f2 con gli architetti Ictino e Callicrate e segu\u00ec i lavori per la decorazione scultorea del tempio fino al 438 a.C. circa, quando si data la sua partenza per Olimpia e la consacrazione della colossale statua di culto crisoelefantina detta \"Athena Parth\u00e8nos\", realizzata da Fidia per la cella del tempio. Realizz\u00f2 i modelli per le sculture dei due frontoni, per le 92 metope del fregio esterno e per il fregio interno (processione delle \"Panatenee\"), che decorava il muro della cella. Tali grandi lavori eseguiti con molti discepoli e allievi sono oggi quasi interamente conservati al British Museum (\"Collezione Elgin\"); molte figure rappresentate sono realizzate con la peculiare tecnica del panneggio bagnato ideato dallo stesso Fidia. Bench\u00e9 sia da escludere probabilmente una diretta partecipazione di Fidia all'opera scultorea, l'impronta di un unico ideatore dell'intero programma decorativo con i suoi complessi contenuti simbolici e cosmologici appare indiscussa.\nSecondo la testimonianza di Plinio (XXXIV, 53), in un periodo che pu\u00f2 essere compreso all'incirca tra l\"Athena Parth\u00e8nos\" e lo \"Zeus di Olimpia\", Fidia partecip\u00f2 a una competizione indetta per la realizzazione di una serie di amazzoni, da dedicare nel santuario di Efeso, insieme a Policleto, Kresilas e Phradmon; l'attribuzione a Fidia del tipo dell\"Amazzone Mattei\" non \u00e8 da considerarsi conclusiva ed esistono ancora dubbi sull'esistenza storica del concorso di cui narra Plinio.\nA Olimpia.\nIntorno al 438 a.C. si data l'incarico da parte del santuario di Olimpia per la realizzazione di una nuova e colossale statua crisoelefantina di Zeus Olimpio, da situare all'interno del tempio di Zeus; realizzata tra il 435 e il 425 a.C. venne annoverata tra le sette meraviglie del mondo; la statua \u00e8 andata perduta, ma resta una delle opere greche maggiormente menzionate nella letteratura antica; Pausania, nella sua \"Periegesi della Grecia\", ne offre una dettagliata descrizione.\nRientro ad Atene.\nDiverse, e tra le principali Aristofane (\"La pace\"), suoi scoliasti, Plinio e Plutarco (\"Vita di Pericle\"), sono le fonti letterarie che lo dicono vittima delle lotte politiche ateniesi e del clima antipericleo teso a screditare l'intera cerchia degli amici dello statista. Nel 433 a.C. fu accusato di essersi impadronito di una parte dell'oro destinato alla statua di Atena, ma riusc\u00ec a scagionarsi facendo pesare il metallo prezioso impiegato per le vesti della dea e dimostrando di aver usato esattamente la quantit\u00e0 ricevuta. Successivamente, fu accusato di empiet\u00e0 per aver raffigurato s\u00e9 stesso sullo scudo della dea. Gettato in carcere, mor\u00ec un anno dopo per malattia o per veleno.\nStile.\nI temi stilistici ricorrenti nelle fonti letterarie antiche sono la preminenza di Fidia nella rappresentazione della natura divina, secondo le modalit\u00e0 della grandezza e della compostezza, la sua versatilit\u00e0, ossia la capacit\u00e0 di lavorare con differenti materiali applicati a differenti tecniche e infine quello della precisione e della capacit\u00e0 esecutiva.\nI suoi bassorilievi sono notevoli per rigore compositivo e senso ritmico, staccandosi dalla staticit\u00e0 dei grandi fregi orientali: nella processione delle Panatenaiche vengono inseriti dei contrappunti, come personaggi girati all'indietro, e la composizione si articola per linee curve, convergenti e divergenti. I personaggi sono ben distinti e scalati, dando l'impressione dell'affollamento di molti individui e non di un ammasso indifferenziato."}
{"id": "40015", "revid": "8", "url": "https://it.wikipedia.org/wiki?curid=40015", "title": "Phidia", "text": ""}
{"id": "40020", "revid": "1590", "url": "https://it.wikipedia.org/wiki?curid=40020", "title": "Saxofono", "text": ""}
{"id": "40029", "revid": "212348", "url": "https://it.wikipedia.org/wiki?curid=40029", "title": "Eclisse", "text": ""}
{"id": "40030", "revid": "1543377", "url": "https://it.wikipedia.org/wiki?curid=40030", "title": "Associazione delle Nazioni del Sud-est asiatico", "text": "LASEAN (IPA: \"\u02c8\u0251\u02d0si\u0251\u02d0n\"; in inglese: Association of South-East Asian Nations; in italiano: Associazione delle Nazioni del Sud-est asiatico), \u00e8 un'organizzazione politica, economica e culturale di nazioni situate nel Sud-est asiatico, a cui \u00e8 collegata l'omonima area di libero scambio, ovvero l'area di libero scambio dell'ASEAN, a sua volta collegata con singoli accordi all'Australia, Nuova Zelanda, Repubblica Popolare Cinese, Corea del Sud e Giappone, tale per cui ognuno di questi stati ha un accordo di libero scambio con l'ASEAN.\nL'ASEAN \u00e8 stata fondata nel 1967 con lo scopo principale di promuovere la cooperazione e l'assistenza reciproca fra gli stati membri per accelerare il progresso economico e aumentare la stabilit\u00e0 della regione. Inoltre, l'organizzazione coinvolge regolarmente altri paesi nella regione Asia-Pacifico e oltre. L'ASEAN mantiene una rete globale di alleanze e partner di dialogo ed \u00e8 considerata da alcuni come una potenza globale e un'organizzazione di spicco e influente. \u00c8 coinvolta in numerosi affari internazionali e ospita missioni diplomatiche in tutto il mondo. \u00c8 uno dei principali partner dell'Organizzazione per la Cooperazione di Shanghai, con il quale sviluppa un modello di cooperazione per la pace, la stabilit\u00e0, lo sviluppo e la sostenibilit\u00e0 dell'Asia. Serve anche come modello di riferimento internazionale nella ricerca di armonia e forza tra diversit\u00e0 e differenze, nonch\u00e9 una figura di spicco nell'economia globale, commercio, diplomazia e politica.\nMembri.\nGli attuali stati membri dell'ASEAN, in ordine di adesione, sono:\nLa Papua Nuova Guinea e il Timor Est sono state ammesse con lo status di osservatore.\nL'ASEAN conduce regolarmente incontri di dialogo con altre nazioni, in un'organizzazione conosciuta collettivamente con il nome di \"ASEAN dialogue partners\". I suoi membri sono Australia, Canada, Repubblica Popolare Cinese, Corea del Sud, Stati Uniti d'America, India, Giappone, Mongolia, Nuova Zelanda, Russia, e Unione europea. Uno degli obiettivi della strategia delineata dall'ASEAN nel 1994 \u00e8 quello di rafforzare i legami tra Asia e Europa, come risposta dell'Unione alla mutata situazione politica ed economica della regione.\nL'associazione include circa l'8% della popolazione mondiale (nel 2003) ed ha complessivamente un PIL di circa 3 trilioni di dollari USA. Questo PIL cresce con un tasso medio del 4% annuo. Le economie degli stati membri dell'ASEAN sono molto varie, anche se i loro principali prodotti sono dispositivi elettronici, petrolio e legno.\nGli Stati dell'ASEAN sono culturalmente molto vari e includono il terzo gruppo, per dimensioni, di persone che parlano l'Inglese, tra tutte le entit\u00e0 geopolitiche (dopo Stati Uniti e Regno Unito): conta circa 50 milioni di persone, per la maggior parte nelle Filippine. L'ASEAN inoltre comprende pi\u00f9 musulmani di qualsiasi altra entit\u00e0 geopolitica (circa un quarto di miliardo di persone), principalmente localizzati in Indonesia e Malesia. Le altre religioni principali delle popolazioni della regione comprendono buddismo (diversi paesi) e cattolicesimo (Filippine).\nL'ASEAN \u00e8 composta da governi con opinioni ampiamente differenti sui processi politici e di governo, comprese le pratiche in settori quali il suffragio e la rappresentanza politica. Le tipologie di governo vanno dalla democrazia alla repubblica popolare, dal punto di vista economico dal capitalismo al socialismo. Anche il livello di corruzione nei vari governi dell'ASEAN presenta grandi disparit\u00e0.\nStoria.\nFondazione.\nL'ASEAN \u00e8 stata preceduta da un'organizzazione formata nel 31 luglio 1961 dalle Filippine, la Federazione della Malesia e la Thailandia chiamata \"Associazione del Sud-est Asiatico\" (in inglese: \"Association of Southeast Asia\").\nL'ASEAN fu fondata l'8 agosto 1967, quando i ministri degli esteri di Indonesia, Malaysia, Filippine, Singapore e Thailandia si incontrarono al Dipartimento degli Affari Esteri thailandese, a Bangkok, e firmarono la \"dichiarazione dell'ASEAN\" (conosciuta anche come \"Dichiarazione di Bangkok\"). I cinque ministri degli esteri, considerati Padri Fondatori dell'organizzazione, erano: Adam Malik dall'Indonesia, Narciso R. Ramos dalle Filippine, Tun Abdul Razak dalla Malesia, S. Rajaratnam dal Singapore e Thanat Khoman dalla Thailandia. Come stabilito nella dichiarazione, gli obiettivi e le finalit\u00e0 dell'ASEAN sono di accelerare la crescita economica, il progresso sociale e lo sviluppo culturale nella regione, promuovere la pace regionale, la collaborazione e l'assistenza reciproca su questioni di interesse comune, fornire assistenza reciproca sotto forma di strutture di formazione e di ricerca, collaborare per un migliore utilizzo dell'agricoltura e dell'industria per migliorare gli standard di vita delle persone, promuovere gli studi del sud-est asiatico e mantenere una cooperazione stretta e vantaggiosa con le organizzazioni internazionali esistenti con scopi simili.\nLa creazione dell'organizzazione \u00e8 stata motivata da una paura comune verso il comunismo, e l'ASEAN raggiunse una maggiore stabilit\u00e0 dopo la fine della guerra del Vietnam, alla quale ha fatto seguito una spartizione finale dei territori. La crescita economica della regione durante gli anni '70 ha rafforzato l'ASEAN, consentendole di adottare una risposta unitaria all'invasione della Cambogia da parte del Vietnam nel 1979.\nLa fine della Guerra Fredda tra l'Occidente e l'Unione Sovietica alla fine degli anni '80 ha permesso ai paesi dell'ASEAN di esercitare una maggiore indipendenza politica nella regione, e negli anni '90 l'ASEAN \u00e8 emersa come voce principale nel commercio e nelle questioni di sicurezza regionali.\nTrattato di Amicizia e Cooperazione.\nL'ASEAN ha proposto la firma di un Trattato di Amicizia e Cooperazione con la maggior parte dei suoi stati vicini. Uno dei non-firmatari \u00e8 l'Australia. Il Primo ministro australiano John Howard ha dichiarato in passato che l'Australia \u00e8 disposta ad avviare un potente attacco preventivo nel caso dovesse trovarsi a salvaguardare la propria sicurezza, questa dichiarazione cre\u00f2 rumore da parte di diversi leader dell'ASEAN. Come risultato, prima del vertice del 2004 nel Laos, i leader dell'ASEAN hanno pi\u00f9 volte richiesto ad Australia e Nuova Zelanda di firmare il trattato. L'Australia si rifiuta di cedere alla pressione, mentre la Nuova Zelanda sta considerando di firmare il trattato.\nTutti i membri originari dell'ASEAN firmarono il trattato durante il vertice di Bali del 1976, primo dell'organizzazione. La Papua Nuova Guinea vi ader\u00ec nel 1989. Cina e India firmarono nell'ottobre 2003, Giappone e Pakistan nel 2004. Il trattato venne emendato nel 1987 per comprendere nazioni al di fuori della regione. Un ulteriore emendamento si ebbe nel 1998 per includere i nuovi membri dell'ASEAN.\nEspansione.\nIl Sultanato del Brunei divenne sesto membro dell'ASEAN il 7 gennaio 1984, appena una settimana dopo che il Paese era divenuto indipendente (il 1\u00ba gennaio). Occorsero altri 11 anni prima che l'ASEAN si espandesse oltre i suoi sei membri centrali. Il Vietnam divenne il settimo membro dell'ASEAN nel 1995, e Laos e Birmania vi si unirono due anni dopo, nel luglio 1997. La Cambogia sarebbe dovuta entrare assieme a Laos e Birmania, ma venne rimandata a causa della lotta politica interna alla nazione. La Cambogia entr\u00f2 infine il 30 aprile 1999, in seguito alla stabilizzazione del suo governo. Si complet\u00f2 cos\u00ec l'ASEAN-10, organizzazione di tutte le nazioni del sud-est asiatico.\nCooperazione economica.\nNel 1990, la Malaysia ha proposto la creazione di un Caucus economico dell'Asia orientale composto sia dai membri dell'ASEAN che da stati asiatici come Cina, Giappone e Corea del Sud, con lo scopo di contrapporsi alla crescita dell'influenza statunitense sull'Asia. Tuttavia, la proposta \u00e8 fallita a causa della forte opposizione degli Stati Uniti e del Giappone. Sono proseguiti i lavori per un'ulteriore integrazione e l'ASEAN Plus Three, cio\u00e8 l'ASEAN, la Cina, il Giappone e la Corea del Sud, \u00e8 stato creato nel 1997.\nNel 1992, il regime CEP (\"Common Effective Preferential Tariff\") \u00e8 stato adottato come piano per l'eliminazione graduale delle tariffe con l'obiettivo di aumentare il \"vantaggio competitivo della regione come base produttiva orientata al mercato mondiale\". Questa legge dovrebbe funzionare da base per la zona di libero scambio dell'ASEAN (AFTA), che \u00e8 un accordo tra gli stati membri sulla produzione locale nell'ASEAN. Fu firmato il 28 gennaio 1992 a Singapore. Nel dicembre 1997, i membri dell'ASEAN aderirono a ASEAN Plus Three, un trattato di cooperazione economico-finanziaria allargato al contributo di Cina, Corea e del Paese del Sol Levante.\nNel 2000, a otto anni dalla costituzione dell'AFTA, la Cina avanz\u00f2 la proposta di creare assieme all'ASEAN una zona comune di libero scambio. Dopo vari round di trattative multilaterali, il 4 novembre 2002 a Phnom Penh, in Cambogia, alla presenza di undici Capi di Stato e di governo fu firmato l'accordo per l'Area di libero scambio dell'ASEAN e della Cina, che disponeva una fase iniziale di attuazione durante la quale i primi sei Paesi firmatari avrebbero dovuto provvedere a eliminare dazi e dogane sul 90% dei loro prodotti entro il 2010.\nTra il 2003 e il 2008, il commercio fra i membri dell'ASEAN aument\u00f2 da 59,6 a 192,5 miliardi di dollari. Nel 2008, il Prodotto Interno Lordo dei membri dell'ASEAN e della Repubblica Popolare Cinese totalizzava la cifra record di sei trilioni di dollari, che salgono a 11 se i dati nominali si confrontano invece a parit\u00e0 di potere d'acquisto. In seguito anche Cambogia, Laos, Myanmar e Vietnam si impegnarono a implementare la medesima politica doganale entro il quinquennio successivo. Nel 2010, l'area di libero scambio ASEAN-Cina divent\u00f2 la terza area di libero scambio pi\u00f9 grande al mondo, in termini di popolazione, di PIL nominale e di volumi di interscambio commerciale, preceduta soltanto dallo Spazio economico europeo e dal NAFTA.\nNel marzo 2015 fu firmato il Banking Integration Framework (ABIF), un accordo per promuovere l'interoperabilit\u00e0 e l'integrazione fra i sistemi informatici degli istituti di credito esistenti nell'est asiatico. I governi nazionali hanno inoltre favorito una politica di apertura e di liberalizzazione del settore bancario, promuovendo il consolidamento degli operatori mediante fusioni, acquisizioni e l'adozione di standard operativi integrabili. Ci\u00f2 ha garantito una maggiore stabilit\u00e0 del sistema e una concentrazione del'80% degli asset finanziari in capo alle banche commerciali. Un campione di 470 istituti osservati dal 2000 al 2013, ha evidenziato che, anche durante la crisi finanziaria asiatica e la successiva crisi finanziaria del 2007, Cina, Singapore e Thailandia hanno continuato a manifestare i pi\u00f9 alti livelli di efficienza operativa in termini di maggiori depositi e prestiti.\nASEAN senza nucleare.\nL'organizzazione si \u00e8 anche concentrata sulla pace e la stabilit\u00e0 nella regione. Il 15 dicembre 1995 \u00e8 stato firmato il Trattato per la zona libera da armi nucleari del Sud-est asiatico (in inglese: Southeast Asian Nuclear-Weapon-Free Zone Treaty) con l'intenzione di trasformare il sud-est asiatico in una zona libera da armi nucleari. Il trattato entr\u00f2 in vigore il 28 marzo 1997, senza l'adesione delle Filippine. \u00c8 diventato pienamente efficace il 21 giugno 2001 dopo che le Filippine l'hanno ratificato, vietando di fatto tutte le armi nucleari nella regione.\nL'ASEAN Charter.\nIl 15 dicembre 2008, gli stati membri si sono incontrati a Jakarta per varare una carta, firmata nel novembre 2007, con l'obiettivo di avvicinarsi a \"una comunit\u00e0 in stile UE\". La carta ha trasformato l'ASEAN in un ente giuridico e mirava a creare una singola area di libero scambio per la regione che comprendesse 500 milioni di persone. Il presidente dell'Indonesia Susilo Bambang Yudhoyono ha dichiarato: \"Si tratta di uno sviluppo epocale quando l'ASEAN sta consolidando, integrando e trasformando se stessa in una comunit\u00e0, mentre cerca un ruolo pi\u00f9 vigoroso negli affari asiatici e globali in un momento in cui il sistema internazionale sta vivendo un cambiamento drastico\". Riferendosi ai cambiamenti climatici e agli sconvolgimenti economici, ha concluso: \"Il Sud-Est asiatico non \u00e8 pi\u00f9 la regione divisa dalla guerra, lacerata dalla guerra negli anni '60 e '70\".\nLa crisi finanziaria del 2007-2008 \u00e8 stata vista come una minaccia per gli obiettivi previsti dalla carta, e ha portato l'idea della creazione di un organismo volto a proteggere i diritti umani, da discutere nel un futuro summit del febbraio 2009. Questa proposta ha causato polemiche, poich\u00e9 l'organismo non avrebbe avuto il potere di imporre sanzioni o punire paesi che violassero i diritti dei cittadini e sarebbe quindi limitato in termini di efficacia. L'organismo \u00e8 stato istituito nel 2009 come Commissione intergovernativa dell'ASEAN sui diritti umani (AICHR). Nel novembre 2012 la commissione ha adottato la dichiarazione dei diritti umani dell'ASEAN.\nTimor Est.\nLa nuova nazione di Timor Est, precedentemente facente parte dell'Indonesia, \u00e8 stata a lungo in contrasto con l'ASEAN. Timor Est, durante il suo lungo processo di indipendenza, ha cercato di ottenere lo status di osservatore nell'ASEAN, similmente a Papua Nuova Guinea, e infine lo status di membro ufficiale. Alla fine degli anni novanta molte nazioni dell'ASEAN hanno negato l'appoggio a Timor Est, in nome della solidariet\u00e0 nei confronti dell'Indonesia. In particolare, la Birmania si \u00e8 opposta alla richiesta di Timor Est di aderire come osservatore, a causa del supporto di quest'ultima al capo dell'opposizione birmana Aung San Suu Kyi.\nFin dall'indipendenza di Timor Est, nel maggio 2002, l'ASEAN \u00e8 stata pi\u00f9 accomodante verso la nuova nazione. Timor Est \u00e8 stata gi\u00e0 invitata a diversi meeting dell'ASEAN, ma non \u00e8 ancora un osservatore.\nVertice dell'ottobre 2003.\nAl meeting del 7 ottobre 2003, a Bali, i leader delle nazioni membro firmarono una dichiarazione conosciuta come \"II Accordo di Bali\" (\"Bali Concord II\") in cui accettarono di perseguire una pi\u00f9 stretta integrazione economica entro il 2020.\nIn base alla dichiarazione, \"una comunit\u00e0 dell'ASEAN\" verr\u00e0 fondata su tre pilastri, \"cooperazione politica e di sicurezza, cooperazione economica, e cooperazione socio-culturale... allo scopo di assicurare una pace durevole, stabilit\u00e0 e una prosperit\u00e0 condivisa nella regione.\" Il piano prevede una regione con una popolazione di 500 milioni di persone e un valore del commercio annuo pari a 720 miliardi di dollari. Inoltre, nella regione verr\u00e0 istituita un'area di libero scambio entro il 2020. I leader dell'ASEAN discussero anche l'impostazione di una cooperazione sulla sicurezza, oltre a quella economica, anche se senza alcuna alleanza militare formale.\nNel corso dello stesso incontro, la Repubblica Popolare Cinese e l'ASEAN hanno inoltre concordato di lavorare pi\u00f9 rapidamente in direzione di accordi mutui sul commercio, che creeranno il mercato pi\u00f9 popoloso del mondo, con oltre 1,7 miliardi di consumatori. Il Giappone ha firmato anch'esso un accordo per l'impegno a ridurre le barriere tariffarie e non-tariffarie con i membri dell'ASEAN.\nVertice del novembre 2004.\nIl vertice si \u00e8 tenuto a Vientiane, nel Laos, il 29 novembre 2004.\nQuestione thailandese.\nPrima del vertice dell'ASEAN, il Primo ministro thailandese Thaksin Shinawatra ha minacciato pubblicamente di ritirarsi dall'incontro se un qualunque stato membro avesse avanzato osservazioni sul modo in cui il governo thailandese aveva gestito l'insurrezione nella Thailandia meridionale. Afferm\u00f2: \"Se viene sollevata la questione, torner\u00f2 a casa con il primo aereo\" . Questo fatto \u00e8 importante poich\u00e9 i vari leader hanno spesso mostrato solidariet\u00e0 reciproca su questioni di alto profilo come Timor Est e la gestione di Aung San Suu Kyi da parte del governo della Birmania. Inoltre, uno dei principi su cui venne fondato l'ASEAN \u00e8 quello di non-interferenza nelle questioni interne degli altri stati membri. Qualsiasi tensione \u00e8 stata tenuta lontana dalla vista del pubblico e i leader hanno evitato di fare dichiarazioni pubbliche provocatorie.\nTuttavia l'Indonesia (la pi\u00f9 popolosa tra le nazioni musulmane) e la Malesia furono particolarmente veementi nella loro condanna della gestione da parte del governo thailandese degli eventi nella parte meridionale della nazione, con un ex Primo ministro malese che si spinse fino a suggerire che agli Stati della Thailandia meridionale doveva essere concessa l'autonomia. Il ministro degli esteri malese venne citato per aver affermato che non esisteva una cosa come l'\"assoluta non-interferenza\". Si ritiene che la dichiarazione di Thaksin venne fatta a seguito dell'approvazione da parte del governo malese di una risoluzione dell'opposizione che condannava il governo thailandese per la morte di almeno 85 dimostranti musulmani il 25 ottobre del 2004 nell'incidente di Tak Bai, in Thailandia del Sud.\nIl portavoce laotiano Yong Chanthalangsy dichiar\u00f2: \"Penso che abbiamo una regola aurea, ovvero la non-interferenza negli affari interni di ciascuno\". Egli aggiunse: \"\u00c8 cortesia tra i leader, tra i ministri, che se uno dei leader non desidera discutere una questione, tutti gli altri rispettino la sua scelta.\"\nQuestione birmana.\nSempre prima del vertice del 2004, la Birmania ha fatto dei passi per riabilitarsi. Il nuovo leader birmano, il generale Soe Win, parteciper\u00e0 alla conferenza e il ministro degli esteri Nyan Wim ha gi\u00e0 tenuto delle conferenze stampa pre-vertice sul continuo impegno birmano sulla strada per la democrazia.\nLa Birmania regger\u00e0 la presidenza dell'ASEAN nel 2006. L'avvenimento ha comunque suscitato delle critiche da parte di diverse fazioni. Gli USA hanno annunciato pubblicamente che potrebbero boicottare qualsiasi evento associato all'ASEAN fintanto che la Birmania terr\u00e0 la presidenza.\nOltre agli USA, diversi statisti dell'ASEAN hanno invocato l'espulsione della Birmania causa dello scarso rispetto dei diritti umani da parte di tale nazione.\nCommercio libero.\nLa Cina ha firmato un accordo con l'ASEAN, il quale rafforza ulteriormente i legami commerciali tra l'ASEAN e la Cina.\nAllo stesso tempo, Australia e Nuova Zelanda hanno iniziato i negoziati per un accordo sul libero scambio con l'ASEAN. L'obiettivo dei negoziati \u00e8 di ridurre le barriere commerciali per il 2016."}
{"id": "40031", "revid": "119543940", "url": "https://it.wikipedia.org/wiki?curid=40031", "title": "Binaria a eclisse", "text": "In astronomia, una binaria a eclisse \u00e8 una stella binaria in cui il piano orbitale delle due stelle si trova cos\u00ec ben allineato con la linea di vista dell'osservatore che le due componenti mostrano eclissi reciproche. Se un tale sistema \u00e8 anche una binaria spettroscopica e la sua parallasse \u00e8 conosciuta, esso pu\u00f2 essere analizzato in grande dettaglio.\nLe binarie a eclisse sono anche stelle variabili (e dette quindi variabili a eclisse), non perch\u00e9 le singole stelle siano variabili, ma a causa delle eclissi. Tra gli esempi pi\u00f9 famosi c'\u00e8 la stella Algol (\u03b2 Persei), chiamata \"la stella del diavolo\" dagli arabi, che con tutta probabilit\u00e0 avevano notato la sua variabilit\u00e0.\nLa curva di luce di una binaria a eclisse \u00e8 caratterizzata, per alcuni tipi (EA), da estesi intervalli di luminosit\u00e0 praticamente costante, con cadute periodiche di intensit\u00e0, per altri la luminosit\u00e0 non \u00e8 mai costante (EB,EW). Se una delle stelle \u00e8 pi\u00f9 grande dell'altra, quest'ultima subir\u00e0 un'eclisse totale mentre la prima mostrer\u00e0 un'eclisse anulare.\nIl periodo dell'orbita di una binaria a eclisse pu\u00f2 essere determinato dallo studio della curva di luce, e la grandezza relativa delle due stelle pu\u00f2 essere trovata, prendendo come unit\u00e0 il raggio dell'orbita, osservando quanto velocemente la luminosit\u00e0 cambia quando i due dischi stellari si sovrappongono. Se \u00e8 anche una binaria spettroscopica gli elementi orbitali possono essere trovati completamente, e la massa delle stelle pu\u00f2 essere facilmente determinata."}
{"id": "40033", "revid": "838137", "url": "https://it.wikipedia.org/wiki?curid=40033", "title": "479 a.C.", "text": ""}
{"id": "40034", "revid": "69794", "url": "https://it.wikipedia.org/wiki?curid=40034", "title": "Jacques Rogge", "text": "Ha ricoperto la carica di presidente del Comitato Olimpico Internazionale dal 2001 al 2013.\n\u00c8 stato nominato presidente onorario del CIO il 10 settembre stesso giorno della fine del suo mandato come presidente.\nBiografia.\nIn giovent\u00f9, Rogge ha gareggiato ai Giochi olimpici estivi negli sport nautici, pi\u00f9 precisamente nella classe Finn, alle Olimpiadi del 1968 a Citt\u00e0 del Messico, del 1972 a Monaco e del 1976 a Montr\u00e9al; ha giocato anche nella Nazionale di rugby XV del Belgio.\nFra il 1989 ed il 1992 \u00e8 stato presidente del Comitato Olimpico Interfederale Belga, fra il 1989 ed il 2001 presidente dell'associazione dei Comitati Olimpici Europei, diventando intanto - nel 1991 - membro effettivo del CIO, di cui raggiunge il comitato esecutivo nel 1998.\nNel 2001 \u00e8 stato eletto successore di Juan Antonio Samaranch, il presidente che ha guidato il CIO per oltre vent'anni, ricoprendo la carica ininterrottamente dal 1980. Nel 2009 gli viene conferito l'ultimo mandato quadriennale alla guida del Comitato Olimpico Internazionale. Il suo secondo mandato \u00e8 scaduto ufficialmente il 10 settembre 2013.\nAlberto II, re del Belgio, lo ha nominato cavaliere, per poi elevarlo successivamente al grado di Conte."}
{"id": "40040", "revid": "1632387", "url": "https://it.wikipedia.org/wiki?curid=40040", "title": "Interi coprimi", "text": "In matematica, gli interi \"a\" e \"b\" si dicono coprimi (o primi tra loro o relativamente primi) se e solo se essi non hanno nessun divisore comune eccetto 1 e -1 o, in modo equivalente, se il loro massimo comune divisore \u00e8 1.\nPer esempio, 6 e 35 sono coprimi, ma 6 e 27 non lo sono, perch\u00e9 entrambi sono divisibili anche per 3. \n1 \u00e8 coprimo con ogni numero intero; 0 \u00e8 coprimo solo a 1 e -1.\nUn metodo efficiente per determinare se due numeri sono coprimi \u00e8 fornito dall'algoritmo di Euclide.\nPropriet\u00e0.\nI numeri \"a\" e \"b\" sono coprimi se e solo se esistono interi \"x\" e \"y\" tali che \"ax\" + \"by\" = 1. Equivalentemente, \"b\" ha un inverso moltiplicativo modulo \"a\": esiste un intero \"y\" tale che \"by\" \u2261 1 (mod \"a\").\nSe \"a\" e \"b\" sono coprimi e \"a\" divide un prodotto \"bc\", allora \"a\" divide \"c\".\nSe \"a\" e \"b\" sono coprimi e \"bx\" \u2261 \"by\" (mod \"a\"), allora \"x\" \u2261 \"y\" (mod \"a\"). In altre parole: \"b\" produce un'unit\u00e0 nell'anello Z\"a\" degli interi modulo \"a\".\nI due interi \"a\" e \"b\" sono coprimi se e solo se il punto con coordinate (\"a\", \"b\") in un sistema di assi cartesiani \u00e8 \"visibile\" dall'origine (0,0), nel senso che non esiste alcun punto di coordinate intere tra l'origine e il punto (\"a\", \"b\").\nLa probabilit\u00e0 che due interi scelti a caso siano primi tra loro \u00e8 formula_1\nSe due numeri naturali \"a\" e \"b\" sono coprimi i numeri 2\"a\" - 1 e 2\"b\" - 1 sono coprimi.\nGeneralizzazione.\nDue ideali \"A\" e \"B\" nell'anello commutativo \"R\" sono detti coprimi se \"A\" + \"B\" = \"R\". Ci\u00f2 consente di generalizzare l'identit\u00e0 di B\u00e9zout. Se \"A\" e \"B\" sono coprimi, allora \"AB\" = \"A\"\u2229\"B\"; inoltre, se \"C\" \u00e8 un terzo ideale tale che \"A\" contiene \"BC\", allora \"A\" contiene \"C\".\nCon questa definizione, due ideali principali (\"a\") e (\"b\") nell'anello degli interi Z sono coprimi se e solo se \"a\" e \"b\" sono coprimi."}
{"id": "40041", "revid": "123217394", "url": "https://it.wikipedia.org/wiki?curid=40041", "title": "Aritmetica", "text": "L'aritmetica (dal greco \u1f00\u03c1\u03b9\u03b8\u03bc\u03cc\u03c2 = numero) \u00e8 la pi\u00f9 antica branca della matematica, quella che studia le propriet\u00e0 elementari delle \"operazioni aritmetiche\" sui numeri, specialmente i numeri naturali.\n\u00c8 praticata quotidianamente da tutti per scopi molto semplici, come contare oggetti, valutare costi, stabilire distanze; viene utilizzata anche per scopi avanzati, ad esempio in complessi calcoli finanziari o nella tecnologia delle comunicazioni (crittografia).\nI matematici talvolta usano il termine aritmetica per indicare la teoria dei numeri; questa disciplina per\u00f2 tratta problemi pi\u00f9 avanzati e specifici rispetto all'aritmetica elementare e non viene presa in considerazione nel presente articolo.\nStoria.\nLa preistoria dell'aritmetica si limita ad un piccolo numero di piccoli artefatti che testimoniano una chiara concezione dell'addizione e della sottrazione; la prima fonte \u00e8 l'osso d'Ishango rinvenuto nell'Africa centrale, datata circa tra il 20,000 e il 18,000 a.C.\n\u00c8 chiaro che i babilonesi avevano una solida conoscenza di quasi tutti gli aspetti dell'aritmetica elementare gi\u00e0 intorno al 1800 a.C., anche se gli storici possono solo avanzare congetture sopra i metodi utilizzati per ottenere i risultati delle operazioni aritmetiche; questo \u00e8 il caso dei risultati presentati nella tavoletta d'argilla Plimpton 322, che si presenta come una lista di terne pitagoriche; non si ha invece la possibilit\u00e0 di mostrare in qual modo questa lista sia stata originariamente prodotta. Similmente gli egizi, attraverso il Papiro di Rhind (che risale al 1650 a.C. circa, ma che, con ogni evidenza, \u00e8 una copia di un vecchio testo del 1850 a.C. circa) testimoniano che le operazioni di addizione, sottrazione, moltiplicazione e divisione venivano effettuate all'interno di un sistema basato su frazioni unitarie.\nNicomaco di Gerasa, nella sua opera \"Introduzione all'aritmetica\", ha presentato concisamente l'approccio filosofico pitagorico ai numeri, e alle loro mutue relazioni. In quei tempi le operazioni aritmetiche di base costituivano attivit\u00e0 molto complesse ed impegnative; \u00e8 stato il metodo noto come il \u00abMetodo degli indiani\u00bb (in latino \"Modus Indorum\"), che ha condotto all'aritmetica che conosciamo oggi. L'aritmetica indiana \u00e8 stata molto pi\u00f9 semplice di quella greca, a causa della semplicit\u00e0 del sistema di numerazione indiano, che per primo \u00e8 riuscito a servirsi del numero zero e di una notazione posizionale. Nel VII secolo il vescovo siriaco Severo Sebokht menzionava questo metodo con ammirazione, precisando tuttavia che il metodo degli indiani si presentava senza alcuna descrizione.\nGli arabi appresero questo nuovo metodo e lo chiamarono \"hesab\". Leonardo Fibonacci (noto anche come Leonardo di Pisa), ha introdotto in Europa il metodo degli indiani nel 1202. Nel suo \"Liber Abaci\", Fibonacci afferma che, rispetto a questo nuovo metodo, tutti gli altri metodi sono stati sbagliati. Nel Medioevo, l'aritmetica era una delle sette Arti Liberali e veniva insegnata nelle universit\u00e0. Francesco Pellos ne compendi\u00f2 lo stato nel XV secolo.\nI moderni algoritmi dell'aritmetica (utilizzati sia per calcoli manuali che per calcoli automatici) sono stati resi possibili dalla introduzione dei numerali arabi e della loro notazione numerica posizionale e decimale. L'aritmetica araba basata sui numerali era stata sviluppata dai grandi matematici indiani Aryabhatta, Brahmagupta e Bh\u0101skara I. Aryabhatta ha tentato di usare diverse notazioni posizionali e Brahmagupta ha arricchito dello zero il sistema numerico indiano. Brahmagupta ha messo a punto i procedimenti moderni per moltiplicazione, divisione, l'addizione e sottrazione basate sulle cifre decimali. Sebbene oggi siano ormai considerati elementari, questi procedimenti per la loro semplicit\u00e0 costituiscono il punto di arrivo di migliaia di anni di sviluppo della matematica. Per contrasto l'antico matematico Archimede ha dedicato un'intera opera, l\"'Arenario \", a mettere a punto una notazione per un certo numero intero molto grande. Alla fioritura dell'algebra nel mondo islamico medievale e nell'Europa Rinascimentale ha contribuito in misura significativa anche l'enorme semplificazione dei calcoli numerici consentita dalla notazione decimale.\nAritmetica decimale.\nIl sistema numerico decimale \u00e8 un sistema di numerazione posizionale che rappresenta i numeri a partire dalle cifre base da 0 a 9. Un numero decimale consiste in una sequenza di queste cifre base. Il valore di ciascuna cifra che compone il numero dipende dalla posizione che la cifra occupa nella notazione. Una parte essenziale di questo sistema (e un grande traguardo concettuale) \u00e8 stato pensare allo 0 come ad un numero comparabile alle altre cifre base.\nOperazioni aritmetiche.\nLe operazioni aritmetiche tradizionali sono addizione, sottrazione, moltiplicazione e divisione, sebbene vengano a volte incluse nella materia anche operazioni pi\u00f9 avanzate come l'elevamento a potenza, l'estrazione di radice, i logaritmi e l'uso delle percentuali. I calcoli aritmetici vengono effettuati rispettando l'ordine delle operazioni. Qualunque insieme su cui possono essere effettuate tutte e quattro le operazioni aritmetiche (eccetto la divisione per 0), e in cui le quattro operazioni godono delle comuni propriet\u00e0, \u00e8 chiamato campo.\nTeoria dei numeri.\nIl termine \"aritmetica\" \u00e8 usato anche per riferirsi alla teoria dei numeri. Quest'ultima studia le propriet\u00e0 degli interi collegate ai numeri primi, la divisibilit\u00e0, e le soluzioni intere delle equazioni, che sono argomenti in rapida crescita nella matematica moderna. \u00c8 in questo contesto che si incontrano il teorema fondamentale dell'aritmetica e le funzioni aritmetiche.\nInsegnamento dell'aritmetica nella scuola italiana.\nIn generale nella scuola elementare vengono insegnati gli algoritmi di calcolo manuali per eseguire le quattro operazioni nell'insieme dei numeri naturali e dei numeri razionali positivi nella forma decimale; nelle medie inferiori gli algoritmi di queste stesse operazioni eseguite su frazioni e vengono introdotti l'insieme dei numeri razionali e quello dei numeri reali.\nSempre alle medie inferiori si studiano le operazioni di elevamento a potenza, di estrazione di radice (in particolare la radice quadrata), di massimo comune divisore e di minimo comune multiplo. Tradizionalmente si insegnava l'algoritmo manuale di estrazione di radice quadrata, ma ci\u00f2 ora non \u00e8 pi\u00f9 sempre vero, visto che molti insegnanti preferiscono insegnare l'uso delle tavole numeriche o quello del calcolatore tascabile. Viene inoltre appreso il metodo di approssimazione dei risultati. Vengono introdotte le proporzioni e la proporzionalit\u00e0 e le sue applicazioni alla risoluzione di problemi del tre semplice e del tre composto, di ripartizione e di applicazioni di matematica finanziaria.\nNelle scuole medie superiori si studiano i logaritmi; anche qui si \u00e8 passati dall'apprendimento dell'uso del regolo calcolatore a quello del calcolatore o del computer. Entrambi questi strumenti sono ampiamente utilizzati terminati gli studi per eseguire calcoli numerici."}
{"id": "40043", "revid": "73843", "url": "https://it.wikipedia.org/wiki?curid=40043", "title": "Giochi della XXIX Olimpiade", "text": "I Giochi della XXIX Olimpiade (in cinese: ), noti anche come Pechino 2008, si sono svolti a Pechino, in Cina, dall'8 al 24 agosto 2008.\nI Giochi della XXIX Olimpiade sono stati assegnati a Pechino il 13 luglio 2001, preferita alle citt\u00e0 di Toronto, Parigi, Istanbul e Osaka. Si \u00e8 trattato della terza volta dopo Tokyo 1964 e Seoul 1988 in cui i Giochi olimpici estivi si sono svolti in Asia.\nAlcune gare di vela, di nuoto e del torneo di calcio sono state disputate in altre citt\u00e0 cinesi, mentre tutte le gare equestri si sono svolte a Hong Kong. Per la terza volta nella storia dopo l'edizione del 1956 e del 1920, i Giochi Olimpici sono stati ospitati da due Comitati Olimpici differenti.\nAssegnazione.\nPechino \u00e8 stata eletta come citt\u00e0 per i Giochi olimpici del 2008 il 13 luglio 2001, durante la 112\u00aa seduta del CIO a Mosca, battendo Toronto, Parigi, Istanbul e Osaka. Prima della sessione, altre cinque citt\u00e0 (Bangkok, Il Cairo, L'Avana, Kuala Lumpur e Siviglia) hanno presentato le offerte, ma non sono riuscite ad entrare neanche nella lista breve fatta nel 2000.\nDopo il primo turno di votazione, Pechino ha ottenuto una significativa posizione di vantaggio rispetto agli altri quattro candidati. Osaka ricevette solo 6 voti e cos\u00ec fu eliminata. Nel secondo turno di votazione, Pechino \u00e8 stata sostenuta dalla maggioranza assoluta, eliminando cos\u00ec la necessit\u00e0 di fare cicli successivi. Dopo aver vinto l'offerta, Li Lanqing, il vice-premier della Cina, dichiar\u00f2:\nPrecedentemente, Pechino aveva perso l'offerta per i Giochi della XXVII Olimpiade, che hanno avuto come citt\u00e0 vincitrice Sydney.\nSviluppo e preparazione.\nOrganizzazione.\nPer i Giochi il comitato organizzatore ha stimato la necessit\u00e0 di circa 11.000 volontari. Il processo di selezione \u00e8 terminato nel maggio 2008 ed \u00e8 stato seguito dalle diverse attivit\u00e0 di formazione.\nSono state preparate imponenti misure di sicurezza per prevenire qualsiasi tipo di problema. Sono stati ingaggiati 80 cani poliziotto per controllare il sistema metropolitano e annusare la presenza di prodotti infiammabili.\nUn centro speciale provveder\u00e0 a monitorare la sicurezza dei prodotti alimentari, che controlla il rispetto di standard tecnici.\nUno dei problemi che attanagliano la citt\u00e0 di Pechino \u00e8 l'inquinamento: il livello delle sostanze inquinanti \u00e8 tale da mettere a rischio la disputa di gare su lunga distanza. Per mitigare gli effetti nocivi la citt\u00e0 ha varato diverse norme, fra cui leggi pi\u00f9 restrittive sulle auto in vendita: ad esempio le auto diesel acquistate a Pechino dovranno soddisfare i requisiti China IV, equivalenti alle Euro4 europee.\nA quasi tutti i poliziotti, di ogni grado e anzianit\u00e0, sono state impartite lezioni di lingue estere e di educazione. Un quaderno con frasi in sette lingue (inglese, francese, russo, tedesco, giapponese, coreano e arabo) \u00e8 stato distribuito a tutti i poliziotti e ai volontari.\n\u00c8 stata organizzata una diffusa campagna mediatica nella regione di Pechino che invita la popolazione residente a dimostrarsi ospitale e collaborativa nei confronti degli stranieri in visita, fornendo informazioni e aiutando i visitatori in difficolt\u00e0. La municipalit\u00e0 di Pechino ha inoltre emanato una serie di norme relative al decoro urbano: in citt\u00e0, ad esempio \u00e8 stato emesso il divieto di sputare per terra.\nLa polizia ha lanciato una campagna per sradicare le attivit\u00e0 illegali in piazza Tienanmen e lungo la Chang'an Avenue durante i Giochi. Mendicanti, venditori ambulanti abusivi e tassisti abusivi saranno identificati, arrestati oppure avranno le loro attrezzature confiscate una volta che siano stati individuati dalla polizia.\nQuesti avrebbero dovuto essere i primi Giochi Olimpici estivi in cui la penisola di Corea avrebbe gareggiato con un'unica squadra, ma pochi giorni prima dell'inizio delle gare vi \u00e8 stata la smentita.\nSedi di gara.\nDal maggio 2007, le costruzioni di tutte le 31 sedi dei Giochi Olimpici di Pechino erano cominciate. Inoltre il governo cinese ha provveduto a rinnovare e costruire sei sedi al di fuori di Pechino cos\u00ec come 59 centri di addestramento. I pi\u00f9 grandi pezzi architettonici sono lo Stadio nazionale di Pechino, lo Stadio coperto nazionale di Pechino, il centro di Convenzione Olympic Green, l'Olympic Green e il Wukesong Baseball Field. Almeno l'85% del bilancio di costruzione delle sei sedi, sono procurati da 2.1 Miliardi di Dollari degli Stati Uniti (RMB\u00a517.4 miliardi). Gli investimenti sono attesi dalle societ\u00e0 in cerca di diritti di propriet\u00e0 dopo le Olimpiadi 2008. Qualche sede \u00e8 di propriet\u00e0 e governate dallo \"Stato di Amministrazione generale dello Sport\", che verr\u00e0 utilizzato come sede per ogni manifestazione sportiva futura. I Giochi Olimpici di Pechino sono ufficialmente le Olimpiadi pi\u00f9 costose nella storia, con ben 40,9 miliardi di dollari spesi tra il 2001 e il 2007 su infrastrutture, energia, trasporti e progetti di approvvigionamento di acqua.\nAlcuni eventi, per\u00f2, non si svolgono a Pechino, come ad esempio il calcio, che si svolge a Qinhuangdao, Shanghai, Shenyang e Tianjin; vela a Qingdao e equitazione a Hong Kong.\nTrasporti.\nIn preparazione per i Giochi Olimpici di Pechino, la metropolitana di Pechino ha subito una notevole espansione. Il sistema metropolitano precedente comprendeva quattro linee e 64 stazioni. Ulteriori 7 linee e pi\u00f9 di 80 nuove stazioni sono state costruite, tra cui anche un collegamento diretto all'Aeroporto internazionale di Pechino. Nell'aeroporto stesso, undici treni senza pilota, che possono portare un massimo di 83 passeggeri, hanno accelerato il movimento della metropolitana. Inoltre la copertura della telefonia cellulare \u00e8 stata amplificata in modo in modo tale che i telefonini possano essere usati anche nelle stazioni sotterranee. In pi\u00f9, la BOCOG, nel gennaio 2007 ha dichiarato che in ogni vagone saranno presenti degli schermi televisivi per poter vedere le ultime novit\u00e0 e gli eventi dei Giochi. Questi treni sono stati azionati il 30 giugno 2008, un mese prima l'inizio dei Giochi Olimpici. Il 1\u00ba agosto 2008 la Stazione Ferroviaria sud di Pechino \u00e8 stata riaperta dopo due anni di lavori. La Pechino-Tianjin Intercity Rail, lunga 120\u00a0km, che collega Pechino, Tianjin e le altre citt\u00e0 dove vengono svolti i Giochi, \u00e8 stata programmata per essere la pi\u00f9 veloce nel mondo, e arrivare ad una velocit\u00e0 di 350\u00a0km/h.\nDurante le Olimpiadi, 2500 autobus di grande dimensione e 4500 minibus, gestiti da un totale di 8000 conducenti, porteranno le persone nelle varie sedi dove vengono svolti i Giochi Olimpici. Gli atleti, gli ospiti Olimpici e i media si sposteranno con una flotta di 5000 veicoli Volkswagen a \"bassa emissione e a basso consumo\".\nSimboli.\nLogo.\nIl logo ufficiale delle Olimpiadi \u00e8 \u821e\u52a8\u7684\u5317\u4eac (\"Pechino Danzante\") ed \u00e8 l'ideogramma stilizzato del carattere \u4eac (\"jing\") che significa \"capitale\" in cinese nella forma di un uomo danzante. Lo slogan \u00e8 One World, One Dream ().\nMascotte.\nLe mascotte sono cinque \"Fuwa\", bambole della fortuna cinesi (opera di Han Meilin), ognuna caratterizzata da uno dei cinque colori dei cerchi olimpici ed \u00e8 associata a un elemento e a un animale della cultura cinese. Le prime sillabe dei loro nomi lette di seguito formano la frase \"B\u011bij\u012bng hu\u0101ny\u00edng n\u01d0\" che in cinese mandarino significa \"Pechino vi d\u00e0 il benvenuto\".\nDiffusione.\nDopo una prima sperimentazione nel 2004 da parte della giapponese NHK e dell'americana NBC, questi giochi sono stati i primi ad essere prodotti e ad essere trasmessi in tv ad alta definizione. Nella loro offerta per i giochi Olimpici nel 2001, Pechino ha dichiarato che \"non vi sar\u00e0 alcuna restrizione nella riportazione delle riprese e nei giornalisti che intervisteranno i partecipanti\", ma secondo un rapporto del New York Times, queste promesse non sono state rispettate.\nTorcia olimpica.\nCom'\u00e8 tradizione la torcia \u00e8 stata accesa dai raggi del sole ad Olimpia e ha girato il mondo per arrivare a Pechino il giorno della cerimonia d'apertura. A causa dei rapporti tesi che la Cina mantiene con molti Paesi la pianificazione del viaggio si \u00e8 rivelata piuttosto difficoltosa.\nAd esempio il transito della fiaccola sull'isola di Taiwan, \u00e8 stato annullato.\nUn altro tema caldo \u00e8 la questione tibetana: gli organizzatori hanno previsto la scalata dell'Everest, ma desideravano anche evitare il pi\u00f9 possibile manifestazioni pro-Tibet. A questo scopo la Cina ha stabilito regole pi\u00f9 severe per l'accesso al versante tibetano della montagna pi\u00f9 alta del mondo: controlli pi\u00f9 accurati per gli scalatori stranieri, con limitazione a numeri di alpinisti della stessa nazione, controlli dei documenti due mesi e mezzo prima, divieto di sostituzioni all'ultimo minuto.\nNonostante i vari problemi che ci sono stati, l'8 maggio degli scalatori cinesi hanno portato la fiaccola in cima al Monte Everest.\nI Giochi.\nCerimonia di apertura.\nLa cerimonia di apertura della XXIX Olimpiade si \u00e8 tenuta presso lo Stadio nazionale di Pechino. Si \u00e8 svolta l'8 agosto 2008 (in numeri 08/08/08) a partire dalle ore 20:08 del fuso orario cinese (scelta non casuale in quanto, oltre che alla somiglianza con l'anno 2008, derivante dalla credenza di molti cinesi secondo i quali il numero otto \u00e8 un numero fortunato). La cerimonia \u00e8 stata co-diretta dal regista cinese Zhang Yimou e dal coreografo cinese Zhang Jingang e si \u00e8 avvalsa del contributo pittorico e poetico di Chen Danqing. La cerimonia, con un cast di oltre 15.000 persone, \u00e8 stata successivamente premiata per \"la miglior cerimonia di apertura delle Olimpiadi mai prodotta\".\nLe culture e le antiche arti cinesi hanno caratterizzato la cerimonia. Inizialmente 2008 cinesi hanno fatto il conto alla rovescia battendo dei luminosi tamburi \"Fou\". Successivamente un gigante rotolo di carta, che grazie a degli effetti speciali sulla sua superficie riproduceva moltissimi paesaggi tipici della Cina. La canzone ufficiale delle olimpiadi 2008 \u00e8 stata cantata dalla britannica Sarah Brightman e dal cinese Liu Huan su un gigantesco globo di carta di riso, ed \u00e8 stata intitolata \"You and Me\".\nUn ex ginnasta cinese, Li Ning, ha invece acceso la fiamma olimpica volando sull'ultimo anello dello stadio olimpico.\nL'entrata degli atleti partecipanti, come tradizione, \u00e8 avvenuta in base alla lingua del paese ospitante, in questo caso a seconda dell'ordine dei caratteri cinesi, cio\u00e8 in base al numero di tratti richiesti per scrivere un carattere, con la precedenza agli stati il cui primo carattere richiede meno tratti; in tal modo la Guinea \u00e8 entrata all'inizio, in quanto il primo carattere del suo nome cinese, Ji, richiede solo due tratti, l'Australia invece \u00e8 entrata quasi per ultima, perch\u00e9 in cinese (\u6fb3\u5927\u5229\u4e9a) il carattere Ao si scrive con quindici tratti. Come di consuetudine la Grecia \u00e8 entrata per prima, mentre la Cina, in quanto nazione ospitante, \u00e8 entrata per ultima.\nCerimonia di chiusura.\nLa cerimonia di chiusura delle Olimpiadi 2008, avvenuta il 24 agosto 2008, ha avuto inizio alle ore 20:00 (ora di Pechino) al Bird's Nest, lo stadio olimpico di Pechino. Dopo un conto alla rovescia di 29 secondi (come il numero delle Olimpiadi), scandito con fuochi d'artificio (figurati da numeri latini e non cinesi), si \u00e8 assistito allo spettacolo allestito dalle migliaia di comparse dirette dal regista cinese Zhang Yimou. In seguito, c'\u00e8 stata l'entrata delle bandiere e degli atleti nello stadio, avvenuta seguendo l'ordine dell'Alfabeto cinese. Il portabandiera per l'Italia era il pugile marcianisano Clemente Russo (argento dopo la finale persa con il russo Rachim \u010cakchiev). Si \u00e8 quindi assistito ai discorsi del Segretario del Comitato olimpico di Pechino Liu Qi e del Presidente del CIO Jacques Rogge. Dopodich\u00e9 \u00e8 avvenuta la premiazione della gara della maratona, vinta dal keniota Samuel Wanjiru (primo oro per il Kenya nella maratona alle Olimpiadi).\nC'\u00e8 stato, poi, il simbolico passaggio di consegne tra Pechino e Londra (la successiva citt\u00e0 organizzatrice dei Giochi) con lo scambio della bandiera olimpica tra il sindaco cinese Guo Jinlong e quello britannico Boris Johnson. Si \u00e8 assistito anche ad un piccolo spettacolo organizzato dal comitato britannico organizzatore Giochi olimpici (LOCOG), con la partecipazione del calciatore del Los Angeles Galaxy David Beckham, l'arrivo di un classico bus a 2 piani rosso e con il duetto tra Leona Lewis e il chitarrista dei Led Zeppelin Jimmy Page, esibitisi nella canzone \"Whole Lotta Love\" (Led Zeppelin 1969). Dopo lo spegnimento del braciere olimpico, la cerimonia si \u00e8 conclusa con una serie di esibizioni canore, inclusi il duetto \"\u00c0i de Hu\u01d2y\u00e0n (The Flame of Love)\" (composto da Bian Liunian e Klaus Badelt), cantato da Pl\u00e1cido Domingo e Song Zuying, il brano corale \"Please Stay, Guests from Afar\" (interpretato da 56 cantanti rappresentanti delle altrettante etnie cinesi) e \"Pechinese Baby, s\"uonata da \"Bad Mofo &amp; The Sporticians,\" seguite da uno spettacolo pirotecnico, terminando alle ore 21:55.\nPaesi partecipanti.\nIn elenco, i paesi partecipanti in base all'ordine di apparizione della cerimonia di apertura:\nIn parentesi i numeri di atleti per delegazione.\nGli atleti del Sultanato del Brunei non hanno partecipato causa la mancata iscrizione ai giochi.\nDiscipline.\nLe discipline di Pechino 2008 sono quasi del tutto identiche a quelle di Atene 2004. Gli sport previsti erano 28 (alcuni, come l'atletica leggera, gli sport acquatici, la ginnastica e il ciclismo, suddivisi in pi\u00f9 discipline) e si sono disputati in 302 eventi. Per la prima volta era presente la nuova disciplina ciclistica della BMX e le donne hanno gareggiato nei 3000 siepi. Inoltre la maratona di nuoto per uomini e donne, 10\u00a0km, \u00e8 stata aggiunta alle discipline di nuoto. 2 anni e un giorno prima dell'inizio dei giochi olimpici, il comitato olimpico di Pechino ha rilasciato i pittogrammi di 35 discipline (sia per le discipline dell'atletica che per quelle del ciclismo ha rilasciato un unico pittogramma) in modo che ogni nazione potesse riconoscerli.\nC'era anche una competizione per il wushu moderno che \u00e8 stata ospitata insieme ai giochi, ma non era un evento ufficiale. Era chiamato il \"Torneo de Wushu de Pechino.\" \u00c8 stato ospitato dal il comitato olimpico di Pechino e la International Wushu Federation (IWUF).\nCalendario.\nLa tabella sottostante riporta il calendario delle competizioni: in blu sono segnalati i giorni di gara e in giallo quelli in cui si assegnano medaglie (il numero indica le finali giornaliere), oltre che i giorni delle cerimonie di apertura e chiusura della manifestazione.\nMedagliere.\nQueste sono le prime 10 posizioni del medagliere:\nPolemiche.\nNumerose critiche e proteste sono arrivate dai Paesi occidentali riguardo alla politica attuata dal governo cinese in campo nazionale e internazionale. I Paesi occidentali, infatti, hanno portato avanti, prima, durante e dopo i Giochi, una forma di comunicazione olimpica che aveva principalmente scopi etici e che voleva portare alla luce il \"vero volto\" del Governo cinese, ovvero quello di un governo dittatore e oppressore dei diritti umani e religiosi.\nAd esempio, durante la sua candidatura per la presidenza francese Fran\u00e7ois Bayrou ha messo nel suo programma un boicottaggio a Pechino 2008 per il suo ruolo nella crisi sudanese.\nSulle pagine di \"Metro\" l'ex-atleta e politico italiano Pietro Mennea ha proposto a sua volta di disertare i Giochi per il mancato rispetto dei diritti umani. Il principe Carlo del Galles ha dichiarato forfait alla cerimonia d'apertura per solidariet\u00e0 al Tibet. Sul versante opposto, invece, un contro-movimento attivato da studenti cinesi ha effettuato un tipo di comunicazione olimpica del tutto diversa, contestando l'immagine della Cina diffusa dai media occidentali e segnalando diverse falsificazioni sul sito.\nInoltre, il 13 febbraio 2008, il regista statunitense Steven Spielberg ha abbandonato l'incarico di consulente artistico per l'apertura e la chiusura dei giochi olimpici. La motivazione che ha addotto a tale rifiuto risiede nella tragica situazione che vive il Darfur e il rapporto che la Cina ha con il governo di Khartum. Pechino \u00e8 il maggiore investitore in Sudan nell'industria petrolifera e viene accusata di violare i diritti umani vendendo armi al Sudan e ad altri paesi del continente africano, rivelandosi cos\u00ec responsabile dei continui spargimenti di sangue.\nUn altro problema, come gi\u00e0 citato in precedenza, \u00e8 quello dell'alto tasso d'inquinamento che attanaglia la citt\u00e0, tanto da aver ventilato in passato l'ipotesi di far svolgere altrove le gare su lunga distanza, come maratone, triathlon e ciclismo. Il primatista mondiale della maratona Haile Gebrselassie rinunci\u00f2 a partecipare a questa gara proprio per timore dell'inquinamento.\nPi\u00f9 di recente (giugno e luglio 2008) il clima particolarmente caldo che ha investito Pechino e la regione circostante ha creato ulteriori preoccupazioni sul regolare svolgimento di alcune gare. In particolare ci sono stati timori per la formazione di possibili tempeste di sabbia che potevano colpire la capitale e per un'invasione di cavallette che nel luglio 2008 danneggi\u00f2 la campagna 300\u00a0km a nord ovest di Pechino. Un'infestazione di alghe ha colpito in luglio i bacini destinati alle gare di canottaggio, richiedendo un consistente intervento di manodopera per ripulire gli specchi d'acqua prima dell'inizio delle gare.\nPer quanto riguarda le gare di nuoto, ha creato molti disagi il fatto che, per ragioni legate alla prima serata sui canali televisivi americani (NBC su tutte, che deteneva i diritti dell'evento per gli USA) e quindi ai vari sponsor che su tali canali e in quella fascia oraria hanno comprato spazi pubblicitari, le batterie venivano tenute di pomeriggio invece che di mattina mentre le finali erano disputate nella prima parte della giornata. Questo ha creato non pochi problemi a molti atleti, abituati a svolgere le batterie la mattina e le finali il pomeriggio, e ai telespettatori. In Italia, per esempio, le finali di nuoto erano trasmesse intorno alle 4 del mattino, le ore 10 locali.\nCuriosit\u00e0.\nNel film \"2010 - L'anno del contatto\" si pu\u00f2 notare un poster nella cabina dell'astronave che celebra le Olimpiadi di Pechino, sebbene il film sia uscito 17 anni prima che la citt\u00e0 fosse scelta dal comitato olimpico."}
{"id": "40044", "revid": "78273", "url": "https://it.wikipedia.org/wiki?curid=40044", "title": "Giochi Paraolimpici", "text": ""}
{"id": "40051", "revid": "256896", "url": "https://it.wikipedia.org/wiki?curid=40051", "title": "GPS", "text": ""}
{"id": "40060", "revid": "124329744", "url": "https://it.wikipedia.org/wiki?curid=40060", "title": "Czes\u0142aw Mi\u0142osz", "text": "A \u0160eteniai, oggi in Lituania, ma allora facente parte dell\u2019Impero russo, Czes\u0142aw Mi\u0142osz frequenta le scuole superiori e l\u2019universit\u00e0 a Vilnius, oggi in Lituania ma allora in Polonia. Cofondatore del gruppo letterario \u201cZagary\u201d, fa il suo debutto nel 1930 con due volumi di poesia. Lavora per la radio polacca e continua il proprio percorso creativo seguendo con attenzione i fatti che affliggeranno la Polonia, stretta tra le rivendicazioni di Germania e Russia. Passa la maggior parte della guerra a Varsavia lavorando per la stampa underground.\nDopo la guerra, diventa addetto culturale all\u2019ambasciata polacca a Washington e successivamente a Parigi, nel 1951. Fortemente critico rispetto alla condotta governativa e al clima culturale imposto da un\u2019\u00e9lite politica e intellettuale formatasi a Mosca, non esita a manifestare il proprio scetticismo sulle prospettive del socialismo reale. In seguito alla rottura con il partito comunista, chiede asilo politico in Francia, per trasferirsi successivamente negli Stati Uniti. A contatto con il clima culturale fervente di Berkeley, in California, dove insegna letteratura polacca, continua la propria opera poetica dedicandosi parallelamente all\u2019attivit\u00e0 di traduzione, cruciale per la diffusione della poesia polacca in ambito anglo-americano e successivamente europeo.\nNel 1980 gli \u00e8 stato conferito il Premio Nobel per la letteratura.\nBiografia.\nEra figlio di Aleksander Mi\u0142osz, ingegnere civile, e di Weronica (nata Kuna), discendente da un fratello del bisnonno del grande poeta lituano di espressione francese Oscar Vadislas de Lubicz Milosz.\nNato a \u0160eteniai, oggi in Lituania, ma allora facente parte dell'Impero russo, Czes\u0142aw Mi\u0142osz frequent\u00f2 le scuole superiori e l'universit\u00e0 a Vilnius, oggi in Lituania, ma allora in Polonia.\nCofondatore del gruppo letterario \"Zagary\", fece il suo debutto nel 1930 con due volumi di poesia.\nLavor\u00f2 per la radio polacca e continu\u00f2 il proprio percorso creativo seguendo con attenzione i fatti che affliggevano la Polonia, stretta tra le rivendicazioni di Germania e Unione Sovietica. Pass\u00f2 la maggior parte della guerra a Varsavia lavorando per la stampa clandestina.\nDopo la guerra, divent\u00f2 addetto culturale all'ambasciata polacca a Washington e successivamente, nel 1951, a Parigi. Fortemente critico rispetto alla condotta governativa e al clima culturale imposto da un'\u00e9lite politica e intellettuale formatasi a Mosca, non esit\u00f2 a manifestare il proprio scetticismo sulle prospettive del socialismo reale. In seguito alla rottura con il partito comunista, chiese asilo politico in Francia, per trasferirsi successivamente negli Stati Uniti. A contatto con il clima culturale fervente di Berkeley, in California, dove insegn\u00f2 letteratura polacca, continu\u00f2 la propria opera poetica, dedicandosi parallelamente all'attivit\u00e0 di traduzione, cruciale per la diffusione della poesia polacca nell'ambito anglo-americano e successivamente europeo.\nNel 1980 gli venne conferito il Premio Nobel per la letteratura con la seguente motivazione:\nNello stesso anno, gli operai di Solidarno\u015b\u0107 trascrissero brani di una sua poesia ai piedi del monumento a Danzica dedicato ai lavoratori uccisi dalla polizia durante gli scioperi del 1970.\nNel 1993 ricevette il Premio Grinzane Cavour.\nIl suo corpo \u00e8 sepolto, insieme ad altri famosi scrittori e artisti polacchi, nella chiesa di San Michele Arcangelo e San Stanislao (Ska\u0142ka) a Cracovia.\nSaggista e poeta.\nIn ambito saggistico, Czes\u0142aw Mi\u0142osz contribu\u00ec al dibattito sulla possibilit\u00e0 di intraprendere il lavoro culturale in quanto azione politica e sociale, allineandosi alle tematiche dell'ambiente intellettuale francese dei primi anni cinquanta e fornendone, tuttavia, una chiave di lettura distinta e originale. Ne \"La mente prigioniera\" (1953), testo che unisce la riflessione saggistica a tecniche romanzesche, Czes\u0142aw Mi\u0142osz affront\u00f2 il complesso rapporto tra letteratura e societ\u00e0 nell'ambito delle democrazie popolari satelliti del mondo sovietico. Demistificando esplicitamente ogni idealizzazione del socialismo reale, evoc\u00f2 e analizz\u00f2 tanto l'adesione quanto la dissociazione degli intellettuali al sistema (il \"Murti-Bing\") consolidatosi in Polonia nel dopoguerra. In aperto contrasto con la lettura ideologizzata dell'intellettuale dissidente diffusasi nell'ambiente europeo filo-comunista, Czes\u0142aw Mi\u0142osz ritirasse la condizione divisa dell'individuo all'interno di un regime totalitario, attribuendone la libert\u00e0 di pensiero e parola ad una pratica eretica (il \"ketman\") basata sulla dissimulazione e sulla perfetta comprensione e conversione dei meccanismi censorii in cui vive.\nFonte di aspre polemiche fin dall'uscita, il saggio-romanzo offr\u00ec una prospettiva critica inedita sulla libert\u00e0 umana e una chiave di lettura preziosa al registro antifrastico che domina la produzione del poeta, come mostra il mondo evocato nel noto componimento \"Fanciullo d'Europa\".\nInfluenze.\nIn un dialogo sulla letteratura con Iosif Brodskij, realizzato nel 1989 e pubblicato nel 2001 sulla rivista \"Zeszyty Literackie\", parlando degli scrittori che l'hanno influenzato, Czes\u0142aw Mi\u0142osz dice: "}
{"id": "40061", "revid": "123380270", "url": "https://it.wikipedia.org/wiki?curid=40061", "title": "Unione Astronomica Internazionale", "text": "L'Unione Astronomica Internazionale - UAI, (in francese: Union Astronomique Internationale - UAI, in inglese: International Astronomical Union - IAU) unisce le societ\u00e0 astronomiche del mondo, membro dell'International Council for Science, ovvero l'autorit\u00e0 riconosciuta per assegnare i nomi a stelle, pianeti, asteroidi e altri corpi celesti, e la sua sede centrale \u00e8 a Parigi (Francia).\nResponsabile del sistema di Circolari UAI, che allertano gli astronomi sui fenomeni improvvisi, anche se non lo gestisce direttamente, fu fondata nel 1919 come unione di vari progetti internazionali, tra cui la Carte du Ciel, l'Unione solare e l'International Time Bureau. Il suo primo presidente fu Benjamin Baillaud.\nCommissioni.\nL'UAI si suddivide in 40 gruppi di lavoro, specializzati nei diversi campi di cui si occupa l'associazione organizzati in 12 divisioni.\nIl Working Group for Planetary System Nomenclature (WGPSN, Gruppo di lavoro per la nomenclatura dei sistemi planetari), che opera nell'ambito della Divisione III, stabilisce, per autorit\u00e0 dell'UAI, le convenzioni di nomenclatura astronomica ed indica la denominazione delle caratteristiche superficiali, geografiche e geologiche, per i corpi planetari: i pianeti e alcune loro lune. Il Committee on Small Body Nomenclature (CSBN, Comitato sulla nomenclatura dei corpi minori) ha il compito di assegnare il nome ai corpi minori del Sistema solare recentemente scoperti, in sostituzione della designazione provvisoria attribuita all'oggetto in modo convenzionale al momento della scoperta. Il nuovo nome assume carattere definitivo dopo la sua pubblicazione su circolare del Minor Planet Center.\nAssemblee generali.\nDopo l'Assemblea Costituente del 1919, dal 1922 si svolge ogni tre anni, ad eccezione del periodo bellico 1939-45, un'assemblea generale della UAI che elegge il presidente con incarico triennale."}
{"id": "40062", "revid": "1543377", "url": "https://it.wikipedia.org/wiki?curid=40062", "title": "Lux", "text": "Il lux (simbolo lx) \u00e8 l'unit\u00e0 di misura per l'illuminamento, accettata dal Sistema Internazionale. Un lux \u00e8 pari a un lumen su metro quadrato. Potremmo quindi definire il lux come il flusso luminoso per unit\u00e0 di superficie.\n\u00c8 un'unit\u00e0 di misura relativa alla luce visibile, e pertanto dipendente dalle caratteristiche dell'occhio umano, attraverso la curva di sensibilit\u00e0 dell'occhio alla radiazione luminosa.\nSi ha:\nAlcuni dati di illuminamento per dare un'idea di quanto vale un lux:\nNegli Stati Uniti \u00e8 ancora usata a volte una vecchia unit\u00e0 di illuminamento che non fa parte del sistema SI: la \"footcandle\" (letteralmente \"piede-candela\"). Si ha:\nDifferenza tra lux e lumen.\nLux e lumen sono unit\u00e0 di misura di due diverse grandezze fisiche: i lux sono l'unit\u00e0 di misura dell'illuminamento, mentre i lumen sono l'unit\u00e0 di misura del flusso luminoso.\nPer dare un'idea della differenza: i lumen di una lampada sono costanti, indipendentemente da quanto vicini o lontani siano i diversi oggetti illuminati, mentre i lux con i quali gli oggetti sono illuminati variano a seconda che ci si avvicini o allontani dalla lampada. Per tale motivo comprando, ad esempio, una lampada, si guardano i lumen, mentre dovendo decidere se c'\u00e8 abbastanza luce per leggere o per fare una fotografia si guardano i lux che \"arrivano\" all'occhio, ovvero nell'obiettivo fotografico (la luce che, riflessa dagli oggetti che si stanno osservando o fotografando, \"viaggia\" verso l'occhio o l'obiettivo). Di notte, leggendo un libro, c'\u00e8 abbastanza luce (lux) anche usando una lampadina debole (pochi lumen) purch\u00e9 molto vicina al libro.\nUn flusso di 1000 lumen generato da una lampada, concentrato totalmente su una superficie di un metro quadrato, illumina quel metro quadrato per 1000 lux. Tuttavia, gli stessi 1000 lumen, distribuiti su una superficie di dieci metri quadrati, producono un'illuminazione di soli 100 lux.\nL'illuminamento misurato in lux si riferisce, quindi, all'oggetto illuminato, e non alla sorgente. Ci\u00f2 \u00e8 fondamentale, perch\u00e9 determina quanto una sorgente \u00e8 in grado di illuminare un corpo o una superficie."}
{"id": "40063", "revid": "1305772", "url": "https://it.wikipedia.org/wiki?curid=40063", "title": "Siemens", "text": ""}
{"id": "40074", "revid": "123225535", "url": "https://it.wikipedia.org/wiki?curid=40074", "title": "Organo elettrico", "text": ""}
{"id": "40076", "revid": "466539", "url": "https://it.wikipedia.org/wiki?curid=40076", "title": "Cazari", "text": "I Cazari (o anche K(h)azari o pi\u00f9 raramente Khazary) (ebraico \"sing.\" Kuzar \u05db\u05d5\u05d6\u05e8\u05d9 \"plur.\" Kuzarim \u05db\u05d5\u05d6\u05e8\u05d9\u05dd; turco \"sing.\" Hazar \"plur.\" Hazarlar; russo \"sing.\" Chazarin \u0425\u0430\u0437\u0430\u0440\u0438\u043d \"plur.\" Chazary \u0425\u0430\u0437\u0430\u0440\u044b; tataro \"sing\" X\u00e4z\u00e4r \"plur.\" X\u00e4z\u00e4rl\u00e4r; persiano \u062e\u0632\u0631 Khazar) sono una confederazione di popolazioni turche seminomadi originarie delle steppe dell'Asia Centrale in cui confluirono elementi slavi, iranici e i resti dei Goti di Crimea. Nel VII secolo fondano il Khanato di Khazaria nelle regioni pi\u00f9 sud-orientali dell'Europa, vicino al Mar Caspio ed al Caucaso. Oltre alla regione oggi chiamata Kazakistan il khanato comprende anche parti dell'Ucraina, l'Azerbaigian, il sud della Russia e la penisola di Crimea.\nIntorno al periodo di fondazione del khanato molti Cazari si convertirono al giudaismo. Il nome 'Cazari' che essi stessi si sono dati proviene da un verbo in lingua turca che significa \"vagabondare\". Khazar \u00e8 il termine in lingua persiana (e nelle lingue di culture persianizzate, come la maggior parte delle lingue turciche) usato per chiamare il mar Caspio.\nStoria.\nLa storia dei Cazari \u00e8 strettamente legata a quella dell'Impero G\u00f6kt\u00fcrk, fondato quando il clan Ashina rovescia i Juan Juan nel 552. Con il collasso dell'Impero G\u00f6kt\u00fcrk (in realt\u00e0 una federazione di trib\u00f9) dovuto ad un conflitto interno, nel VII secolo la parte occidentale dell'impero si divide in due confederazioni: i Bulgari, guidati dal clan Dulo, ed i Cazari, guidati dal clan Ashina. Nel 670 i Cazari disperdono la confederazione dei Bulgari lasciandone tre residui nell'area del Volga (vedi Bulgaria del Volga), sul Mar Nero e sul Danubio.\nLa prima apparizione dei Cazari nella storia dell'Occidente \u00e8 l'aiuto che portano all'imperatore bizantino Eraclio contro i Persiani. Nel VII secolo e nell'VIII secolo combattono una serie di guerre contro gli Arabi all'epoca del califfato dell'omayyade Hish\u0101m b. \u02bfAbd al-Malik, specialmente contro l'Emiro di Mosul. Bench\u00e9 riescano a fermare l'espansione araba nell'Europa dell'Est, i Cazari si devono ritirare per un certo tempo dalla regione del Caucaso. In seguito per\u00f2 estendono i territori sotto il loro controllo dal Mar Caspio ad Est, alle coste Nord del Mar Nero ad Ovest.\nNel X secolo il Khanato inizia il suo declino dovuto agli attacchi dei Vichinghi-Variaghi della Rus' di Kiev e di altre trib\u00f9 turche.\nLa sua influenza politica diminuisce fino a scomparire del tutto nel XII secolo, con l'invasione dei Mongoli.\nLe \"Gesta Hungarorum\" parlano della presenza cazara in Transilvania, a Bihar, sotto il dominio di Menumorut all'arrivo dei Magiari.\nLa loro capitale \u00e8 Itil (o Atil) alla foce del fiume Volga, 10 miglia dall'attuale citt\u00e0 di Astrakhan. Un'altra importante citt\u00e0 era Sarkel, costruita insieme ai Bizantini nei pressi del fiume Don per meglio controllare le incursioni dei Rus' a sud di Kiev. In questa citt\u00e0 i Cazari obbligarono i Bizantini a non costruire alcuna chiesa, ma costruirono una loro sinagoga. A nord-est, nel periodo di massimo splendore, anche i Bulgari del Volga furono vincolati da una specie di semi-vassallaggio. Nel 913 gli Arabi erano arrivati nei pressi di Itil. Nel 965 i Vichinghi presero Sarkel e Itil, decretando la fine dell'Impero Cazaro. Vestigia importanti della storia dei Cazari si trovano nel Museo dell'Ermitage a San Pietroburgo.\nLa religione.\nIn origine i Cazari praticavano il Tengrismo, tipico delle popolazioni turche, basato sul culto di Tengri, dio del cielo, tuttavia con pesanti influenze delle teorie di Confucio, provenienti dalla Cina, soprattutto sull'idea del Mandato Celeste. In base a queste influenze il clan Ashina \u00e8 considerato essere stato prescelto da Tengri per guidare il popolo ed il khan la personificazione del favore che il dio concede al popolo turco. Un khan che fallisce nel suo mandato ha chiaramente perso il favore del cielo e quindi viene ritualmente ucciso.\nAlcuni storici hanno ipotizzato che sia stata questa tradizione di uccidere i governanti che perdevano il \"favore del Cielo\", la ragione che ha portato la classe dirigente dei Cazari a cercare un'altra religione.\nInfatti, tra la fine dell'VIII secolo e l'inizio del IX secolo, il khan e i nobili Cazari si convertirono al giudaismo seguiti da una parte della popolazione. Alcune ricerche suggeriscono che, almeno in parte, questa conversione di massa fu un espediente politico atto a prevenire tentativi, provenienti dall'esterno, di condizionare le credenze religiose dei Cazari e quindi influenzarli anche politicamente. Il Khanato si trova infatti stretto tra l'Islam ad est ed il Cristianesimo ad ovest. I sostenitori della teoria \"ashkenazita\" (vedi sotto) hanno ipotizzato che intorno al 950 la religione con il maggior numero di fedeli nel khanato potesse essere il giudaismo a seguito della conversione di alcuni khan; il primo khan di religione giudaica \u00e8 Bulan, mentre un altro, Obadiah, rinvigorisce il giudaismo invitando rabbini dall'esterno e promuovendo la costruzione di sinagoghe. La tolleranza religiosa \u00e8 peraltro una caratteristica del khanato che viene mantenuta per pi\u00f9 di trecento anni: ad esempio, la corte suprema, consiste di due ebrei, due cristiani, due musulmani ed un credente nella vecchia religione.\nVa per\u00f2 ricordato che, come fa notare Koestler, questa libert\u00e0 di culto non va confusa con una caratteristica di modernit\u00e0 e democrazia all'interno della societ\u00e0 cazara: infatti, come riporta Koestler, chi non era ebreo, era discriminato in quanto non considerato un vero cazaro: per quanto vi fosse libert\u00e0 di culto, vi era di fatto una segregazione sociale di carattere religioso.\nL'ipotesi di Koestler e il dibattito storiografico degli ultimi anni.\nL'ipotesi che il giudaismo fosse la religione prevalente dei Cazari \u00e8 dovuta allo studioso Arthur Koestler, il quale propose che i cosiddetti Ashkenaziti fossero in realt\u00e0 i discendenti dei Cazari che abbandonarono le loro terre a causa delle devastazioni Mongole, rifugiandosi nell'Europa orientale, per lo pi\u00f9 nei territori dell'attuale Polonia, Ungheria e Ucraina; cio\u00e8 i territori pi\u00f9 toccati dallo sterminio nazista. Questi, non appartenendo ad alcuna delle 12 trib\u00f9 di Israele, sono definiti nel libro di Koestler \"La tredicesima trib\u00f9\".\nShlomo Sand, nella sua opera del 2008 che si propone una revisione critica dei miti fondanti la storia del popolo ebraico, riprende l'ipotesi di Koestler e procedendo a ritroso tenta una ricostruzione della vicenda cazara nel suo complesso. Sottolinea cos\u00ec come gi\u00e0 nella seconda met\u00e0 del XIX secolo sia emersa una visione storica per la quale in Russia vi furono in realt\u00e0 due comunit\u00e0 ebraiche, sedimentatesi l'una sull'altra nel corso dei secoli: quella originaria, formata da Ebrei che giungevano dalle coste del Mar Nero e dall'Asia attraverso il Caucaso e quella condotta in Russia da ondate migratorie successive, che provenivano dalla Germania. La questione cazara ha continuato infatti ad alimentare dubbi e a far propendere diversi autori per un'ipotesi che vedeva il regno dei Cazari all'origine della diaspora di Israele in Russia, Lituania e Polonia. Gli studiosi citati in proposito da Sand sono: Avraam Garkavi, Simon Dubnow, Yitzchaq Schipper, Salo Baron e Ben Zion Dinur.\nDi contro, ricorda l'autore, il filone storiografico sionista tradizionale ha sostenuto da sempre che gli Ebrei dell'Europa Orientale, provenienti da Eretz Israel, sono venuti dalla Germania dopo essersi temporaneamente fermati a Roma. A conferma di ci\u00f2, l'uso della lingua yiddish in Polonia, Lituania e Russia \u00e8 stato usato come prova dell'esistenza di Ebrei Orientali di origine ebraico-tedesca o askenazita, dal momento che tale lingua risultava composta per l'80% da parole tedesche. Nondimeno, fra XIX e XX secolo, altre ipotesi sono emerse a giustificare la diffusione dello yiddish. Abraham Polak ricorda che gli abitanti del regno dei Cazari che abitavano in Crimea, convertitisi all'ebraismo, parlavano il gotico antico, lingua in uso nella penisola fino al XVI secolo che riteneva affine allo yiddish; ma da un punto di vista linguistico l'ipotesi \u00e8 insostenibile poich\u00e9 i tratti dello yiddish riconducono indubitabilmente ai dialetti alto-tedeschi (Germania centrale e meridionale). Altri vedrebbero invece nella colonizzazione tedesca dei territori orientali nel XIV e XV secolo e nella fondazione di importanti centri commerciali e artigianali, la vera causa della diffusione di questo idioma che veniva impiegato come lingua franca negli scambi con la popolazione locale. Comunit\u00e0 di origine tedesca avrebbero infatti costituito all'epoca l'ossatura della prima borghesia dell'Europa orientale portando con s\u00e9 anche un clero cattolico, mentre gli ebrei sarebbero giunti dalle regioni cazare e slave per assumere il ruolo di esattori, coniatori di monete ma anche conciatori e carrettieri. A fronte di ci\u00f2 la successiva, contenuta, migrazione di \u00e9lite ebraiche tedesche avrebbe integrato una presenza gi\u00e0 stabile, finendo per rafforzarne la lingua e il culto.\nFra gli attacchi formulati da Sand alla tradizionale lettura della storia degli Ebrei in Europa orientale, vanno infine annoverati i contributi della linguistica e della demografia storica.\nIl linguista Paul Wexler sostiene una discendenza linguistica parzialmente diversa per lo yiddish, che alla luce dei suoi studi sarebbe in realt\u00e0 una lingua di base slava con lessico in larga parte tedesco sudorientale, formatasi nelle zone di confine fra le comunit\u00e0, ora scomparse, che parlavano dialetti slavi e dialetti tedeschi, mentre sul versante demografico un \u201cdato scomodo\u201d per i fautori dell'origine tedesca andrebbe rintracciato nella circostanza che i seguaci dell'ebraismo in terra germanica fra XI secolo e XII secolo erano in numero del tutto insufficiente a dare vita, di l\u00ec a poco, alle consistenti comunit\u00e0 ebraiche polacche, lituane e russe. Non si spiegherebbe peraltro, conclude lo storico, per quale ragione, se il luogo di provenienza degli Ebrei dell'Europa orientale fosse stato la Germania occidentale, essi si sarebbero moltiplicati cos\u00ec tanto nelle regioni a Est bloccando invece la crescita demografica ad Ovest, in un'epoca nella quale mancava ancora qualsivoglia politica di controllo delle nascite.\nAl di l\u00e0 dei contrasti, fortemente connotati politicamente, fra storici organici e nuova storiografia israeliana e delle pi\u00f9 generali diatribe sul metodo fra modernisti e perennialisti che vedono intellettuali come Sand opporsi alle nuove impostazioni promosse, fra gli altri, da Anthony D. Smith della London School of Economics che sulla nazione israeliana ha maturato una posizione del tutto diversa, va rilevato come permanga un interesse diffuso per gli aspetti sociologici, linguistici ed etnografici relativi alla vicenda dei Cazari ed al loro legame con altre civilt\u00e0 del passato, prima fra tutte quella ebraica, dinanzi al quale \u00e8 lecito attendersi nuovi vivaci contributi da parte di studiosi di diversa estrazione accademica.\nStudi genetici di team scientifici guidati da Michael Hammer (2000), Doron Behar (2013), Shai Carmi (2017), e Tatiana Tatarinova (2019) non hanno trovato riscontri a questa teoria. Gli scienziati hanno trovato alcune linee genetiche (da parte paterna) del Medio Oriente e dall'Europa (da parte materna), ma nessuna linea turca dall'Asia centrale. \nAltri studi invece, come quello di Eran Elhaik (2012), sembrano confermare l'ipotesi di Koestler, avendo, nei suoi studi, riscontrato elementi iranici, germanici, turchi e slavi, riconducibili proprio al carattere multietnico dei Cazari. \nQuesti ebrei sono geneticamente simili agli Ebrei Sefarditi dalla Turchia, agli Ebrei italiani di Roma e agli Ebrei Romanioti di Grecia. Tuttavia uno studio di Nebel (2001) ha rilevato circa il 1% di linee genetiche turche. Vi ricordato che tuttavia gli stessi Cazari, pur essendo un popolo culturalmente e linguisticamente turco, non presentavano tratti asiatici, tipici dei popoli turchici, come ci giunge dalle cronache del tempo di Istakhri e Ibn al Fadlan: il primo li descrive come di carnagione chiara e capello rosso, il secondo invece li suddivide in Cazari bianchi, la cui descrizione coincide con quella data da Istakhri, e Cazari neri, di carnagione scura e capello nero. \u00c8 interessante notare come gli scrittori stessi pongano l'attenzione, nella descrizione dei Cazari, sul fatto che questi non somiglino ai Turchi. Come tipico dei popoli turchici, infatti, anche i Cazari avevano l'abitudine di convertire alla propria cultura e lingua le popolazioni conquistate: \u00e8 noto infatti che in essi confluirono elementi iranici, uralici (i Magiari, per esempio, erano, al soldo dei Cazari, incaricati di proteggere i confini occidentali del Kahanato), slavi e germanici (ci\u00f2 che rimase dei Goti di Crimea, conflu\u00ec nell'impero Cazaro). Addirittura Ebrei, presumibilmente discendenti pi\u00f9 o meno diretti degli Israeliti, giunsero in Cazaria, dall'Impero Bizantino, a seguito delle persecuzioni di Costantinopoli. Pertanto, sarebbe stato difficile trovare componenti linee altaiche persino presso gli stessi Cazari, difficolt\u00e0 che del resto si riscontra negli odierni Turchi d'Anatolia, tra i quali, in accordo agli studi di Luigi Cavalli Sforza, la componente genetica turco-altaica si limita al 1% della popolazione.\n\u00c8 bene infine sottolineare come le due ipotesi (quella tradizionale renana e quella cazara) non si escludano a vicenda, ma possano invece essere ambedue valide: si sa, per esempio, che a seguito della conversione, molti Ebrei provenienti da Occidente, si trasferirono nell'Impero Cazaro, andando ad arricchire e confondere ulteriormente la genetica del popolo."}
{"id": "40077", "revid": "264444", "url": "https://it.wikipedia.org/wiki?curid=40077", "title": "Episodi di Stargate SG-1", "text": ""}
{"id": "40078", "revid": "1534511", "url": "https://it.wikipedia.org/wiki?curid=40078", "title": "Equazione di Dirac", "text": "Lequazione di Dirac \u00e8 l'equazione d'onda che descrive in modo relativisticamente invariante il moto dei fermioni.\n\u00c8 stata formulata nel 1928 da Paul Dirac nel tentativo di ovviare agli inconvenienti generati dall'equazione di Klein-Gordon (la pi\u00f9 immediata formulazione relativistica dell'equazione di Schr\u00f6dinger), che presenta una difficolt\u00e0 nell'interpretazione della funzione d'onda portando a densit\u00e0 di probabilit\u00e0 che possono essere anche negative o nulle, oltre ad ammettere soluzioni a energia negativa.\nL'equazione di Dirac descrive le particelle mediante uno spinore composto da quattro funzioni d'onda (spinore di Dirac), naturale estensione dello spinore a due componenti non relativistico. \u00c8 stata un passo fondamentale verso una teoria unificata dei principi della meccanica quantistica e della relativit\u00e0 ristretta (cosiddetta meccanica quantistica relativistica), permettendo di definire una densit\u00e0 di probabilit\u00e0 sempre positiva. Inoltre ha consentito di spiegare la struttura fine dello spettro dell'atomo di idrogeno e il fattore giromagnetico dell'elettrone.\nAnche l'equazione di Dirac ammette soluzioni a energia negativa. Dirac ipotizz\u00f2 l'esistenza di un mare infinito di particelle che occupano gli stati a energia negativa, inaccessibili per via del principio di esclusione di Pauli (mare di Dirac). Dopo lo sviluppo della teoria quantistica dei campi tali stati furono identificati con le antiparticelle, legate alle particelle ordinarie attraverso la simmetria CPT, risolvendo alcuni paradossi originati dall'ipotesi del mare di Dirac.\nEquazione di Klein\u2013Gordon.\nL\u2019equazione di Klein\u2013Gordon \u00e8 stato il primo tentativo di rendere relativistica l'equazione di Schr\u00f6dinger, cio\u00e8 di inserire il formalismo della relativit\u00e0 ristretta all'interno della meccanica quantistica. Tuttavia essa non ammette un'interpretazione probabilistica naturale, oltre a non considerare una delle caratteristiche fondamentali di una particella quantistica, ovvero lo spin.\nFormulazione.\nUsando la relazione di Einstein tra energia e quantit\u00e0 di moto in forma operatoriale\nsi arriva all'equazione\nInconvenienti.\nIl vantaggio dell'equazione di Klein-Gordon \u00e8 quello di trattare tempo e spazio secondo la geometria dello spazio di Minkowski, mentre l'operatore d'Alembertiano risulta essere un invariante per trasformazioni di Lorentz. Per contro, per\u00f2, ci sono alcuni \"inconvenienti\": innanzitutto quello che come soluzioni possono esistere anche stati a energia negativa e che l'interpretazione probabilistica della funzione d'onda risulta problematica. Secondo l'interpretazione di Copenaghen, infatti, il modulo quadro della funzione d'onda rappresenta la densit\u00e0 di probabilit\u00e0:\ne quindi si deve avere la certezza di trovare la particella se si considera tutto lo spazio, cio\u00e8 l'integrale della densit\u00e0 di probabilit\u00e0 deve essere uguale a uno\nLa densit\u00e0 non soddisfa solo la condizione di normalizzazione, ma anche una equazione di continuit\u00e0. La probabilit\u00e0 di trovare la particella all'interno di un dato volume nello spazio deve per\u00f2 essere relativisticamente invariante: mentre nell'espressione sopra formula_5 non si trasforma, il volume formula_6 non \u00e8 invariante per trasformazioni di Lorentz.\nSi pu\u00f2 quindi introdurre una densit\u00e0 di probabilit\u00e0:\ncome componente temporale di un quadrivettore\nche soddisfa l'equazione di continuit\u00e0\nTuttavia la densit\u00e0 \"\u03c1KG\" non \u00e8 sempre definita positiva, ma pu\u00f2 anche essere negativa o nulla, dato che non \u00e8 pi\u00f9 legata la norma di un vettore nello spazio di Hilbert come nel caso della densit\u00e0 di probabilit\u00e0 non-relativistica derivata dell'equazione di Schr\u00f6dinger.\nSi osservi per i bosoni massivi con spin 1, le equazioni del campo sono descritte dalla Lagrangiana di Proca.\nEquazione di Dirac.\nFormulazione.\nUtilizziamo la notazione:\ne le unit\u00e0 naturali (formula_11).\nDirac, partendo dall'equazione di Klein-Gordon:\npropone una sorta di radice quadrata di quest'ultima.\nSi supponga, infatti, di poter scrivere:\nil cui quadrato d\u00e0:\nsvolgendo i calcoli otteniamo\nIl tensore formula_20 \u00e8 simmetrico, per questo annulla il commutatore formula_21 quindi rimane\nQuesta uguaglianza porta ad alcune condizioni sui coefficienti:\nAppare evidente, pertanto, che questi coefficienti sono in realt\u00e0 matrici e non numeri. La prima scelta potrebbero essere le matrici di Pauli, che per\u00f2 sono tre, mentre le matrici da determinare sono 4. Si pu\u00f2 suggerire, allora, di creare una base matriciale composta dalle tre matrici di Pauli con l'aggiunta dell'identit\u00e0: questa \u00e8 una base completa dello spazio di matrici 2\u00d72, ma se si pone ad esempio \"\u03b2\"=\"I\", si pu\u00f2 verificare che, ad esempio, \"\u03b1x\u03b2\" + \"\u03b2\u03b1x\" = 2\"\u03b1x\"=0, ma ci\u00f2 non \u00e8 possibile, perch\u00e9 la matrice \"\u03b1x\" \u00e8 sicuramente non nulla. Per ovviare a questo inconveniente fu allora necessario passare ad una dimensione maggiore, costruendo delle matrici 4\u00d74. Quelle che Dirac scelse furono (rappresentazione chirale delle matrici \"\u03b3\"):\ndove\nPonendo poi:\nl'equazione viene scritta con le gamma o matrici di Dirac:\ndove\nmentre \"i\" \u00e8 l'unit\u00e0 immaginaria.\nIn questo modo le soluzioni dell'equazione del moto sono dei vettori a quattro componenti: una soluzione particolare prende il nome di spinore di Dirac. Inoltre la densit\u00e0 di probabilit\u00e0, in questo modo, risulta essere sempre positiva:\nNon si riescono per\u00f2 a eliminare le energie negative, che restano quindi come possibili autovalori dell'equazione. Per interpretare questo risultato dell'equazione, Dirac propose un'interpretazione secondo cui esiste un mare di fermioni alcuni dei quali sono in un livello eccitato, e dunque hanno un'energia positiva, ma in tale mare esistono delle lacune che dunque sono ad energia negativa; quando una particella in uno stato eccitato incontra una lacuna, ecco che cade in uno stato non eccitato emettendo della radiazione elettromagnetica (un fenomeno simile alla diseccitazione di atomo in cui un elettrone cade in un livello energetico a meno energia emettendo un fotone, sempre che nella nuvola elettronica dell'atomo esista una lacuna). Tale fenomeno \u00e8 molto simile all'annichilazione di una particella con un'antiparticella come per esempio l'annichilazione di un elettrone con un positrone, con conseguente emissione di due fotoni, che pu\u00f2 essere descritto dall'equazione di Dirac, l\u00e0 dove l'antiparticella viene descritta dalla soluzione dell'equazione di Dirac con energia negativa. Per cui, in un certo senso, si pu\u00f2 affermare che Dirac predisse l'esistenza dell'antimateria e il fenomeno dell'annichilazione con la materia, sebbene le sue idee sull'esistenza del mare di fermioni siano state rigettate dalla comunit\u00e0 scientifica perch\u00e9 portavano a delle incongruenze interne alla teoria.\nPropriet\u00e0 dell'hamiltoniana di Dirac.\nL'hamiltoniana di Dirac per una particella libera, formula_38, non commuta con il momento angolare orbitale e nemmeno con il momento angolare di spin, tuttavia commuta con l'operatore momento angolare totale e con l'operatore di elicit\u00e0.\nCommutazione con il momento angolare orbitale.\nIl momento angolare orbitale pu\u00f2 essere scritto come formula_39 \nPossiamo riscrivere la componente i-esima del momento come formula_40, in questa espressione vale la notazione di Einstein e formula_41 \u00e8 il tensore completamente antisimmetrico (o tensore di Levi-Civita) a tre indici (i,j,k).\nCalcoliamo il commutatore con una componente del momento angolare:\nNell'ultimo passaggio abbiamo usato la seguente propriet\u00e0 del commutatore formula_43.\nTutte le quantit\u00e0 nelle equazioni sono operatori, quindi la commutazione non \u00e8 immediata.\nIl secondo termine \u00e8 nullo poich\u00e9 formula_44 non \u00e8 nello stesso spazio di Hilbert di r e p, o per essere pi\u00f9 rigorosi, il termine con r e p \u00e8 moltiplicato per una matrice identit\u00e0 nello spazio di formula_44 e quindi commuta con formula_44 stesso.\nIl primo termine, sfruttando le propriet\u00e0 del commutatore, pu\u00f2 essere scritto come\nCon la stessa argomentazione usata per formula_44 possiamo elidere il secondo termine.\nRimane\ndove abbiamo esplicitato la scrittura del momento angolare. Con l'asterisco sulla formula_50 indichiamo che non utilizzeremo pi\u00f9 la notazione di Einstein per questo simbolo e i suoi indici, ma vale ancora per tutti gli altri simboli e relativi indici.\nIl segno meno in formula_51 viene dal fatto che il tensore antisimmetrico in un caso sarebbe positivo e nell'altro negativo, non ci interessa quale dei due, dato che una scelta opportuna del tensore a fattor comune correggerebbe il segno.\nUtilizzando l'antisimmetria del commutatore formula_52 possiamo scrivere:\nAdesso scomponiamo i commutatori come abbiamo fatto in precedenza:\nUtilizziamo adesso le relazioni di commutazione formula_55 e formula_56. Svolgendo i calcoli\nOra notiamo che nell'ultimo termine abbiamo una sottrazione che inverte gli indici, questo \u00e8 equivalente a sommare gli indici ripetuti sul tensore di Levi-Civita.\nIl commutatore cercato \u00e8 quindi:\nAd esempio calcoliamo:formula_59\nQuesto sar\u00e0:\nCommutazione con il momento angolare di spin.\nL'hamiltoniana di Dirac non commuta con il momento angolare di spin.\nLa k-esima componente del momento angolare di spin pu\u00f2 essere scritto come una matrice a blocchi\nRicordando le regole di commutazione delle matrici di Pauli possiamo scrivere\nSostituendo nella matrice formula_64 troviamo\nLasciamo in sospeso il calcolo e ricaviamo il commutatore formula_66\ntroviamo che ci restituisce proprio la matrice precedente\nQuindi troviamo la definizione del momento angolare di spin scritto tramite le matrici formula_21\nAdesso calcoliamo il commutatore\nPer svolgere questi calcoli abbiamo utilizzato le regole di commutazione.\nNello svolgimento successivo ci serviremo di queste uguaglianze che discendono direttamente dagli anticommutatori delle matrici formula_21\nScriviamo esplicitamente l'hamiltoniana di Dirac\nPer chiarezza dobbiamo dividere l'ultimo termine in quattro membri e procedere separatamente.\nCalcoliamo il primo termine\nRicordiamo che formula_77 \u00e8 un numero poich\u00e9 \u00e8 la n-esima componente dell'impulso, quindi il suo commutatore con una matrice \u00e8 zero.\nPer gli altri commutatori utilizziamo le regole di commutazione elencate in precedenza\nCalcoliamo il secondo termine\nCalcoliamo il terzo termine\nCalcoliamo il quarto termine\nAdesso sommiamo di nuovo tutti i termini\nSviluppiamo le parentesi e riordiniamo i termini\nI termini con la delta si semplificano tra loro perch\u00e9 uguali e opposti, quel che rimane pu\u00f2 essere riscritto come\nAdesso rimettiamo il risultato del calcolo fatto finora nel commutatore da cui eravamo partiti, otteniamo\nOvvero applicando la delta otteniamo il commutatore cercato\nUtilizzando la notazione di Einstein pu\u00f2 essere riscritta come\nIn conclusione il momento angolare di spin non commuta con l'hamiltoniana di Dirac.\nCommutazione con il momento angolare totale.\nL'hamiltoniana di Dirac commuta con il momento angolare totale.\nDai calcoli svolti nei paragrafi precedenti si vede che abbiamo per il momento angolare orbitale\nmentre per quello di spin\nDobbiamo prima di tutto riportare lo stesso indice per entrambe le notazioni. Cambiamo quello di spin, per farlo conviene spostare l'indice k, per ogni permutazione il tensore cambia segno ma poich\u00e9 lo fa due volte il segno resta lo stesso.\nNotiamo che adesso, anche se le lettere non corrispondono (ma non importa poich\u00e9 sono indici muti), occupano le stesse posizioni, quindi le due scritture sono identiche, ovvero\nIl nostro momento angolare, per essere conservato deve essere\nIn questo modo il commutatore con H sar\u00e0\nche \u00e8 identicamente nullo per ogni componente."}
{"id": "40079", "revid": "1534511", "url": "https://it.wikipedia.org/wiki?curid=40079", "title": "Gamma di Dirac", "text": "Le matrici gamma di Dirac sono un insieme di matrici che formano una rappresentazione dell'algebra di Clifford. Sono utilizzate nell'equazione di Dirac e sono state formulate per conciliare la meccanica quantistica con la relativit\u00e0 ristretta.\nDefinizione.\nLe matrici sono determinate dalla regola di anticommutazione che definisce l'algebra di Clifford:\ndove formula_2 \u00e8 la metrica dello spaziotempo. Questa condizione non fissa le matrici gamma in maniera univoca, infatti hanno varie rappresentazioni. \nUsando la metrica di Minkowski con segnatura formula_3 deve accadere che:\ndove formula_6 \u00e8 la matrice identit\u00e0, formula_7 \u00e8 il trasposto coniugato e formula_8 un indice che va da 1 a 3. Da ci\u00f2, in quattro dimensioni:\nLa rappresentazione di Dirac.\nUna delle rappresentazioni pi\u00f9 diffuse per le matrici di Dirac \u00e8 la seguente, detta appunto rappresentazione di Dirac, costruita a partire dalla matrice identit\u00e0 e dalle tre matrici di Pauli formula_10:\nIn questa rappresentazione le quattro matrici di Dirac controvarianti sono:\nDa queste quattro matrici \u00e8 possibile costruire sedici prodotti differenti, linearmente indipendenti uno dall'altro, e che potranno essere utilizzati per costruire le osservabili fisiche dell'equazione di Dirac:\ndove\nformula_16\nQueste formula_17, oltre a essere una base per lo spazio delle matrici formula_18, rispettano alcune regole:\nInfine, combinando le formula_24 con gli spinori, \u00e8 possibile definire una quadricorrente:\ndove\nBisogna notare che gli indici che distinguono queste matrici \"non\" sono dei veri e propri indici tensoriali, perch\u00e9 formula_27 non \u00e8 un quadrivettore che trasforma sotto una generica trasformazione di Lorentz formula_28 secondo:\nbens\u00ec rimane invariato, per definizione:\nSpesso con la \"covarianza\" delle matrici gamma si intende la seguente relazione:\ndove formula_32 \u00e8 la rappresentazione della trasformazione sugli spinori che intervengono nell'equazione di Dirac, ma questa \u00e8 una propriet\u00e0 soddisfatta in virt\u00f9 della forma esplicita delle formula_33. Una conseguenza di questo fatto \u00e8 che la grandezza formula_34 non \u00e8 invariante, ma si trasforma come:\ne con lei lo stesso operatore di Dirac formula_36 e il propagatore del campo fermionico. Si noti che l'invarianza della densit\u00e0 di lagrangiana e delle sezioni d'urto \u00e8 conservata perch\u00e9 in queste grandezze la parte che trasforma con le formula_33 \u00e8 racchiusa tra una formula_38 e una formula_39, in modo da mantenere il tutto invariante. Si noti anche che:\nLa quinta matrice gamma.\n\u00c8 una matrice definita (nel formalismo quadri-dimensionale di Dirac) come segue:\nAnche se la matrice formula_43 non fa parte delle quattro matrici gamma, si denota in questo modo perch\u00e9 retaggio di una vecchia notazione: essendo formula_44 la quarta matrice oltre le tre spaziali, l'apice 5 denota che sarebbe una quinta matrice con le stesse propriet\u00e0 delle altre quattro.\nVale anche la relazione che segue (facilmente verificabile):\nViene introdotta in meccanica quantistica relativistica perch\u00e9 utile per lo sviluppo di diverse argomentazioni; una su tutte \u00e8 la proiezione del campo di Dirac nelle componenti \"left-handed\" (levogiro) e \"right-handed\" (destrogiro) (vedi anche chiralit\u00e0):\nSeguono alcune delle propriet\u00e0 di cui gode:"}
{"id": "40080", "revid": "217", "url": "https://it.wikipedia.org/wiki?curid=40080", "title": "Matrici di Dirac", "text": ""}
{"id": "40081", "revid": "1965197", "url": "https://it.wikipedia.org/wiki?curid=40081", "title": "Giuseppe Benedetto Cottolengo", "text": "\u00c8 considerato uno dei santi sociali torinesi.\nBiografia.\nNacque, primo di dodici figli, da Giuseppe Antonio Cottolengo e da Benedetta Chiarotti. I Cottolengo erano di origini provenzali in quanto il nonno Giuseppe si era trasferito a Bra da Saint-Pons, presso Barcelonnette. Famiglia di intraprendenti mercanti di stoffe, la loro abilit\u00e0 negli affari fu tramandata anche allo stesso Giuseppe Agostino Benedetto, che infatti si dimostr\u00f2 tutt'altro che sprovveduto nella gestione economica della sua opera. Uno dei suoi fratelli, Agostino Cottolengo, divent\u00f2 un noto e apprezzato pittore.\nFu la devotissima madre, originaria di Savigliano, a impartirgli i principi della vita cristiana.\nLa sua adolescenza venne condizionata dai tragici eventi legati alla Rivoluzione francese e alla successiva invasione del Piemonte da parte dei soldati francesi di Napoleone I: buona parte dei suoi studi di teologia, iniziati il 5 dicembre 1802, avvennero in clandestinit\u00e0, prima nella citt\u00e0 natale e poi ad Asti (alla cui diocesi apparteneva allora la citt\u00e0 di Bra). Venne ordinato sacerdote l'8 giugno 1811 nella cappella del seminario di Torino da monsignor Paolo Giuseppe Solaro, gi\u00e0 vescovo di Susa, e celebr\u00f2 la prima messa nella sua Bra il giorno seguente. Nel novembre 1813 fu nominato viceparroco a Corneliano d'Alba. Con il declino di Napoleone e l'avvicinarsi del periodo della Restaurazione pot\u00e9 riprendere gli studi teologici nel 1814 a Torino, fino al raggiungimento della laurea \"con plauso e lode\" il 14 maggio 1816. Nel 1818 venne chiamato nella congregazione dei Canonici del \"Corpus Domini\". Col trascorrere del tempo emerse nel Cottolengo una profonda insoddisfazione e la meditazione della biografia di san Vincenzo de' Paoli lo condusse ad una maturazione della sua dimensione umana e spirituale.\nLa sua intuizione ebbe origine il 2 settembre 1827 quando a Torino venne chiamato al capezzale di una donna francese al sesto mese di gravidanza, tale Giovanna Maria Gonnet, affetta da tubercolosi e morente. Ella era stata portata dal marito in pi\u00f9 ospedali torinesi, ma in nessuno era stata accettata per il ricovero perch\u00e9 le inevitabili perdite di sangue avrebbero potuto innescare un'epidemia tra le altre madri e i neonati (allora non esistevano gli antibiotici). Di fronte alla tremenda agonia della giovane, lasciata morire in una misera stalla circondata dal dolore dei suoi figli piangenti, il Cottolengo sent\u00ec l'urgenza interiore di creare un ricovero dove potessero essere accolti e soddisfatti i bisogni assistenziali che non trovavano risposta altrove. Con l'aiuto di alcune donne, il 17 gennaio 1828 apr\u00ec nel centro di Torino il Deposito de' poveri infermi del Corpus Domini.\nDopo tre anni, in seguito ai timori di un'epidemia di colera, il governo gli ordin\u00f2 di chiudere il ricovero. S\u00ec trasfer\u00ec in Borgo Dora, dove il 27 aprile 1832 fond\u00f2, con l'aiuto del dottor Lorenzo Granetti, quella grande realt\u00e0 tuttora esistente, la Piccola Casa della Divina Provvidenza, pi\u00f9 comunemente conosciuta col nome del suo fondatore: il Cottolengo.\nDiede inoltre vita ad alcune famiglie religiose: l'Istituto religioso delle suore, i fratelli e la societ\u00e0 dei sacerdoti a lui intitolati.\nPass\u00f2 gli ultimi giorni della sua vita a Chieri nella casa del fratello Luigi, anch'egli prete, dove mor\u00ec di febbre tifoide il 30 aprile 1842.\nCulto.\nPer le sue opere venne dichiarato beato da papa Benedetto XV il 29 aprile 1917 e proclamato santo della Chiesa cattolica il 19 marzo 1934 da papa Pio XI.\nPapa Benedetto XVI lo cita, nella sua prima enciclica \"Deus caritas est\", datata 25 dicembre 2005, tra i \u00abmodelli insigni di carit\u00e0 sociale per tutti gli uomini di buona volont\u00e0\u00bb.\nL'esperienza missionaria cottolenghina oggi \u00e8 presente in Europa, Asia, Africa, Nord e Sud dell'America.\nRiconoscimenti.\nLa citt\u00e0 di Torino gli ha dedicato una via nel quartiere Aurora."}
{"id": "40084", "revid": "154893", "url": "https://it.wikipedia.org/wiki?curid=40084", "title": "Universiadi", "text": ""}
{"id": "40085", "revid": "1942768", "url": "https://it.wikipedia.org/wiki?curid=40085", "title": "Sacro Monte di Varallo", "text": "Il Sacro Monte di Varallo rappresenta l'esempio pi\u00f9 antico e di maggior interesse artistico tra i Sacri Monti presenti nell'area alpina lombardo - piemontese. Si compone di una basilica, che costituisce la stazione finale di un percorso che si snoda tra vie e piazzette, e quarantaquattro cappelle affrescate e popolate da circa ottocento statue (terracotta policroma o legno) a grandezza naturale.\n\u00c8 situato nel comune di Varallo (VC), in Valsesia.\nInsieme agli altri 8 Sacri Monti del Piemonte e della Lombardia \u00e8 stato dichiarato patrimonio mondiale dell'umanit\u00e0 (Parigi, 4 luglio 2003). L'area in cui sorge fa parte di una riserva naturale della Regione Piemonte (Riserva speciale del Sacro Monte di Varallo). Nel 2012 \u00e8 stato creato l'Ente di Gestione dei Sacri Monti con lo scopo di tutelare, gestire e promuovere il ricco patrimonio dei complessi.\nStoria.\nL'iniziativa di Bernardino Caimi.\nL'idea dell'edificazione di un Sacro Monte posizionato su una parete rocciosa che domina l'abitato di Varallo fu concepita nel 1481 dal frate francescano Bernardino Caimi. Verso la met\u00e0 del XV secolo aveva cominciato a diffondersi, in Occidente, un forte bisogno di riprodurre i luoghi della Terra santa, verso la quale il pellegrinaggio stava diventando sempre pi\u00f9 pericoloso a causa dei Turchi. Esempi di questa necessit\u00e0 sono, in primo luogo, le chiese a pianta rotonda, che richiamano la Basilica del Santo Sepolcro a Gerusalemme o il grande Santuario di Santa Maria delle Grazie, presso Forl\u00ec voluto nel 1450 da un ex pirata albanese convertito, Pietro Bianco da Durazzo, che fu in stretti rapporti con Bernardino da Siena. Alla base del progetto di Bernardino Caimi vi era, dunque, il desiderio di riprodurre, a beneficio dei fedeli, non pi\u00f9 la sola Basilica della Resurrezione, ma tutti i luoghi pi\u00f9 emblematici della Terra santa: il luogo doveva rappresentare un'autentica alternativa al pellegrinaggio; di qui l'espressione \"Nuova Gerusalemme\", successivamente impiegata per identificare il Sacro Monte di Varallo.\nDietro a queste rappresentazioni stava, inoltre, una forte intenzione pedagogica cara alla spiritualit\u00e0 francescana, attenta a promuovere l'immedesimazione dei fedeli con l'esempio dato dalla figura di Ges\u00f9: da qui il progetto di un percorso devozionale sulle tracce della memoria dei luoghi sacri al cattolicesimo, popolata con le scene del racconto evangelico.\nNel 1486, ricevute le necessarie autorizzazioni e contando su importanti donazioni - anche in virt\u00f9 dei buoni rapporti con Ludovico il Moro - Padre Caimi pot\u00e9 vedere l'inizio dell'edificazione della chiesa di Santa Maria delle Grazie, annessa al convento francescano, e quella delle prime cappelle del Sacro Monte.\nNel 1491 risultavano terminate le cappelle del \"Santo Sepolcro\", dell\"'Ascensione\" e della \"Deposizione\" (da quest'ultima proviene verosimilmente il \"Compianto\" ligneo, opera dei milanesi Giovanni Pietro e Giovanni Ambrogio De Donati, ora alla Pinacoteca civica di Varallo).\nLa morte di Padre Caimi (1498 o 1499) non arrest\u00f2 il programma di edificazione, soprattutto vista la notoriet\u00e0 che il Sacro Monte iniziava ad avere come meta di pellegrinaggi devozionali e l'approvazione ricevuta dal Ducato di Milano.\nGaudenzio Ferrari, Galeazzo Alessi e San Carlo Borromeo.\nA partire dai primi anni del XVI secolo il regista dell'impresa del Sacro Monte fu il pittore, scultore ed architetto valsesiano Gaudenzio Ferrari. Nativo di Valduggia, crebbe artisticamente con le prime realizzazioni del Sacro Monte fino a diventare protagonista del suo sviluppo; vi lavor\u00f2 sino al 1528 come progettista di alcune cappelle, autore di numerose sculture (dapprima lignee, poi in terracotta) e di affreschi che, nelle cappelle, fanno da sfondo alle scene sacre. Suo \u00e8 anche, a conti fatti, il lascito poetico che segner\u00e0 le produzioni artistiche successive.\nQuando Gaudenzio Ferrari lasci\u00f2 il Sacro Monte, il luogo aveva ormai una relativa maestosit\u00e0 scenica. Con la crescita dell'afflusso dei fedeli (tra i pellegrini illustri si ricorda sant'Angela Merici, fondatrice delle Orsoline, il duca Francesco II Sforza, la futura madre di san Carlo Borromeo ed altri ancora), il programma edificatorio riprese e continu\u00f2 grazie all'interessamento di altri artisti, a cominciare da allievi di Gaudenzio Ferrari come Giulio Cesare Luini, Fermo Stella da Caravaggio; e altri come Giacomo Paracca di Valsolda (l'artefice delle statue della \"Strage degli innocenti\") e i fratelli Della Rovere detti \"i Fiammenghini\".\nNegli anni 1565-68 i lavori proseguirono sotto la direzione dell'architetto Galeazzo Alessi, che concep\u00ec una nuova disposizione delle cappelle, non pi\u00f9 su base topologica (con l'evidenza dei luoghi di pellegrinaggio Nazaret, Betlemme e Gerusalemme, com'era nel disegno iniziale di Bernardino Caimi) ma cronologica, per consentire al visitatore di seguire, di cappella in cappella, le tappe del cammino terreno di Ges\u00f9.\nA partire dalla seconda met\u00e0 del Cinquecento fu soprattutto san Carlo Borromeo a occuparsi della sorte del Sacro Monte. Il santo vi fece visita per ben quattro volte ed il suo carisma accrebbe ancor pi\u00f9 il prestigio della \"Nuova Gerusalemme\". Un sacello presso la \"Cappella del Sepolcro\" ricorda il luogo in cui il Santo amava raccogliersi in preghiera.\nAnche gli esponenti di Casa Savoia, a partire dalla visita di Carlo Emanuele I nel 1583, dimostrarono uno speciale interessamento nei riguardi di questo luogo.\nIl grande cantiere del XVII secolo.\nDopo un rallentamento dei lavori nell'ultima parte del XVI secolo, una vistosa ripresa della costruzione del grandioso complesso si ebbe nel XVII secolo sotto l'impulso e l'attenta sovrintendenza del vescovo di Novara Carlo Bascap\u00e8, che segu\u00ec nella dottrina e nelle opere il magistero di san Carlo Borromeo.\nSi aggiunsero nuove cappelle dedicate ai momenti salienti della \"Passione di Ges\u00f9\", per i quali vennero interessati artisti quali il pittore perugino Domenico Alfano, lo scultore di origine fiamminga Giovanni Wespin, detto \"Il Tabacchetti\" e, infine, un artista di prima grandezza nel panorama pittorico lombardo del primo Seicento, Pier Francesco Mazzucchelli detto \"il Morazzone\". Soprattutto, si vede l'esordio e la grande ascesa della grande stagione narrativa e compositiva impartita di Giovanni D'Enrico, architetto e scultore, e dei suoi fratelli pittori Melchiorre e Antonio, provenienti da Alagna Valsesia.\nTra le ultime tappe artisticamente pi\u00f9 significative si trova la costruzione del \"Palazzo di Pilato\" con la \"Scala Santa\", costruita sul modello di quella romana di San Giovanni in Laterano. Proprio durante questa edificazione l'\u00e9quipe dei D'Enrico si completa con l'arrivo di Antonio - noto come Tanzio da Varallo - che raggiunse i fratelli al Sacro Monte di ritorno dal suo apprendistato in Italia centro-meridionale per eseguire gli affreschi delle cappelle della \"Passione\".\nSi concretizz\u00f2 in questo periodo il \"piano urbanistico\" gi\u00e0 concepito da Galeazzo Alessi relativamente alla parte sommitale del Monte, con cappelle che si dovevano disporre nei palazzi e nei porticati in stile rinascimentale destinati, ad di l\u00e0 della \"Porta Aurea\", ad affacciarsi sulla \"Piazza dei Tribunali\" e sulla \"Piazza del Tempio\".\nIn quegli stessi anni (1614) per impulso del Vescovo Carlo Bescap\u00e8, ebbe inizio anche la costruzione della nuova Basilica dell'Assunta, su disegni di Bartolomeo Ravelli e di Giovanni d'Enrico. La sua costruzione si svilupp\u00f2 per tappe successive protraendosi sino al 1713.\nProfilo artistico.\nIl fascino della complessa architettura della \"Nuova Gerusalemme\" e la reputazione di Gaudenzio Ferrari non sono riusciti, sino a tempi relativamente recenti, ad attrarre l'attenzione degli storici dell'arte. Tra i pochi visitatori dell'Ottocento capaci di cogliere appieno il genio di Gaudenzio Ferrari ed il suo ruolo di regista del Sacro Monte va menzionato l'eccentrico scrittore inglese Samuel Butler: una lapide nel loggiato del Palazzo di Pilato ne ricorda l'appassionato soggiorno. Chi pi\u00f9 di altri ha contribuito ad affermare il valore del Sacro Monte - divenuto per lui oggetto di un innamoramento artistico che \u00e8 durato per tutta la sua vita - \u00e8 lo scrittore, drammaturgo e critico d'arte Giovanni Testori. A lui il Comune di Varallo ha voluto dedicare una piazza all'inizio del percorso che porta alle cappelle. Sua \u00e8 l'espressione \"gran teatro montano\" utilizzata per connotare il complesso del Sacro Monte e l'effetto scenico delle cappelle, con gli attori principali plasticati in terracotta policroma ed una serie di astanti che si affacciano illusionisticamente dalle pareti affrescate, come nella figurazione di una \"laude medievale\" che coinvolge un intero paese.\nGaudenzio Ferrari, negli anni di permanenza a Varallo, mette al servizio dell'edificazione del \"gran teatro montano\" le sue qualit\u00e0 di architetto, pittore, scultore: un impegno appassionato, che non conosce momenti di ripiego, dalle statue della cappella dell\u2019\"Annunciazione\" (ca. 1510) al formidabile complesso di statue ed affreschi che vibrano di drammaticit\u00e0 nella cappella della \"Crocifissione\" (1520-23). Ad essi la critica di G. Testori restituisce la dignit\u00e0 di uno dei punti alti dell'arte rinascimentale in Italia, sia pure di un'arte che, per essere apprezzata, richiede l'abbandono dei canoni estetici \"aurei\" della pi\u00f9 celebrata cultura umanistica, per lasciarsi attrarre dalla \"realt\u00e0 umana\" di una terra e di un paese per il quale \u00e8 \"il cuore che governa le ragioni della forma\" e non viceversa. Cos\u00ec Testori si esprime a proposito delle statue dell\u2019\"Annunciazione\" (Cappella II):\nGaudenzio Ferrari, il patriarca del Monte, \u00e8 l'autore delle statue e dei dipinti delle cappelle V (\"I Magi a Betlemme\"), VIII (\"Presentazione al Tempio\"), XXXVIII (\"Crocifissione\"), XL (\"La Piet\u00e0\"); sue sono anche statue che troviamo nelle cappelle II (\"Annunciazione\"), VI (\"Nativit\u00e0\"), VII (\"Adorazione dei pastori\"); XXXII (\"Ges\u00f9 sale la scala del Pretorio\"), e, verosimilmente, anche la statua del \"Cristo morto\" nella cappella del \"Santo Sepolcro\".\nL'impronta lasciata da Gaudenzio Ferrari fa dunque emergere sopra la parete di Varallo una sorta di \"genius loci\" che riesce a tenere legate a s\u00e9 - pur nella evoluzione dei linguaggi adottati - le opere dei tanti artisti che, nei secoli, si avvicendano nella fabbrica del Sacro Monte. Le stesse raccomandazioni dei committenti esortano gli artisti a riprendere i moduli compositivi di Gaudenzio; ed \u00e8 tale genio del luogo a manifestarsi in modo spontaneo nelle opere di chi, come i fratelli D'Enrico (Giovanni, Melchiorre, ed Antonio) ha respirato l'aria di quella stessa valle.\n\u00c8 sempre G. Testori a porre in risalto la grandezza di quell'infaticabile plasticatore, capace di straordinario realismo, che fu Giovanni d'Enrico. Le sue migliori statue tengono il confronto con quelle di Gaudenzio. Il lavoro di architetto e le statue che egli ha realizzato in una ventina di cappelle lo consacrano, dopo Gaudenzio, come secondo grande regista del Monte. A Varallo si esprime anche, con tutta la sua capacit\u00e0 di dar forma pittorica ad una gamma estremamente variegata di tipi umani, con fisionomie ed espressioni velocemente tratteggiate, la forza poetica del fratello minore di Giovanni d'Enrico, noto come Tanzio da Varallo, altro artista ampiamente rivalutato grazie a G. Testori. In effetti, tra i punti pi\u00f9 alti di teatralit\u00e0 e di senso di angoscia presenti nella \"Nuova Gerusalemme\", si devono menzionare cappelle quali \"Ges\u00f9 al tribunale di Pilato\", \"Ges\u00f9 davanti ad Erode\", \"Pilato si lava le mani\" che vedono la collaborazione dei due fratelli:\nAmministrazione civile e religiosa.\nIl Sacro Monte, e la sottostante chiesa di Santa Maria delle Grazie, \u00e8 di propriet\u00e0 del Comune di Varallo. Il Comune \u00e8 da sempre impegnato nella tutela e nella valorizzazione del complesso monumentale e al servizio di fedeli e turisti con il suo sistema informativo. Tra questi si annovera il servizio di visita guidata al complesso e alla chiesa di Santa Maria delle Grazie curato da guide turistiche abilitate e specializzate.\nI servizi religiosi del Sacro Monte sono celebrati dai Padri Oblati dei Santi Gaudenzio e Carlo (diocesi di Novara); l'amministrazione religiosa del luogo \u00e8 curata da un rettore, incarico che fu ricoperto da figure religiose anche di notevole fama quali, ad esempio, il cardinale Maurilio Fossati che resse il Sacro Monte tra il 1915 e il 1924.\nNel territorio del Sacro Monte hanno sede le Suore orsoline del Sacro Monte di Varallo."}
{"id": "40088", "revid": "1938562", "url": "https://it.wikipedia.org/wiki?curid=40088", "title": "Titolo di citt\u00e0 in Svizzera", "text": "Panoramica.\nNelle liste seguenti sono elencate le agglomerazioni con oltre abitanti e i comuni svizzeri con almeno abitanti.\nSono citati i dati inerenti alla popolazione, che rispecchiano quanto pubblicato dall'Ufficio Federale di Statistica in merito ai censimenti federali del 31 dicembre 1995, rispettivamente del 31 dicembre 2000 oppure le stime del 31 dicembre 2005 e del 31 dicembre 2010, sempre emesse dall'UFS, e al cantone di appartenenza."}
{"id": "40089", "revid": "780783", "url": "https://it.wikipedia.org/wiki?curid=40089", "title": "Paolo Bettini", "text": "Professionista dal 1997 al 2008, soprannominato \"Paolino\" o \"il Grillo\", \u00e8 stato campione olimpico in linea su strada ai Giochi di Atene 2004 e campione del mondo di specialit\u00e0 nel 2006 e nel 2007. Specialista delle classiche, in carriera ha vinto due Giri di Lombardia, due Liegi-Bastogne-Liegi, una Milano-Sanremo e per tre volte la classifica finale di Coppa del mondo; rientrano nel suo palmar\u00e8s anche tappe dei tre Grandi giri, due classifiche a punti al Giro d'Italia, due titoli nazionali in linea, brevi corse a tappe e altre corse del panorama ciclistico internazionale.\nDopo il ritiro dalle corse ha ricoperto, dal 2010 al 2013, l'incarico di commissario tecnico della Nazionale italiana di ciclismo su strada.\nBiografia.\nPaolo Bettini, cresciuto a La California, nel comune di Bibbona, vicino a Cecina, ha ereditato la grande passione per il ciclismo dal padre Giuliano, .\nHa divorziato dalla moglie Monica Orlandini, con la quale ha avuto una figlia, Veronica, nata nel 2003. Vive a Riparbella, a pochi chilometri da Cecina. Aveva un fratello, Sauro, maggiore di dieci anni, che fu anch'egli ciclista, morto il 2 ottobre 2006 in un incidente stradale.\nCarriera.\nCiclista.\nPassato professionista nel 1997 con la MG Maglificio-Technogym, dopo essere stato gregario di Michele Bartoli alla Mapei-Quick Step ha ottenuto la prima vittoria in una grande classica nel 2000 alla Li\u00e8ge-Bastogne-Li\u00e8ge. Il suo anno migliore fu il 2003, quando vinse la Milano-Sanremo, il Giro del Mediterraneo, la HEW Cyclassics e la Cl\u00e1sica San Sebasti\u00e1n. In carriera ha vinto per tre volte consecutive la Coppa del mondo su strada (2002-2003-2004), unico ciclista ad esserci riuscito. Fa parte, inoltre, dei corridori che hanno vinto tappe in tutti e tre i Grandi Giri.\nDal 2003 al 2008 ha corso per la squadra belga della Quick Step, dove ha avuto come direttori sportivi Patrick Lefevere e Serge Parsani. Il 14 agosto 2004 ha vinto la medaglia d'oro alle Olimpiadi di Atene aggiudicandosi la prova individuale su strada, facendo il vuoto in salita e battendo allo sprint il portoghese S\u00e9rgio Paulinho, l'unico che era riuscito a tenergli la ruota.\nNel 2006, dopo la conquista della classifica a punti al Giro e del titolo tricolore, il 24 settembre ha vinto il Campionato del mondo di ciclismo su strada a Salisburgo (nel 2001 aveva vinto l'argento), quattro anni dopo l'ultimo italiano, Mario Cipollini. La stagione fu chiusa dalla netta vittoria in solitaria al Giro di Lombardia in maglia iridata, dedicata al fratello Sauro, deceduto qualche giorno prima.\nNel 2007, da campione del mondo in carica, ha partecipato nel mese di febbraio al Tour of California, nel quale ha vinto una frazione in volata. \u00c8 riuscito poi a piazzarsi quarto alla Liegi-Bastogne-Liegi e secondo in varie tappe del Giro. A settembre, nel corso della Vuelta a Espa\u00f1a, ha colto la seconda vittoria stagionale nella terza tappa, battendo \u00d3scar Freire in volata. Il 30 settembre si \u00e8 presentato in piena forma sulle strade di Stoccarda, dove ha bissato il successo dell'anno precedente riconquistando, con una volata sul russo Kolobnev, la maglia iridata di Campione del Mondo su strada.\nNel 2008 a Pechino ha tentato di difendere l'oro olimpico conquistato quattro anni prima ad Atene ma, all'ultimo giro, un allungo di vari ciclisti (tra cui il vincitore Sanchez ed il secondo classificato, poi squalificato per positivit\u00e0 all'antidopoing, Rebellin), gli ha impedito, sia per giochi di squadra, sia per la stretta marcatura con Valverde, di potersi giocare la vittoria finale. Al traguardo si \u00e8 classificato al diciottesimo posto.\nDopo le Olimpiadi, in preparazione del Mondiale di Varese, ha partecipato alla Vuelta a Espa\u00f1a dove ha vinto due tappe. Singolare l'esultanza della seconda vittoria, quando ha coperto il logo dello sponsor della squadra, dato che questa gli aveva preferito Stefan Schumacher, non rinnovandogli il contratto. Il 27 settembre 2008, alla vigilia della prova individuale maschile del Campionato del mondo di ciclismo su strada a Varese, ha annunciato il suo ritiro dalle corse. , ha dichiarato in conferenza stampa, riferendosi al rito della punzonatura ed al tentativo di difendere il titolo mondiale. Difesa non riuscita, in quanto campione del mondo si laure\u00f2 il compagno di nazionale Alessandro Ballan.\nIl ritiro ufficiale \u00e8 avvenuto il 9 novembre 2008 durante la rinnovata Sei Giorni di Milano, che si \u00e8 aggiudicato in coppia con lo spagnolo Joan Llaneras, nonostante una brutta caduta il 6 novembre che l'aveva costretto ad abbandonare momentaneamente la \"kermesse\". Il 13 dicembre, alla presentazione del Giro d'Italia 2009, \u00e8 stata annunciata la sua partecipazione in veste di commentatore. Ha commentato anche la Milano-Sanremo 2009, suo battesimo da commentatore televisivo in corsa.\nCommissario tecnico.\nDopo la morte del c.t. della nazionale Franco Ballerini durante una corsa rallistica, la Federazione Ciclistica Italiana, per voce del presidente Renato Di Rocco, il 20 marzo 2010 annunci\u00f2 che Paolo Bettini sarebbe stato il nuovo commissario tecnico della nazionale di ciclismo che in ottobre sarebbe stata impegnata ai Mondiali di Melbourne. Il 23 giugno 2010 la nomina a commissario tecnico della Nazionale di ciclismo su strada dell'Italia fu ufficializzata. Lasci\u00f2 l'incarico dopo tre anni e mezzo, il 29 dicembre 2013, per provare a dar vita ad una nuova squadra ciclistica finanziata da Fernando Alonso, progetto che per\u00f2 nel 2015 naufraga definitivamente."}
{"id": "40090", "revid": "1543377", "url": "https://it.wikipedia.org/wiki?curid=40090", "title": "Eric Steven Raymond", "text": "\u00c8 l'autore de \"La cattedrale e il bazaar\" e l'attuale manutentore del \"Jargon File\" (anche conosciuto come \"Il nuovo dizionario degli hacker\") e l'ideatore del Glider come simbolo rappresentativo della comunit\u00e0 hacker. La sua reputazione nasce nella cultura degli hacker, e dopo il 1997 diventa la figura principale del movimento open source. Attualmente \u00e8 uno degli hacker pi\u00f9 famosi (e controversi).\nBiografia.\nRaymond \u00e8 nato a Boston, Massachusetts, nel 1957; ha vissuto in tre continenti prima di stabilirsi in Pennsylvania nel 1971. I suoi inizi nella cultura hacker sono datati 1976 ed egli scrisse il suo primo progetto open source nel 1982. \u00c8 l'autore del progetto fetchmail: un POP client. Ha contribuito a molte parti del progetto Emacs ed \u00e8 il coautore delle librerie GNU ncurses. \u00c8 l'ideatore dell'implementazione in C del linguaggio di programmazione INTERCAL.\nRaymond ha coniato la frase: \"con abbastanza occhi tutti i bachi vengono a galla\". Accredita a Linus Torvalds l'ispirazione di questa citazione che ha definito la legge di Linus. La fonte di questa citazione \u00e8 il libro \"La cattedrale e il bazaar\" del 1999. Raymond mantiene anche una dozzina di FAQ e scrive molti saggi. Raymond, conosciuto per avere forti interessi nella fantascienza, \u00e8 un musicista amatoriale ed \u00e8 cintura nera nel taekwondo.\nDopo il 1997 Raymond diventa uno dei principali teorici del movimento open source e uno dei fondatori dell'Open Source Initiative. Egli inoltre svolge la funzione di ambasciatore dell'open source presso la stampa, il commercio e la cultura emergente.\nLa tattica adottata da Raymond ha messo a segno un numero notevole di successi, cominciando dal rilascio dei codici sorgenti di Mozilla nel 1998. \nLe critiche.\nRaymond ha ricevuto varie accuse di dirottare il movimento del software libero verso la promozione della sua immagine e del proprio profitto. In questo contesto si argomenta che spesso ha lavorato per insidiare gli altri leader e rappresentanti del movimento. Il suo rifiuto diretto alle discussioni morali ed etiche di Richard Stallman e della Free Software Foundation in favore di una posizione meno idealistica e pi\u00f9 rivolta a un mercato \"amico\" ha esacerbato alcune tensioni politiche preesistenti nella comunit\u00e0. C'\u00e8 stata anche una certa asprezza tra Raymond e gli sviluppatori del kernel Linux, dopo che il progetto Linux ha rifiutato di incorporare CML2: un sistema di configurazione del kernel alternativo, sviluppato da Raymond.\nEgli \u00e8 anche stato accusato di vendersi: acconsent\u00ec infatti a tenere una conferenza per Microsoft in cambio dell'opportunit\u00e0 di incontrare due dei suoi attori di fantascienza preferiti. Ha inoltre accettato milioni di dollari in azioni per dare credibilit\u00e0 ai sistemi di VA Research/VA Linux Systems. Ancora, il suo temperamento ha causato una certa tensione fra s\u00e9 e altri fautori dell'open source, tra cui il pi\u00f9 famoso Bruce Perens. Perens ha reso pubblica, sulle liste Debian, una minaccia contenuta in una E-Mail privata speditagli da Raymond.\nLa dichiarazione di Raymond di essere uno degli sviluppatori del Core di Linux ha creato molte critiche in quanto nessun sorgente da lui sviluppato \u00e8 mai stato accettato in questo kernel; il suo contributo all'open source \u00e8 relativo a porzioni di fetchmail, Ncurses e Emacs, oltre a una lunga lista di progetti presenti sulla sua home page. Questa mancanza di credenziali porta il suo saggio \"Shut Up And Show Them The Code\" (taci e mostragli i sorgenti) a una pesante critica perch\u00e9 ha cercato di mettersi sullo stesso livello di Richard Stallman, autore originario di Emacs, GCC, GNU Debugger (GDB), GNU Make e molto altro. Raymond ha risposto a tutte queste critiche con il saggio \"Take My Job, Please!\" (\"Fai il mio lavoro per favore!\"), dove sostiene come chiunque si ritenga qualificato a sostituirlo e a presentare il caso dell'open source al mondo intero sia libero di farlo; lui sarebbe disposto a seguirlo.\nLe sue difese pubbliche al secondo emendamento riguardante i diritti a possedere armi da fuoco e il suo forte sostegno alla guerra in Iraq del 2003 hanno generato delle controversie. \u00c8 stato inoltre accusato di modificare il Jargon File per riflettere i propri punti di vista circa la guerra."}
{"id": "40091", "revid": "6923", "url": "https://it.wikipedia.org/wiki?curid=40091", "title": "Poggioreale (Italia)", "text": "Poggioreale (\"Puggiuriali\" in siciliano) \u00e8 un comune italiano di abitanti del libero consorzio comunale di Trapani in Sicilia. Il paese dista 67\u00a0km da Trapani, 61\u00a0km da Palermo, 120\u00a0km da Agrigento.\nSorge su un territorio collinare (a circa 150 m sopra il livello del mare) nella Valle del Belice, vicino al fiume omonimo. Ha una superficie di 37\u00a0km\u00b2 e una densit\u00e0 di 46 ab./km\u00b2. Non si articola in frazioni.\nStoria.\nNel territorio di Poggioreale si ritiene essersi svolta nel 339 a.C. la battaglia del Crimiso, forse proprio in prossimit\u00e0 del luogo dove \u00e8 stata ricostruita la nuova citt\u00e0, poco distante dal punto di confluenza dei due rami del Belice. Il nome Poggioreale viene dal latino \"podus regalis\" (ovvero \"Poggio del Re\").\nIl paese fu fondato come centro agricolo nel 1642 dal marchese di Gibellina, Francesco Morso, che nel 1643 ebbe il titolo di principe di Poggioreale.\nNel 1968 ci fu la violenta scossa che colp\u00ec la Valle del Belice distruggendo la citt\u00e0. Restano i ruderi che, ancora oggi, testimoniano la vita prima del 1968. Dopo il terremoto si decise di non restaurare questi ruderi ritenendo il loro ripristino antieconomico e potenzialmente pericoloso. Il paese venne ricostruito alcuni chilometri pi\u00f9 a valle, con strutture moderne e avveniristiche (per l'epoca).\nMonumenti e luoghi d'interesse.\nNel tempo si \u00e8 originato un turismo di passaggio, interessato ai ruderi della vecchia citt\u00e0, denominata da alcuni \"La citt\u00e0 Fantasma\", distrutta dal terremoto del 1968, ma rimasta miracolosamente intatta nel tessuto viario e in alcuni edifici pi\u00f9 rappresentativi. Una parte del racconto visivo della citt\u00e0 di Poggioreale, dopo il terremoto, \u00e8 stato raccontato dal pittore Guido Irosa attraverso 34 tele, che racchiudono il periodo dal 2000 al 2005. I ruderi testimoniano la vita, ancora visibile, vissuta prima del 1968.\nPresso la Biblioteca Comunale \u00e8 stato allestito un museo etno-antropologico di vita contadina, e sono esposti pure alcuni dei reperti recuperati negli scavi del Monte Castellazzo.\nNel nuovo centro si pu\u00f2 ammirare la nuova Piazza Elimo realizzata da Paolo Portoghesi, la fermata dell'Autobus e la cappella di Sant'Antonio, realizzata da Franco Purini.\nCinema.\nI ruderi della Poggioreale Antica hanno attratto alcuni registi cinematografici. Giuseppe Tornatore vi gir\u00f2 scene di \"Nuovo Cinema Paradiso\", \"L'uomo delle stelle\" e \"Mal\u00e8na\". Inoltre Poggioreale serv\u00ec anche per alcune riprese delle serie \"La piovra\", \"Cefalonia\" e di \"La guerra di Cam\", lungometraggio di Laura Muscardin.\nEconomia.\nSi coltivano in paese cereali, ortaggi, olive, meloni, uva, frutta. Sono presenti gli allevamenti di bovini e ovini.\nLa fertile valle del fiume Belice offre interminabili distese di vigneti, che producono ottime uve rosse, in particolare dai vitigni Nero d'Avola, Syrah e . Notevole \u00e8 peraltro la produzione estiva di meloni gialli e angurie.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "40097", "revid": "767487", "url": "https://it.wikipedia.org/wiki?curid=40097", "title": "Ong-Bak - Nato per combattere", "text": "Ong-Bak - Nato per combattere (\"Ong-Bak\") \u00e8 un film del 2003 diretto da Prachya Pinkaew con Panom Yeerum.\nIl film contiene decine di combattimenti di arti marziali; delle scene pi\u00f9 spettacolari vengono proposti replay da pi\u00f9 angolazioni (strizzando l'occhio alla tradizione del cinema marziale statunitense degli inizi degli anni novanta). Panom Yeerum, che nel trailer viene chiamato \"il successore del grande Bruce Lee\", d\u00e0 prova di una grande agilit\u00e0 e mette in scena una tecnica Muay Thai che usa prevalentemente gambe e ginocchia, di grande effetto coreografico.\nTrama.\nNel piccolo e pacifico villaggio thailandese di Ban Nong Pradu, un gruppo di criminali provenienti dalla citt\u00e0 di Bangkok e guidati da un certo Peng rubano Ong-Bak (che in thailandese significa \"testa tagliata\"), ossia la testa della statua sacra del Buddha. Gli abitanti cadono nella disperazione per il sacrilego oltraggio subito, ma il giovane Ting, che grazie al Monaco Pra Kru conosce l'arte del Muay Thai (o meglio Muay Boran, una versione pi\u00f9 antica), si offre volontario per recuperarla; la sua unica pista \u00e8 Don, uno spacciatore che il giorno prima aveva tentato di acquistare un amuleto a Nong Pradu.\nArrivato in citt\u00e0, rintraccia il figlio del suo capovillaggio, suo cugino Humlae, il quale si \u00e8 tinto i capelli e si fa chiamare \"George\", un motociclista insieme alla sua compagna Muay Lek. Non volendo aiutare il cugino, Humlai deruba quest'ultimo e scommette tutta la refurtiva in un torneo di combattimento a un bar di Khaosan Road; Ting vince per\u00f2 il torneo sconfiggendo il campione con un solo calcio. Viene fuori che Humlai vive di espedienti perch\u00e9 \u00e8 indebitato con il capo di una banda di malviventi, Komtuan, un signore della guerra dai capelli grigi che si muove con una sedia a rotelle e parla attraverso un'elettrolaringe: Ting scopre inoltre che Don aveva rubato la testa di Ong-Bak per venderla a Komtuan, il quale se ne era sbarazzato non avendovi visto alcun valore.\nIl giorno dopo, Humlae e Muay Lek vengono inseguiti per la citt\u00e0 dallo spacciatore Peng dopo uno sgarro a una partita illegale. Dopo aver aiutato Humlae e Muay Lek a scappare, Tien li ritrova in un bar, e l\u00ec sconfigge tre avversari di fila su un ring improvvisato, guadagnandosi il rispetto della folla. Il trio trova poi il nascondiglio di Don, e l'inseguimento che segue finisce al porto del fiume Chao Phraya, dove Ting scopre sott'acqua una valigia piena di statuette di Buddha rubate da Komtuan. Dopo che Tien porta alla polizia le statuette, Komtuan fa rapire Muay Lek e obbliga Ting a combattere la sua guardia del corpo Samir Siddith, \"La Tigre delle 10 direzioni\", in un incontro di pugni in cordata, al confine thai-burmese, in cambio di Muay Lek e della testa di Ong-Bak; Ting \u00e8 per\u00f2 obbligato a perdere per via dell'incontro truccato, e accetta di perdere per il bene del suo villaggio. Rinnegando il suo contratto, Komtuan ordina ai suoi sgherri di uccidere i tre, ma Ting e Humlae li sconfiggono e seguono una pista.\nI due raggiungono cos\u00ec una grotta, dove i malviventi tentato di decapitare una statua di Buddha gigante. Ting sconfigge Saming e i criminali rimasti, ma Komtuan lo ferisce con un colpo di pistola e tenta di distruggere l'Ong-Bak con un martello; Humlae si intromette e prende lui il coolpo, ma d'un tratto la statua di Buddha gigante cade e Komtuan viene schiacciato. Ferito mortalmente, Humlae cede la testa di Ong-Bak a Ting, e gli chiede di prendersi cura di Muay Lek e aiutarla a laurearsi.\nAl villaggio, le ceneri di Humlae vengono portate da un monaco a dorso di un elefante, mentre la testa di Ong-Bak viene riportata al suo posto.\nDistribuzione.\nIl film \u00e8 uscito il 21 gennaio 2003 in Thailandia, arrivando in Italia il 6 agosto 2004."}
{"id": "40099", "revid": "486946", "url": "https://it.wikipedia.org/wiki?curid=40099", "title": "Gialli (Letteratura)", "text": ""}
{"id": "40101", "revid": "1543377", "url": "https://it.wikipedia.org/wiki?curid=40101", "title": "Xiao xiao", "text": "Xiao Xiao \u00e8 un personaggio animato creato da \"Zhu Zhq\" utilizzando la tecnologia Macromedia Flash.\nXiao Xiao \u00e8 una figura stilizzata, un omino composto da 5 linee e un cerchio (cos\u00ec come tutti gli altri personaggi che appaiono nei suoi episodi), ma riesce a creare l'effetto di un guerriero esperto nella arti marziali. Tecnicamente, gli episodi sono caratterizzati da una straordinaria fluidit\u00e0.\nSono state create decine di \"cloni\" di Xiao Xiao(tra i quali Electric Man, che ne riprendono lo stile per dar vita a nuove avventure."}
{"id": "40102", "revid": "1632387", "url": "https://it.wikipedia.org/wiki?curid=40102", "title": "Roccia sedimentaria", "text": "Le rocce sedimentarie (dal latino \"sedere\", depositarsi) si formano spesso in una serie di strati e sono un tipo di rocce formate dall'accumulo di sedimenti di varia origine, derivanti in gran parte dalla degradazione e dall'erosione di rocce preesistenti, che si sono depositati sulla superficie terrestre. La disciplina di studio e ricerca \u00e8 la sedimentologia e i suoi studiosi sono detti sedimentologi.\nProcesso sedimentario (litificazione).\nLe rocce sedimentarie sono quindi il risultato di un complesso di fenomeni, chiamato processo sedimentario, che si compone di erosione da parte degli agenti esogeni, trasporto da parte di fluidi (acqua, vento, ghiaccio), sedimentazione in ambiente sedimentario marino, continentale o misto e infine diagenesi.\nAlterazione ed erosione.\nI sedimenti, di provenienza, composizione chimica e dimensioni assai variabili, sono il risultato dell'alterazione chimico-fisica e talora biologica operata da vari agenti erosivi che insistono sulla superficie terrestre.\nI processi fisici che determinano maggiormente l'alterazione di rocce sono principalmente quelli che generano fratture nell'ammasso roccioso originario a causa ad esempio dell'erosione della roccia.A questi fenomeni si aggiunge non di rado l'azione dell'acqua che infiltrandosi nelle fessure e congelando per effetto delle basse temperature, ingrandisce le fratture disgregando di fatto la roccia circostante; questo fenomeno prende il nome di crioclastismo.\nNei climi molto caldi anche l'elevata temperatura pu\u00f2 facilitare il processo di disgregazione: gli intensi cicli di forte raffreddamento e riscaldamento nell'arco della giornata generano nel terreno cicli di espansione e di contrazione molto pronunciati, che provocano l'esfoliazione del terreno; questo fenomeno prende il nome di termoclastismo.\nI fenomeni chimici, preponderanti soprattutto nel caso di detriti di piccole dimensioni a causa della loro maggiore superficie specifica, sono principalmente causati dall'interazione tra i componenti della roccia e l'acqua e le sostanze in essa disciolte. Un esempio pu\u00f2 essere la dissoluzione di rocce carbonatiche per effetto dell'acqua con elevate percentuali di anidride carbonica.\nTrasporto.\nIl materiale cos\u00ec alterato viene solitamente trasportato lontano dalla sua roccia madre soprattutto attraverso l'azione delle acque dilavanti, dai fiumi e da altri corsi d'acqua, fino a raggiungere un ambiente deposizionale di bassa energia dove pu\u00f2 depositarsi per azione gravitativa. Nel caso di materiali solubili la deposizione avviene in soluzione per poi precipitare successivamente. Spesso (ma non unicamente) tale ambiente \u00e8 quello marino, dove i materiali vengono ridistribuiti sul fondo marino dal moto ondoso, dalle maree e dalle correnti. Altri agenti di trasporto possono essere localmente il vento (ad esempio in ambiente desertico), cos\u00ec come i ghiacciai, che possono trasportare materiale sedimentario con il loro lento movimento verso valle.\nL'acqua \u00e8 il pi\u00f9 importante agente di trasporto e mezzo fisico nel quale avviene la deposizione: molte delle caratteristiche peculiari delle rocce sedimentarie derivano quindi dalla loro deposizione in ambiente subacqueo.\nSedimentazione.\nLa sedimentazione, quando avviene per effetto gravitativo, genera nei detriti una differenziazione in base alle dimensioni dei granuli. Infatti la loro deposizione \u00e8 strettamente legata alla forza che l'agente di trasporto ha per continuare a trattenerli in sospensione. Un esempio di questa differenziazione della deposizione pu\u00f2 essere l'azione di un corso d'acqua che, avendo inizialmente carattere torrentizio, riesce a trasportare detriti di dimensioni anche importanti; andando verso valle perder\u00e0 parte della sua energia e i primi detriti ad essere sedimentati saranno quelli di dimensioni maggiori, cio\u00e8 principalmente le ghiaie.\nSuccessivamente si andranno a depositare detriti di dimensioni sempre minori in virt\u00f9 della sempre minore forza del mezzo, quindi sabbie, limi ed argille.\nI detriti, nell'azione di trasporto, subiscono anche una modifica della loro forma, dovuta alla reciproca abrasione delle particelle in sospensione, risultando cos\u00ec avere forma arrotondata priva di spigoli vivi.\nUna volta deposti, i sedimenti vanno incontro ai processi di diagenesi, ovvero quel complesso di trasformazioni chimico-fisiche che avvengono una volta avvenuta la sedimentazione. Tali fenomeni in gran parte sono costituiti dalla litificazione, che trasforma i sedimenti in un ammasso roccioso compatto e coerente, formandosi cos\u00ec la dura roccia sedimentaria cos\u00ec come siamo abituati a conoscerla.\nDiagenesi.\nLa diagenesi avviene come risultato combinato di alcuni meccanismi:\nCol termine litificazione viene indicata la generalit\u00e0 dei risultati della costipazione e cementazione su di un sedimento sciolto.\nLa Geologia non fa distinzioni tra la natura sciolta e incoerente del materiale sedimentario al momento della sua deposizione e quella invece caratterizzata da durezza e solidit\u00e0 delle rocce sedimentarie che verranno a formarsi alla fine. Infatti, qualsiasi deposito di materiale sedimentario \u00e8 considerato comunque una roccia, qualsiasi sia il suo stato fisico, anche se i processi fisici e chimici ai quali il sedimento \u00e8 sottoposto a partire dalla sua deposizione tendono a convertire il materiale sciolto in quello che comunemente \u00e8 conosciuto come \"roccia\".\nClassificazione delle rocce sedimentarie.\nDal tipo di sedimento, e conseguentemente dalle caratteristiche del processo sedimentario, deriva la principale suddivisione delle rocce sedimentarie in:\nRocce sedimentarie clastiche.\nSono formate da frammenti di altre rocce (clasti) trasportati dal luogo di formazione, modificati pi\u00f9 o meno intensamente e infine depositati.\nAll'interno di questa classe le R.S. vengono ulteriormente suddivise in base alla granulometria dei clasti:\nTalune classificazioni ricomprendono le siltiti all'interno delle argilliti, definendo queste ultime come rocce sedimentarie clastiche aventi clasti di dimensioni inferiori a 1/16 di mm.\nRocce sedimentarie chimiche o residuali.\nFormate dalla deposizione sul fondo di sali o altri composti chimici disciolti e contenuti nelle acque marine, questi sali precipitano, quando la loro concentrazione nell'acqua marina, aumentando per l'evaporazione dell'acqua, supera il valore massimo di saturazione. Spiccano tra queste rocce le evaporiti rappresentate in gran parte dal gesso, dall'Anidrite e dal salgemma.\nFra le rocce sedimentarie generate dalla precipitazione chimica di carbonato di calcio, ma non assimilabili alle evaporiti, si annoverano anche alcuni calcari come i travertini, deposizioni in ambiente ipogeo come stalattiti e stalagmiti, gli alabastri calcarei, e anche la formazione di alcune dolomie primarie.\nRocce sedimentarie organogene o biochimiche.\nSi originano dalla deposizione e successiva cementazione prevalentemente di esoscheletri (o frammenti di essi) di organismi con guscio carbonatico o siliceo. I fondali marini dei mari profondi sono coperti da un fango formato dai gusci di organismi planctonici microscopici come i foraminiferi pelagici, i radiolari e spicole di spugna. Questi fanghi diagenizzati danno origine a rocce come calcari pelagici, radiolariti e spongoliti.\nAl di fuori della classificazione sopra accennata si ricorda anche la marna, una particolare roccia sedimentaria, piuttosto diffusa nelle serie stratigrafiche sia alpine che appenniniche, composta da una frazione argillosa (quindi clastica) e una frazione calcarea (di origine chimica od organogena).\nAltre classificazioni sono presenti in letteratura, come ad esempio quelle di Folk e Dunham. Esse prendono in considerazione, oltre che gli aspetti tessiturali e strutturali, anche aspetti genetici.\nStratificazione e principio di sovrapposizione.\nLe rocce sedimentarie si presentano in natura tipicamente come livelli definiti, chiamati strati, che sono stati deposti l'uno sull'altro dando luogo cos\u00ec alla stratificazione. In una sequenza stratigrafica i singoli strati sono separati tra loro dai piani di strato. Lo strato costituisce l'unit\u00e0 stratigrafica elementare e il corpo sedimentario elementare.\nIl principio di sovrapposizione, uno dei pi\u00f9 antichi e importanti principi della Geologia, indica che in una serie stratigrafica indisturbata gli strati pi\u00f9 profondi sono anche i pi\u00f9 antichi, mentre quelli via via sovrapposti sono quelli con et\u00e0 sempre minore, fino ad arrivare agli strati attuali in via di deposizione che sono all'interfaccia sedimento-acqua o sedimento-aria.\nPer meglio capire questo importante concetto, si pu\u00f2 fare l'esempio di una pila di vecchi giornali. Il pi\u00f9 vecchio sar\u00e0 il giornale alla base della pila (quello che abbiamo letto per primo e che per primo abbiamo depositato nella scatola della carta straccia). L'ultimo, quello odierno, sar\u00e0 quello visibile in superficie. Scendendo nella pila, come in una perforazione, troveremo date progressivamente pi\u00f9 antiche.\nTipi di stratificazione.\nAnche se lo strato costituisce il corpo sedimentario elementare, generalmente si intende con il termine di corpo sedimentario un insieme di pi\u00f9 strati, che possono essere variamente organizzati. Le dimensioni dei corpi sedimentari vanno dalla scala dell'affioramento (metri) a quella del bacino (chilometri). L'organizzazione geometrica degli strati all'interno dei corpi sedimentari risente della condizioni fisiche di sedimentazione e della morfologia preesistente.\n\"Stratificazione piana.\" Strati orizzontali, tabulari, con limiti ad andamento sub-parallelo. Si depongono prevalentemente per trasporto orizzontale da parte di correnti e per decantazione (in presenza di una paleo-morfologia pianeggiante).\n\"Stratificazione ondulata\". Gli strati tendono ad adattarsi alla morfologia preesistente. Tipicamente si depongono per decantazione e tendono a \"drappeggiarsi\", assumendo uno spessore minore sui rilievi e maggiore negli avvallamenti. Possono deporsi strati ondulati anche per crescita di organismi biocostruttori (coralli, briozoi, spugne, etc.), in ambiente di piattaforma o di scogliera carbonatica.\n\"Stratificazione inclinata\". Successioni di strati depositatisi originariamente su superfici inclinate, sotto l'azione di fenomeni gravitativi o trattivi (correnti). Tipici esempi sono i depositi di fronte deltizia.\n\"Stratificazione incrociata\". Successioni di strati inclinati rispetto a superfici di strato principali. Tipici esempi sono i depositi di spiaggia e i depositi di duna eolica.\nStrutture sedimentarie.\nOggetti e geometrie di dimensioni inferiori o uguali allo strato si definiscono generalmente strutture sedimentarie. Sono tipiche strutture sedimentarie le \"lamine\": elementi di dimensioni da millimetriche a centimetriche, determinati da variazioni di composizione, granulometria e orientazione delle particelle costituenti lo strato, che possono avere origine da diversi processi sedimentari. Le lamine derivano principalmente da processi trattivi, come le correnti, da decantazione e da precipitazione di sali in ambiente evaporitico.\nIl tipo di organizzazione geometrica interna agli strati (laminazione) pu\u00f2 essere determinato in base ai processi fisici predominanti.\nIn base a tale principio \u00e8 possibile distinguere:\nDistribuzione e parametri fisici di formazione.\nLe rocce sedimentarie non erano presenti nella crosta terrestre primordiale. La copertura superficiale della Terra \u00e8 costituita per il 75% da rocce sedimentarie, formando nel complesso uno strato assai sottile.\nIn superficie prevalgono nettamente le rocce sedimentarie (75% delle rocce superficiali) in quanto derivano dall'interazione litosfera-idrosfera-atmosfera-biosfera, e rappresentano le associazioni di minerali pi\u00f9 stabili in ambiente superficiale. Qui si hanno caratteristiche ambientali diverse da quelle presenti al momento della formazione delle rocce eruttive o metamorfiche: temperature relativamente basse (circa tra 0\u00b0 e 150\u00b0), pressione bassa (al massimo circa 2 kbar), acqua, ossigeno e anidride carbonica in genere molto abbondanti e attivit\u00e0 biogena intensa. Le rocce eruttive e metamorfiche tendono dunque a trasformarsi in rocce sedimentarie."}
{"id": "40105", "revid": "200568", "url": "https://it.wikipedia.org/wiki?curid=40105", "title": "Florina", "text": "Florina (), \u00e8 un comune della Grecia situato nella periferia della Macedonia occidentale (unit\u00e0 periferica di Florina) con abitanti secondo i dati del censimento 2001.\nA seguito della riforma amministrativa detta Programma Callicrate in vigore dal gennaio 2011 che ha abolito le prefetture e accorpato numerosi comuni, la superficie del comune \u00e8 ora di 820\u00a0km\u00b2 e la popolazione \u00e8 passata da 16 771 a 33 588 abitanti.\nLa citt\u00e0 di Florina \u00e8 situata al confine con l'Albania e la Macedonia del Nord e si trova a circa 160 chilometri da Salonicco, da cui \u00e8 raggiungibile via treno o bus.\nFlorina ha fatto da sfondo al film \"Il volo\" (1986), interpretato da Marcello Mastroianni e diretto da Theo Angelopoulos."}
{"id": "40108", "revid": "228587", "url": "https://it.wikipedia.org/wiki?curid=40108", "title": "Caino (disambigua)", "text": ""}
{"id": "40112", "revid": "30610", "url": "https://it.wikipedia.org/wiki?curid=40112", "title": "Classe (matematica)", "text": "Nella moderna teoria degli insiemi, per classe si intende una generica collezione di oggetti che possono essere univocamente identificati (per esempio, tramite una propriet\u00e0 che li accomuni).\nTutti gli insiemi sono classi, ma non \u00e8 vero il contrario. Una classe che non sia un insieme si dice classe propria.\nLa distinzione tra classe e insieme \u00e8 necessaria per evitare i paradossi che emergono della \"teoria ingenua degli insiemi\", come il paradosso di Russell. \nUna classe propria non pu\u00f2 appartenere a un altro insieme o classe e non \u00e8 soggetta agli assiomi di Zermelo-Fraenkel, che di fatto definiscono una teoria in cui questi oggetti non sono contemplati. Un'assiomatizzazione della teoria degli insiemi che comprenda le classi proprie \u00e8 data dagli assiomi di Von Neumann-Bernays-G\u00f6del, dove le classi sono gli oggetti fondamentali e gli insiemi vengono definiti come quelle classi che sono elementi di qualche altra classe.\nDiversi oggetti che ricorrono in matematica sono troppo \"grandi\" per essere insiemi; una teoria che comprenda le classi proprie \u00e8 quindi necessaria in branche quali la teoria delle categorie o l'analisi non-standard.\nLa parola \"classe\" \u00e8 talvolta usata come sinonimo di \"insieme\", soprattutto nel termine \"classe di equivalenza\". Questo uso risale a un periodo storico in cui classi e insiemi non erano distinti come nella terminologia moderna. Molte discussioni sulle \"classi\" del XIX secolo in realt\u00e0 erano riferite a quelli che con terminologia successiva saranno definiti insiemi."}
{"id": "40113", "revid": "2208340", "url": "https://it.wikipedia.org/wiki?curid=40113", "title": "Go-Shirakawa", "text": "Biografia.\nQuarto figlio dell'imperatore Toba e dell'imperatrice , appartenente al clan Fujiwara, gli fu dato il nome . Al momento dell'ascesa al trono, il 23 agosto 1155, scelse il nome di . Il 5 settembre 1158 abdic\u00f2 in favore del figlio Nij\u014d, ma di fatto continu\u00f2 il suo governo del chiostro fino alla sua morte, mentre si alternarono gli imperatori (nominali) Nij\u014d, Rokuj\u014d, Takakura, Antoku e Go-Toba.\nCerc\u00f2 di ridurre l'influenza del clan Fujiwara e di rinforzare altri samurai, ma l'influenza di questi super\u00f2 le sue aspettative. In particolare favor\u00ec l'ascesa di due samurai, Taira no Kiyomori e poi Minamoto no Yoritomo. Dopo la morte di Kiyomori, il clan Taira perse di influenza.\nNel 1192, dopo un contrasto con il clan Minamoto che port\u00f2 alla morte di Yoshitsune, divenuto uno dei suoi favoriti a corte e sostenuto nel tentativo di frenare il potere del fratello Yoritomo, Go-Shirakawa nomin\u00f2 sh\u014dgun Yoritomo, che dopo la morte dell'imperatore poco dopo sarebbe diventato il governatore effettivo del Giappone. Il bakufu dei Minamoto fu chiamato shogunato Kamakura poich\u00e9 posero la loro capitale a Kamakura.\nFu padre, tra gli altri, dell'imperatore Nij\u014d e del principe Mochihito."}
{"id": "40116", "revid": "2091899", "url": "https://it.wikipedia.org/wiki?curid=40116", "title": "Vicky il vichingo (serie animata 1974)", "text": " (titolo originale tedesco \"Wickie und die starken M\u00e4nner\") \u00e8 una serie anime coprodotta dalla Taurus Film e dalla Zuiyo Eizo nel 1974 ispirata da una serie di libri per bambini degli anni sessanta dello scrittore svedese Runer Jonsson. In Italia l'anime \u00e8 conosciuto anche come Viki il vichingo o Vickie il vichingo, ed \u00e8 stato trasmesso dal 1976 su Rai 1.\nNel 2009 e 2011 sono stati prodotti due lungometraggi live action ispirati al personaggio, \"Vicky il vichingo\" (\"Wickie und die starken M\u00e4nner\") e \"Vicky e il tesoro degli dei\" (\"Wickie auf gro\u00dfer Fahrt\") con lo stesso cast di attori e con l'aggiunta dell'effetto 3D. Nel 2013 \u00e8 stata prodotta una seconda serie animata, \"Vicky il vichingo\" (\"Vic the Viking\"), remake dell'anime, realizzata in computer grafica 3D e coprodotto da Francia e Australia.\nTrama.\nVicky \u00e8 il figlio del capo di una comunit\u00e0 vichinga proveniente dal villaggio di Flake (situato nella penisola scandinava); \u00e8 un bambino di dieci anni con i capelli rossicci e lunghi fino alle spalle (tanto da essere scambiato spesso per una ragazza) e lentigginoso. \u00c8 molto astuto, sempre curioso ed attento, oltre che estremamente intelligente; navigando assieme alla ciurma della nave del suo villaggio segue assieme agli adulti le sorti delle varie spedizioni marine intraprese.\nQuando ha bisogno di farsi venire un'idea ha l'abitudine di strofinarsi il naso e quando l'ha trovata schiocca le dita con gioia. Non \u00e8 un tipico ragazzo vichingo, in quanto la sua natura innata \u00e8 molto timida e non molto forte: egli soffre di paura ma la sua fervida immaginazione gli permette di fuggire da tutti i pericoli.\n\u00c8 sempre lui difatti ad aiutare il gruppo quando questo si viene a trovare in difficolt\u00e0, con soluzioni brillanti e del tutto innovative, riuscendo immancabilmente a tirare fuori dai pasticci (dai guai e da situazioni apparentemente senza speranza) gli amici di turno. Ha bisogno d'affermarsi contro lo scetticismo iniziale ma, divenuto la mascotte del villaggio, senza di lui i vichinghi non vorrebbero pi\u00f9 prendere il mare\nI suoi compagni, a cominciare dal padre Halvar, sono caratterizzati come omaccioni assai bonari ed abbastanza ottusi, che rimangono puntualmente sorpresi dalle idee del ragazzino, le quali sono spesso accettate solo perch\u00e9 \"lo ha detto il figlio del capo\". Halvar, irsuto e forte, \u00e8 molto geloso e attento nei confronti di Vicky, anche se lo fa con l'istinto protettivo del genitore, che molto spesso non necessariamente comprende appieno il talento del figlio.\nNelle mirabolanti avventure in cui sono coinvolti, sempre a caccia di bottino e di ricchezze, i vichinghi si imbattono in situazioni fantastiche, esotiche ed imprevedibili. La loro reazione usuale \u00e8 violenta, brutale. Una volta, per esempio, gli amici pi\u00f9 stretti di Halvar suggeriscono di usare la forza bruta per risolvere un problema, e lui li picchia per la rabbia che questa \"buona\" idea non sia venuta prima a lui.\nVicky \u00e8 la mente, naturale che il resto della ciurma sia il braccio, una volta che siano stati illuminati dalle brillanti idee del ragazzino, cosicch\u00e9 vengono perfettamente a completarsi a vicenda e realizzano il loro scopo, per quanto dura sia la sfida.\nDoppiaggio.\nIn Italia la serie conta 3 doppiaggi: la prima di 54 episodi (1 e dal 10 al 62), la seconda di 12 episodi (dal 63 al 69 e dal 71 al 75) e la terza di 9 episodi (2, 4, 5, 6, 8, 9, 70, 76 e 77).\nSigla.\nLa sigla trasmessa in Italia, dal titolo \"Hey, Hey, Viki\", che manteneva la base musicale originale tedesca, fu eseguita da Gli Alessandroni. Questa versione fu preferita anche al brano \"Il piccolo vichingo\", realizzato nel 1981 da I Cavalieri del Re di Riccardo Zara e scartato dalla Fonit Cetra.\nIl brano, rimasto inedito su supporto discografico per quarant'anni, \u00e8 stato pubblicato per la prima volta in versione rimasterizzata nel 2017, all'interno della raccolta \"C'era una volta... La TV dei ragazzi\".\nEpisodi.\nLa versione originale dell'anime \u00e8 composta da 78 episodi, di cui 66 sono stati originariamente doppiati e trasmessi in Italia sulla Rete 1 della RAI a partire dal 4 maggio 1976, mentre nel 2009 su Hiro alle ore 7:25 e 19:45 sono stati trasmessi 9 episodi in prima visione lasciandone 3 inediti. Con le repliche su Nick Jr. dal 18 febbraio 2013 e su Rai 2 dal 19 settembre 2017 al posto degli episodi 3, 7 e 78 sono stati trasmessi con un altro doppiaggio e titolo rispettivamente gli episodi 27, 61 e 36."}
{"id": "40119", "revid": "124879986", "url": "https://it.wikipedia.org/wiki?curid=40119", "title": "Caino", "text": "Caino (in ebraico \u05e7\u05b7\u05d9\u05b4\u05df , \"Q\u00e1yin\", che significa \"acquisizione\") \u00e8 un personaggio biblico, figlio maggiore di Adamo ed Eva e fratello di Abele.\nSecondo la \"Genesi\" \u00e8 il primo uomo nato nella storia umana ed \u00e8 inoltre il primo fratricida, avendo ucciso suo fratello (Genesi ). Una tradizione ebraica asserisce che Caino abbia ucciso Abele con una lama fatta dalla mandibola di un asino, ma la Genesi non chiarisce le modalit\u00e0 dell'omicidio.\nIl racconto biblico.\nCaino appare nel libro della \"Genesi\" () come agricoltore mentre suo fratello Abele \u00e8 pastore.\nIl testo racconta che i sacrifici di Abele erano graditi a Dio a differenza di quelli di Caino. Ge 4,3 - Si tenga conto che nel tempo cui si fa riferimento al versetto: la popolazione del mondo si era accresciuta. In quel frattempo Caino e Abele dovevano aver imparato che il peccatore pu\u00f2 accostarsi al Dio santo solamente mediante lo spargimento del sangue di un sacrificio sostitutivo. Presentando un\u2019offerta priva di sangue, Caino dimostrava di non aver accolto tale \nrivelazione. Abele invece prest\u00f2 fede al decreto divino e offr\u00ec il sacrificio di animali, dando prova in tal modo della propria fede e della propria giustificazione in Dio (vd. Eb 11:4). Con l\u2019offerta dei primogeniti del suo gregge, Abele riconosceva che il Signore meritava il meglio di ogni cosa. L\u2019offerta \ndi Abele prefigura il sacrificio vicario dell\u2019Agnello di Dio che toglie i peccati del mondo.\nIn ogni caso Caino si ingelos\u00ec di suo fratello e, nonostante Dio lo avesse invitato a non sconfortarsi (\u201cSe agisci bene, un\u2019offerta per il peccato \u00e8 accucciata (o distesa) alla \nporta\u201d. In altre parole, Dio avrebbe messo a disposizione di Caino un\u2019offerta sacrificale gradita, qualora quest\u2019ultimo lo avesse richiesto.), lo uccise.\nDio chiese conto a Caino dell'omicidio ed egli rispose: \"Sono forse il custode di mio fratello?\", non mostrando alcun pentimento o rimorso.\nDio condann\u00f2 quindi Caino ad essere per sempre ramingo e pose un segno su di egli come marchio ma proib\u00ec che fosse ucciso: chi l'avesse fatto, infatti, avrebbe subito la vendetta sette volte. Caino si rec\u00f2 quindi \"nel paese di Nod, ad oriente dell'Eden\", portando con s\u00e9 sua moglie (Genesi ). La Bibbia non indica il nome della moglie di Caino, n\u00e9 chiarisce la sua provenienza; in ogni caso, Adamo ed Eva ebbero molti figli e figlie, ma la Genesi indica il nome solo dei primi tre figli maschi: Abele, Caino e Seth (Genesi ).\nAl primogenito di Adamo viene attribuita l'origine della trib\u00f9 dei Qeniti mentre Caino \"si mise a edificare una citt\u00e0\" e le diede il nome del figlio: Enoch. Questa citt\u00e0, secondo i criteri moderni, poteva essere un semplice villaggio fortificato. I suoi discendenti sono in parte elencati e includono uomini che si distinsero come nomadi allevatori di bestiame, suonatori di strumenti musicali e forgiatori di arnesi di metallo e altri che divennero noti perch\u00e9 praticavano la poligamia e per la loro violenza.\nInterpretazioni.\nSecondo alcuni il racconto di Caino e Abele \u00e8 considerato una rappresentazione narrativa del contrasto tra la vita dei nomadi e quella degli stanziali.\nAl tempo dei re (secoli X-VII a.C.) esisteva ancora in Israele un gruppo seminomade, i recabiti, che continuava a rifiutare l'esperienza agricola urbana e viveva nelle tende, e che dal profeta Geremia () verr\u00e0 additato come esempio per tutto il popolo d'Israele per la sua fervente condotta. \nLa figura di Caino nelle arti.\nFilm.\nNel film \"He Never Died\", diretto da Jason Krawczyk nel 2015, il protagonista, interpretato da Henry Rollins, immortale e bevitore di sangue, rivela di essere Caino.\nGiochi di ruolo e musical.\nNel gioco di ruolo \"\" Caino \u00e8 considerato il primo vampiro della storia e in una serie di musical ispirati al manga e anime \"Sailor Moon\" \u00e8 venerato dai vampiri come loro creatore col nome \"Dark Cain\" (Caino l'oscuro)."}
{"id": "40131", "revid": "1529788", "url": "https://it.wikipedia.org/wiki?curid=40131", "title": "Donazione di Costantino", "text": "La Donazione di Costantino () \u00e8 un documento apocrifo costituito da un falso editto dell'imperatore Costantino I contenente concessioni alla Chiesa cattolica e utilizzato per giustificare la nascita del potere temporale dei pontefici.\nConservato in copia nei \"Decretali dello Pseudo-Isidoro\" (IX secolo) e, per interpolazione filologica, nel \"Decretum Gratiani\" del giurista Graziano (XII secolo), nel 1440 \u00e8 stato dimostrato falso dal filologo italiano Lorenzo Valla, il quale fece notare che il testo era scritto in un latino non riconducibile a quello in uso nel IV secolo e che dunque doveva risalire a un'epoca ben pi\u00f9 prossima alla sua scoperta.\nLa critica storica ha riservato molta attenzione a questo documento: si segnala, ad esempio, come lo storico Federico Chabod dedic\u00f2 a esso varie pagine del suo \"Lezioni di metodo storico\".\nContenuto.\nDopo una nutrita sezione agiografica, il documento, recante la data del 30 marzo 315, afferma di riprodurre un editto emesso dall'imperatore romano Costantino I. Con esso l'imperatore avrebbe attribuito al papa Silvestro I e ai suoi successori le seguenti concessioni:\nInoltre la Chiesa di Roma ottenne secondo il documento gli onori, le insegne e il diadema imperiale ai pontefici, ma soprattutto la giurisdizione civile sulla citt\u00e0 di Roma, sull'Italia e sull'Impero romano d'Occidente. L'editto confermerebbe inoltre la donazione alla Chiesa di Roma di propriet\u00e0 immobiliari estese fino in Oriente. Ci sarebbe stata anche una donazione a papa Silvestro in persona del Palazzo del Laterano.\nLa parte del documento su cui si basarono le rivendicazioni papali recita:\nUsi strumentali.\nLa donazione venne utilizzata dalla Chiesa nel medioevo per avvalorare i propri diritti sui vasti possedimenti territoriali in Occidente e per legittimare il suo potere temporale sulla base di una legge imperiale. Dopo l'et\u00e0 carolingia, la donazione fu riesumata da papa Leone IX nel 1053, e fu dunque introdotta, nel XII secolo, nel \"Decretum Gratiani\" e in altre raccolte di Decretali dalle mani di interpolatori. Essa fu considerata un documento di tutto rispetto anche dagli avversari del potere dei pontefici. Fa eccezione Ottone III, imperatore dal 996, nipote dell'Ottone ritenuto da molti fondatore del Sacro Romano Impero. Egli infatti, spinto dalla volont\u00e0 di rinnovare l'Impero, si era affiancato al clero cercando di ottenere una posizione di potere nella Chiesa. Per conseguire il suo fine contest\u00f2, nel 1001, la validit\u00e0 del documento, accusando il diacono Giovanni di esserne l'artefice. Nel medesimo testo Ottone sanc\u00ec la donazione di otto contee di sua propriet\u00e0 in favore del Papato.\nAlcuni secoli dopo, Dante Alighieri, nel suo \"De Monarchia\", pur non ritenendo falsa la donazione, ne negava il valore giuridico, in quanto con essa l'imperatore aveva recato danno all'Impero romano, compiendo in tal modo un atto contrario ai propri doveri istituzionali. Infatti il poeta affermava che n\u00e9 aveva Costantino il diritto di donare a terzi dei territori appartenenti all'Impero, n\u00e9 poteva un papa comprenderli tra i propri possedimenti, in quanto sarebbe contravvenuto ai precetti neotestamentari riguardo all'obbligo di povert\u00e0 per la Chiesa: al massimo, avrebbe potuto accettare il dono come usufruttuario. In sostanza, Dante giudicava la donazione come un atto non valido, criticando la Chiesa per averlo preso come prova giuridica del proprio potere temporale.\nPapa Alessandro VI fece riferimento alla Donazione per giustificare il suo intervento nella disputa tra Spagna e Portogallo sul dominio del Nuovo Mondo, concretizzatosi nell'emissione della bolla papale Inter Caetera nel 1493. La donazione di Costantino includeva infatti le isole della 'parte occidentale' dell'Impero romano e all'epoca dell'emissione della bolla non era certo ancora noto che i nuovi territori, frutto di recentissime scoperte, si sarebbero rivelati essere un nuovo continente; sicch\u00e9 l'intero oceano Atlantico, con le nuove 'isole', vi era considerato parte dell'antica met\u00e0.\nGli studi storici.\nNel 1440 l'umanista italiano Lorenzo Valla dimostr\u00f2 in modo inequivocabile che la donazione era un falso. Lo fece in un approfondito, tumultuoso studio storico e linguistico del documento, mettendo in evidenza anacronismi e contraddizioni di contenuto e forma: ad esempio, egli contestava la presenza di numerosi barbarismi nel latino, dunque pi\u00f9 tardo di quello utilizzato nel IV secolo. Altri errori, banali, erano la menzione di Costantinopoli, allora non ancora fondata, o di parole come feudo.\nTuttavia l'opuscolo di Valla, \"De falso credita et ementita Constantini donatione declamatio\" (\"Discorso sulla donazione di Costantino, altrettanto malamente falsificata che creduta autentica\"), pot\u00e9 essere pubblicato solo nel 1517 e in ambiente protestante, mentre la Chiesa cattolica difese la tesi dell'originalit\u00e0 del documento: nel 1559 lo scritto di Valla fu incluso nell'indice dei libri proibiti in quanto pericoloso per la fede. Il dibattito successivo sulla datazione e sull'origine della falsificazione si \u00e8 mosso su \"piste\" differenti: l'ubicazione della tradizione manoscritta, l'uso strumentale che i potenti fecero del documento, l'individuazione di motivi leggendari nel testo del \"constitutum \"sono tutti argomenti che si \u00e8 cercato di sfruttare al meglio per dare una risposta.\nOltre al Valla, anche Nicol\u00f2 da Cusa espresse nello stesso periodo \"forti dubbi e perplessit\u00e0\" sulla veridicit\u00e0 dei documenti come presentati dalla Chiesa di Roma. Attualmente gli studiosi esitano nella datazione del documento, che oscilla tra la seconda met\u00e0 dell'VIII secolo e il pieno IX. Restano fortemente discordi anche le opinioni sul movente e sull'area di origine della falsificazione, occidentale (Roma; i monasteri di Saint-Denis o di Corbie, in Francia) oppure orientale (l'autore sarebbe un monaco bizantino rifugiato a Roma).\nL'argomento fu trattato in modo competente, in alcune sue lezioni di \"metodologia storica\", dallo storico Federico Chabod, che poi lo riport\u00f2 in un suo libro, dato alle stampe nel 1969 dall'editore Laterza sotto il titolo \"Lezioni di metodo storico\".\nDopo aver sinteticamente anticipato il suo giudizio sul \"Costituto\", affermando che: \nlo storico aostano sinteticamente ricordava: \nper poi concludere: \nSecondo lo storico e teologo tedesco Ignaz von D\u00f6llinger il documento fu redatto a Roma (probabilmente dalla Cancelleria pontificia) tra il 752 e il 777.\nLa Donazione nella letteratura.\nAriosto, ormai nel Cinquecento (1532) riprende il tema della Donazione, ma esprime i dubbi sulla sua verit\u00e0 storica. Astolfo nella Luna tra le \"cose perdute\" trova \nEzra Pound nei \"Cantos\" riprende la condanna dantesca della presunta donazione, facendo parlare lo spirito di Ezzelino III da Romano che critica il potere temporale della Chiesa da essa derivato:"}
{"id": "40134", "revid": "121331588", "url": "https://it.wikipedia.org/wiki?curid=40134", "title": "Willem Marinus Dudok", "text": "Biografia.\nDopo essersi laureato come ingegnere all'Accademia Reale Militare di Breda, Dudok passa diversi anni costruendo fortificazioni ed edifici militari per l'esercito olandese. \nA partire dal 1916 diventa architetto della piccola citt\u00e0 di Hilversum, vicino ad Amsterdam, dove progetta il piano d'espansione della citt\u00e0 e realizza numerose opere: municipio, piscina coperta, cimitero, abitazioni, scuole. In questi progetti \u00e8 chiaramente leggibile l'influenza di Frank Lloyd Wright. Il suo linguaggio architettonico \u00e8 caratterizzato dall'uso del laterizio a vista, composizioni asimmetriche di blocchi rettangolari, tra i quali spesso si erge una torre e lunghi nastri di finestre basse. \nHa ricevuto numerosi riconoscimenti: la RIBA Gold Medal (1935), il Grand Prix francese di architettura (1937), la AIA Gold Medal (1955)."}
{"id": "40135", "revid": "287204", "url": "https://it.wikipedia.org/wiki?curid=40135", "title": "Specchio primario", "text": "Lo specchio primario \u00e8 la superficie di raccolta di luce di un telescopio riflettore; \u00e8 il singolo fattore pi\u00f9 importante nel determinare le prestazioni del telescopio ed in uno strumento a pi\u00f9 specchi, quello primario \u00e8 il primo a ricevere la luce incidente della sorgente oggetto dell'osservazione.\nCaratteristiche.\nI parametri pi\u00f9 importanti di uno specchio primario sono il suo \"diametro\" e la sua \"qualit\u00e0 ottica\". Tutti gli specchi primari esistenti sono circolari o, se segmentati, approssimano un cerchio come meglio possono.\nIl diametro d\u00e0, mediante una semplice formula, la superficie totale di raccolta di luce. Uno specchio del diametro di 7 millimetri raccoglie la stessa luce della pupilla umana, la quale ha appunto un diametro di 7 millimetri. Specchi pi\u00f9 grandi raccolgono pi\u00f9 luce in proporzione al quadrato del diametro. Gli specchi primari dei pi\u00f9 grandi telescopi hanno un diametro attorno ai 10 metri, il che corrisponde ad un potere di raccolta di luce circa 2.000.000 di volte maggiore dell'occhio umano.\nLa qualit\u00e0 della lavorazione ottica \u00e8 determinante per le prestazioni del telescopio: idealmente tutti i fotoni riflessi dallo specchio vanno a convergere in un unico punto, il fuoco, ma imperfezioni nella lavorazione dello specchio provocano uno sfuocamento dell'immagine. La lavorazione deve essere s\u00ec che le imperfezioni pi\u00f9 grandi presenti sullo specchio siano una piccola frazione della lunghezza d'onda della luce ricevuta. Attualmente i migliori specchi hanno imperfezioni dell'ordine dei 30-40 nanometri (milionesimi di millimetro).\nTipi di specchio.\nSino alla prima met\u00e0 del XIX secolo, la superficie riflettente dello specchio primario era costituita da una miscela di materiale metallico (Speculum): bronzo, rame, stagno, curvata e lavorata fino ad ottenere la forma desiderata, e rivestita da uno strato riflettente. Questo composto andava bene per piccoli telescopi, ma quando questi hanno iniziato ad ingrandirsi lo specchio primario \u00e8 diventato anche la limitazione primaria alla grandezza del telescopio: lo specchio doveva sostenere il proprio peso senza minimamente deformarsi per effetto della gravit\u00e0, e il peso cresceva col cubo del diametro. Il limite fu presto raggiunto negli anni cinquanta con lo specchio di 5 metri del telescopio di Monte Palomar, ed un altro da 6 metri nell'Unione Sovietica. Per decine di anni i telescopi non ingrandirono pi\u00f9 le loro dimensioni.\nSuccessivamente, furono introdotte delle nuove tecnologie: la prima fu il telescopio a specchi multipli (MTT), che era composto da piccoli specchi primari affiancati a formare un unico grande specchio ottico. Essi possono anche essere uniti direttamente sotto forma di \"piastrelle\" esagonali, e si parla quindi di specchi \"segmentati\": ogni segmento pu\u00f2 essere prodotto e trattato come uno specchio separato, mentre il primario effettivo \u00e8 dato dalla somma dei segmenti. Il primo MMT fu di 4,5 metri. Attualmente il telescopio Keck ha uno specchio segmentato di 10 metri di diametro; il Giant Magellan Telscope sar\u00e0 composto da 7 specchi primari circolari da 8,4 metri ciascuno ed il telescopio spaziale James Webb \u00e8 costituito da 18 segmenti esagonali da 1,4 metri ciascuno per un'area di raccolta di 25 metri quadrati.\nTecnologie ancora pi\u00f9 importante \u00e8 l'ottica attiva: uno specchio molto sottile (pochi centimetri) \u00e8 sostenuto da attuatori, pistoncini elettromeccanici che lo tengono nella sua forma ottimale, contro la forza di gravit\u00e0. Questa tecnica permette di avere specchi non segmentati molto grandi. Fu sperimentata per la prima volta nel telescopio New Technology Telescope (NTT) dell'European Southern Observatory, \u00e8 oggi usata nel Very Large Telescope (VLT), dello stesso osservatorio, nel Large Binocular Telescope e in molti altri telescopi in operazione o in fase di progetto."}
{"id": "40136", "revid": "2", "url": "https://it.wikipedia.org/wiki?curid=40136", "title": "Radio telescopio", "text": ""}
{"id": "40144", "revid": "125165107", "url": "https://it.wikipedia.org/wiki?curid=40144", "title": "Targhe d'immatricolazione della Croazia", "text": "Le targhe d'immatricolazione della Croazia sono destinate ai veicoli immatricolati nel Paese balcanico.\nSistema in uso.\nLe targhe ordinarie della Croazia hanno caratteri neri; lo sfondo \u00e8 bianco e contornato da due linee, una rossa e una blu, sia in alto sia in basso. Sono composte da due lettere (escluse Q, W, X e Y, vengono utilizzate anche \u010c, \u0160 e \u017d) che identificano il capoluogo distrettuale dov'\u00e8 avvenuta l'immatricolazione, seguite dallo stemma nazionale, tre cifre, un trattino e due lettere; la combinazione alfanumerica pu\u00f2 anche consistere in tre o quattro cifre e una lettera oppure quattro cifre e due lettere. Il 4 luglio 2016, tre anni dopo l'ingresso nell'UE, \u00e8 stata introdotta ufficialmente la banda blu con le dodici stelle in cerchio, di colore giallo, dell'Unione europea e le lettere HR bianche.Le targhe ordinarie su un'unica riga misurano 520 \u00d7 110 mm. In alcuni modelli di autoveicoli \u00e8 possibile avere targhe posteriori di dimensioni 280 \u00d7 200 mm, con i caratteri disposti su due linee.Le targhe dei motocicli e dei ciclomotori sono disposte su tre righe; possono misurare 200 \u00d7 200 mm o 100 \u00d7 150 mm.Il sistema, in vigore dal 1\u00ba gennaio 1992, continua, con poche modifiche, quello in uso fino ai primi anni Novanta nelle altre repubbliche federate della ex Jugoslavia. Le targhe jugoslave dovettero essere sostituite entro il 31/12/1992.Nel secondo semestre del 1991, dopo la proclamazione dell'indipendenza del Paese (25 giugno), molti croati incollarono sul lato posteriore del proprio veicolo l'adesivo ovale con le lettere CRO come sigla automobilistica internazionale dello Stato. Tuttavia il governo di allora si pronunci\u00f2 optando per la combinazione pi\u00f9 breve \"HR\"; il codice \"CRO\", pur non essendo mai stato ufficiale, rest\u00f2 comunque valido fino al 3 novembre 1996.\nTarghe della Repubblica Serba di Krajina, codici utilizzati e rispettivo significato.\nIl formato era simile a quello adottato nella ex Jugoslavia. Nelle targhe dei rimorchi i due numeri, anzich\u00e9 seguire le lettere indicanti il comune di immatricolazione del veicolo, le precedevano. I motocicli avevano targhe pi\u00f9 piccole: la sigla del comune, la bandiera e un numero di due cifre sormontavano un numero a tre cifre. Nei ciclomotori il nome per esteso della citt\u00e0 in caratteri cirillici era scritto sopra la bandiera e tre cifre. Negli automezzi militari l'unica lettera (dell'alfabeto cirillico) era seguita da un numero di quattro cifre. I taxi avevano le scritte nere su fondo giallo: a sinistra del numero a una o due cifre erano posizionati, a caratteri ridotti, la dicitura \"TAXI\" in alto e il nome dell'area d'immatricolazione per esteso in basso."}
{"id": "40147", "revid": "709565", "url": "https://it.wikipedia.org/wiki?curid=40147", "title": "Dilbert", "text": "Dilbert \u00e8 personaggio immaginario protagonista di una omonima striscia a fumetti comica giornaliera creata da Scott Adams e ambientata in un ufficio e incentrata sui vari aspetti del lavoro impiegatizio, del quale mette in luce vizi e difetti. Dilbert \u00e8 stato pubblicato su oltre 1000 testate in tutto il mondo, in 65 nazioni e 19 lingue raggiungendo oltre 150 milioni di potenziali lettori. I volumi che raccolgono selezioni di strisce a fumetti come \"Pompato dall'uso del mouse (Still Pumped From Using the Mouse)\", \"Fugitive From the Cubicle Police\" o \"The Dilbert Principle\" sono dei best seller internazionali da milioni di copie.\nGenesi del personaggio.\nIl personaggio venne ideato da Adams durante le riunioni alle quali partecipava quando lavorava come ingegnere in una ditta. Dopo esperienze lavorative in vari campi, guardando una trasmissione televisiva dedicata ai fumetti, scrive a Jack Cassidy, protagonista della trasmissione, per sapere da dove iniziare, e questi gli risponde dandogli alcuni consigli. L'inizio per\u00f2 fu fallimentare, ed Adams abbandon\u00f2 l'idea di disegnare. Qualche tempo dopo Cassidy scrive di nuovo ad Adams chiedendogli come stia andando il suo lavoro e, grazie a questo interessamento, Adams torn\u00f2 di nuovo all'opera per completare il personaggio che aveva appena abbozzato anni prima durante le riunioni di lavoro, \"Dilbert\", un impiegato che parla abitualmente col suo cane. Adams sfrutta la lunga esperienza lavorativa presso l'azienda telefonica americana Pacific Bell per raccontare l'ambiente lavorativo paradossale ma realistico in cui il suo personaggio si muove. Dilbert lavora in un \"cubicolo\", una scrivania circondata da quattro pareti ad altezza busto che contraddistingue gli uffici statunitensi, dando al personaggio l'aria di un \"prigioniero\" del lavoro, piuttosto che di un impiegato.\nStoria editoriale.\nNel 1988 la United Feature Syndicate gli propone un contratto e, nel 1989, la striscia esord\u00ec sui giornali. Dal 1998 viene pubblicato anche su Internet, in genere il giorno dopo all'edizione cartacea.\nPersonaggi.\nDilbert.\n\u00c8 un ingegnere elettronico o informatico frustrato in quanto, sempre puntuale e presente in ufficio e onestamente intenzionato a svolgere al meglio il proprio lavoro, deve scontrarsi contro gli ingranaggi arrugginiti del \"marketing\" e della \"leadership\". Ogni buona idea viene soppressa e ogni merito non riconosciuto. Eppure Dilbert \u00e8 tenace nel proprio lavoro, che nessuno ha mai saputo quale sia (\u00e8 un ingegnere, e lavora col computer, ma gli indizi terminano qui), e fedele suo malgrado alla propria azienda, che nessuno ha mai saputo cosa produca. Da questo clima di indeterminatezza, di terziario avanzato che sa di Kafka, esce uno dei personaggi pi\u00f9 significativi del panorama mondiale.\nDilbert porta sempre pantaloni neri e, fino al 2017 camicia bianca ed una cravatta a righe che non vuole mai stare dritta. Indossa occhiali che nascondono perennemente i suoi occhi, ma che rendono molto pi\u00f9 intense le sue espressioni. Nel suo taschino non mancano mai delle penne (per un \u00abbackup d'emergenza\u00bb, a suo dire).\nVive solo in compagnia del suo cane Dogbert, e va a trovare la madre solo quando deve venderle qualcosa o ha bisogno di consigli ovvi o sarcastici. Per un periodo ha anche avuto una fidanzata, ma in generale ha dei grossi problemi nei rapporti sentimentali: \u00e8 troppo onesto e schietto nell'esprimere i suoi giudizi, e questo lo mette regolarmente nei guai.\nLa sua carriera lavorativa \u00e8 perennemente stabile: ha avuto qualche retrocessione ma \u00e8 riuscito a recuperare, ha avuto qualche promozione ma \u00e8 riuscito a rovinare tutto. Nessuno sa quale sia precisamente il suo lavoro, e purtroppo a volte non lo sa neanche lui. Si limita a cercare di sopravvivere in un ambiente fatto di cavilli, di \"marketing\", di \"brainstorming\" e di generale ottusit\u00e0.\n\u00c8 un vegetariano e un attivo animalista.\nDogbert.\n\u00c8 il cane di Dilbert, ed il suo unico scopo dichiarato nella vita \u00e8 quello di dominare il mondo e vedere tutti gli uomini ai propri piedi (una volta c'\u00e8 riuscito, ma poi la cosa lo ha annoiato e si \u00e8 ritirato dicendo: \u00abNon mi meritate come capo!\u00bb).\nDogbert \u00e8 uno fra i personaggi pi\u00f9 sarcastici, taglienti, spietati e graffianti che esistano. E questo rende perfetto il suo rapporto con Dilbert, moralmente onesto e ingenuo fino all'eccesso. Dogbert non gliene lascia passare una, e trova sempre le parole giuste per smontare ogni iniziativa del padrone o per punzecchiarlo ad ogni suo errore.\nMa non c'\u00e8 solo Dilbert da deridere: il mondo \u00e8 pieno di persone ingenue da sfottere, e Dogbert non se ne lascia mai scappare l'occasione.\nIl suo punto debole \u00e8 costituito dai gatti: non li sopporta e non sopporta che Dilbert possa anche solo accarezzarne uno. Una volta che \u00e8 successo, \u00e8 stato capace di denunciarlo e quando il suo padrone ha cercato di rimediare, gli ha risposto \u00abma vatti a leggere Garfield, che ti piace tanto!\u00bb.\nDogbert sembra essere, fra i personaggi del fumetto, il pi\u00f9 cosciente di quello che succede e questo lo rende altezzoso e sprezzante in qualsiasi attivit\u00e0 svolga: dall'operatore telefonico al consulente aziendale, dal broker finanziario al mago (\"Nostradogbert\"!).\nNelle strisce italiane il nome \u00e8 spesso tradotto in \"Canbert\".\nRatbert.\n\u00c8 un ratto che si aggira per la casa di Dilbert senza essere stato invitato. Malgrado tutti gli dimostrino disprezzo e derisione, lui continua imperterrito nella sua missione: ottenere affetto e sentirsi finalmente inserito in una famiglia.\nPersonaggio diventato fisso tardi nella serie, Ratbert \u00e8 il pi\u00f9 ingenuo di tutti, e viene spesso usato quando serve una cavia per qualche esperimento sociologico (se non proprio fisico!). La sua voglia di amore lo rende un personaggio \"tragico\" e \"comico\" allo stesso tempo, tanto che la sua presenza nelle strip \u00e8 aumentata esponenzialmente rispetto agli esordi.\nWally.\nImpiegato tutt'altro che modello, eterno collega di lavoro di Dilbert, Wally probabilmente non ha mai lavorato in vita sua, e non \u00e8 un segreto per nessuno. La sua mattinata lavorativa comincia con un lungo caff\u00e8, una ciambella ed una visita nei bagni dell'ufficio con tanto di giornale sotto il braccio, ed il resto non conta. La tazzona di caff\u00e8 \u00e8 il suo simbolo: la porta sempre con s\u00e9, anche alle riunioni con i colleghi.\nWally, nel corso degli anni, \u00e8 divenuto presenza fissa nelle strip di Dilbert ambientate in ufficio, in quanto \u00e8 il paradigma del \"collega sfaticato\", l'\"anello debole\" della catena aziendale a causa del quale ogni iniziativa o idea si trasforma inevitabilmente in un fiasco.\nAlice.\nCollega di Dilbert e Wally, \u00e8 uno dei pochi personaggi femminili del fumetto. \u00c8 sempre impegnata a lavorare: non si sa quasi nulla della sua vita privata, n\u00e9 se ne abbia una. In una delle prime strisce ha partorito un figlio in ufficio in quanto non le veniva riconosciuta la maternit\u00e0. Il suo lavoro \u00e8 tanto alacre quanto inutile: non viene mai avvertita dei cambi di programma o della sospensione di un progetto, e quindi lavora costantemente \"a vuoto\". Questo la rende pi\u00f9 frustrata rispetto a Dilbert.\nI suoi colleghi non le sono d'aiuto, in quanto tendono a rincarare la dose con del sarcasmo, al quale Alice risponde con la violenza fisica: il suo pugno della morte \u00e8 tristemente famoso in ufficio.\nAsok.\nEterno \"nuovo arrivato\" fra i colleghi dell'ufficio, \"Asok\" (che in inglese si pronuncia \"ah-shook\") \u00e8 un giovane ingegnere indoamericano la cui ingenuit\u00e0 e bont\u00e0 di cuore \u00e8 causa di soprusi e vessazioni continue. Ma lui risponde sempre con una invidiabile sopportazione: anche quando un consulente lo insulta chiamandolo \u00abstupido uomo\u00bb, lui risponde con gioia \u00abha detto che sono un uomo!\u00bb.\nNon \u00e8 un impiegato ma solamente uno stagista, malgrado lavori da vari anni per l'azienda, e pertanto non ha i (pochi) diritti che hanno i suoi compagni di lavoro: questo lo rende la vittima predestinata di ogni problema dell'ufficio.\nIl capo.\nNessuno lo chiama mai per nome, ed in inglese \u00e8 semplicemente \u00abPointy-Haired Boss\u00bb, il \u00abcapo dai capelli a punta\u00bb (in realt\u00e0 le punte dei suoi capelli sono aumentate di dimensione nel corso degli anni, e diventate il simbolo di tutti i manager che capitano nella striscia). \u00c8 il principale nemico nell'ufficio di Dilbert e colleghi, non perch\u00e9 sia cattivo ma semplicemente per la sua idiozia; quello che pi\u00f9 li umilia e li frustra; quello che rende inutile i loro lavori e vani i loro sforzi. E tutto con una naturalezza che disarma.\nIl personaggio incarna l'idea di capo di cui tutti hanno paura, pi\u00f9 che rispetto, che ha in mano i destini di tante vite senza che per lui questo abbia la minima importanza (una volta una raffica di licenziamenti \u00e8 stata decisa semplicemente dal lancio di freccette!). La sua completa ignoranza in ambito tecnologico \u00e8 risaputa, eppure si interessa costantemente di ogni aspetto del lavoro dei suoi subalterni.\nUna volta, per snellire il proprio lavoro, ha fatto costruire un robot con le proprie sembianze, col solo compito di annuire con lo sguardo perso nel vuoto: l'idea \u00e8 riuscita perch\u00e9 nessuno ha notato la differenza fra i due.\nCatbert.\nCatbert \u00e8 il \"malvagio direttore\" delle risorse umane dell'azienda per la quale lavora Dilbert: ogni decisione infima, ogni pugnalata alle spalle degli impiegati nasce dalla sua mente diabolica. Ha l'aspetto di un gatto con gli occhiali, animale scelto in maniera decisamente appropriata data la sua passione di giocare al \"gatto col topo\" (ma con gli impiegati).\nFu inizialmente introdotto come controparte \"malvagia\" dell'ingenuo Ratbert in una serie di strisce, per poi essere cacciato di casa da Dogbert dopo avere riavviato il computer di Dilbert. Il personaggio ebbe tanto successo tra i lettori (furono proprio loro a battezzarlo \"Catbert\") da \"costringere\" Scott Adams a reintrodurlo nella striscia ufficialmente nel 1995.\nIl suo unico divertimento sembra essere quello di inventare delle regole sempre pi\u00f9 restrittive per rendere la vita lavorativa dei suoi impiegati pi\u00f9 insopportabile di quanto gi\u00e0 non sia - operazione spesso coadiuvata dal \"Capo dai capelli a punta\".\nMentre \"Dogbert\" sogna il potere, \"Catbert\" lo detiene e lo applica nella sua accezione pi\u00f9 cattiva e perfida. Ricatta i dipendenti perch\u00e9 gli grattino la pancia e fa le fusa solamente quando ha concepito qualcosa di veramente malvagio.\nNelle strisce italiane il nome \u00e8 spesso tradotto in \"Gattbert\".\nBob il dinosauro.\n\u00c8 un dinosauro che non si \u00e8 estinto, bens\u00ec nascosto! In quanto ad intelligenza \u00e8 pari a \"Ratbert\", e subisce continuamente, senza rendersene conto, il sarcasmo di \"Dogbert\". Ha avuto un figlio, il piccolo Rex, che appena nato \u00e8 gi\u00e0 pi\u00f9 intelligente di lui.\nElbonia e gli Elboniani.\nLa repubblica di Elbonia \u00e8 una nazione fittizia creata da Scott Adams per fornire a Dilbert e agli altri personaggi un campo d'azione in una \"terra straniera generica\" senza il rischio di offendere qualche paese realmente esistente.\n\u00c8 situata nell'Europa dell'Est, ha recentemente abbandonato il comunismo ed \u00e8 estremamente arretrata da tutti i punti di vista. La sua economia si basa quasi unicamente sul fango, che copre praticamente il 100% del suo territorio, tanto da essere usato anche per costruire le case.\nCulturalmente molto arretrata, ha subito per molti anni una guerra civile tra i mancini e i destrorsi, guerra combattuta per\u00f2 senza alcuno spargimento di sangue poich\u00e9 nessuno si rese conto che era permesso usare delle armi. Il governo \u00e8 composto da una giunta militare di destrorsi che continuano la loro discriminazione verso i mancini.\n\u00c8 in continua tensione con il suo paese confinante, Kneebonia, arrivando anche a minacciarne il bombardamento atomico tramite dei missili nucleari (lanciati con una fionda).\nNella striscia vi sono anche dei vaghi riferimenti ad una nazione chiamata Elbonia del Nord - probabilmente ispirata alla Corea del Nord - che \u00e8 stata per\u00f2 distrutta da un raggio laser prodotto dalla compagnia per la quale lavora Dilbert; il manuale di istruzioni del laser fu manomesso apposta da Tina (la scrittrice di manuali tecnici), in un attacco di rabbia presole una volta venuta a conoscenza dell'atteggiamento estremamente discriminatorio degli Elboniani verso le donne.\nIn Elbonia \u00e8 ambientata una striscia spin-off di Dilbert, chiamata \"Plop: The Hairless Elbonian\" (\"Plop: L'Elboniano Senza Peli\"). Le strisce narrano le disavventure di Plop, un ragazzino elboniano totalmente privo di peli e quindi visto come \"diverso\" in un paese dove tutti gli abitanti hanno folte capigliature e lunghe barbe (donne comprese). Le strisce (28 in tutto) sono considerate un semplice esperimento dell'autore, e non sono state mai pubblicate ufficialmente al di fuori del web.\nGli abitanti di Elbonia sono un popolo tecnologicamente, culturalmente e politicamente arretrato, che ha rapporti regolari con la ditta di Dilbert grazie alla loro manodopera a basso costo. Infatti gli ingegneri elboniani sono straordinariamente economici, vista la loro completa e assoluta incapacit\u00e0. Pi\u00f9 volte Dilbert \u00e8 stato incaricato di istruirli, ma sempre senza successo.\nAltri media.\nTelevisione.\nNel 1999 venne prodotta la serie animata \"Dilbert\" di due stagioni per un totale di 30 episodi da 30 minuti ciascuno.\nEdizioni italiane.\nInoltre alcune strisce di Dilbert sono apparse sulla rivista in piemontese \"\u00c9\", ovviamente tradotte in quella lingua."}
{"id": "40150", "revid": "466539", "url": "https://it.wikipedia.org/wiki?curid=40150", "title": "Spalato", "text": "Spalato (: ; in croato: \"Split\") \u00e8 la seconda citt\u00e0 della Croazia, capoluogo della regione spalatino-dalmata, principale centro della Dalmazia, avente 178.192 abitanti (2011). Sede universitaria e dell'arcidiocesi di Spalato-Macarsca, la citt\u00e0 dalmata sorge su una penisola che si trova tra la parte orientale della baia dei Castelli e il canale di Spalato, tratto di mare Adriatico che si trova tra le isole di Bua, Zirona Grande e Solta.\nFu fondata come colonia greca di \"Issa\" (la moderna Lissa), a sua volta colonia della citt\u00e0 siciliana di Siracusa, a sua volta colonia di Corinto, con il nome di \"Asp\u00e1lathos\" (A\u03c3\u03c0\u03ac\u03bb\u03b1\u03b8\u03bf\u03c2) oppure \"Sp\u00e1lathos\" (\u03a3\u03c0\u03ac\u03bb\u03b1\u03b8\u03bf\u03c2), intorno al III-II secolo a.C. Nel 293 d.C. l'imperatore romano Diocleziano, il cui dominato dur\u00f2 dal 284 d.C. al 305 d.C., decise di iniziare la costruzione del Palazzo di Diocleziano, che fu situato di fronte al mare vicino alla citt\u00e0 di Salona nel \"municipium\" di \"Spalatum\" venendo costruito dal 295 al 304 d.C. Sp\u00e0lato rimase poi per diversi secoli nell'Impero bizantino, nel quale la citt\u00e0 riusc\u00ec ad avere una certa importanza. Successivamente Sp\u00e0lato entr\u00f2 nel Regno di Croazia e Dalmazia, per poi passare al Regno d'Ungheria, nel contesto del quale la citt\u00e0 mantenne la sua autonomia comunale.\nLa Repubblica di Venezia prese completamente possesso di Sp\u00e0lato nel 1420, che entr\u00f2 ufficialmente nello \"Stato da Mar\", cio\u00e8 nei domini marittimi della repubblica veneziana rimanendoci fino al 1797, lasciando in eredit\u00e0 numerose vestigia, sia culturali che architettoniche. Dopo la caduta della Repubblica di Venezia che avvenne nel 1797 per mano di Napoleone, Sp\u00e0lato, secondo il trattato di Campoformio, pass\u00f2 all'Impero austriaco, che la tenne fino al 1806, quando con la pace di Presburgo la cedette al Regno d'Italia napoleonico, rimandoci fino al 1809. Sp\u00e0lato entr\u00f2 a far parte delle Province Illiriche, rimanendoci dal 1809 al 1813. Con il Congresso di Vienna, nel 1814, Sp\u00e0lato fu ceduta all'Impero austro-ungarico entrando a far parte del Regno di Dalmazia, territorio sotto il dominio diretto della corona austriaca, rimanendoci fino al termine della prima guerra mondiale (1918).\nA partire da quest'ultimo evento inizi\u00f2 l'esodo di una parte consistente degli italiani e degli italofoni della Dalmazia, tra cui gli spalatini italiani, verso Zara, Lagosta, che vennero invece annesse al Regno d'Italia, e verso l'Italia stessa. Nell'aprile del 1941, dopo l'invasione della Jugoslavia, Sp\u00e0lato fu occupata dall'esercito italiano venendo poi annessa assieme a Cattaro al nuovo Governatorato della Dalmazia nella provincia italiana di Spalato, che oltre alla citt\u00e0 comprendeva le limitrofe Tra\u00f9 e Sebenico, insieme alle isole Lissa, Curzola, Cazza, Lagosta, Pelagosa e Meleda. Dopo la seconda guerra mondiale Sp\u00e0lato entr\u00f2 a far parte della Repubblica Socialista di Croazia, repubblica costitutiva della Repubblica Socialista Federale di Jugoslavia.\nDurante il periodo socialista la citt\u00e0 speriment\u00f2 un cospicuo boom economico e demografico, con la fondazione di decine di nuove fabbriche e aziende. Dalla dissoluzione della Jugoslavia, che \u00e8 iniziata nel giugno 1991, Sp\u00e0lato fa parte della Croazia indipendente. Tra le conseguenze, ci fu un timido risveglio della coscienza etnica dei dalmati italiani presenti a Sp\u00e0lato e nel resto della Dalmazia. Sp\u00e0lato \u00e8 celebre per il Palazzo di Diocleziano, la porta Aurea e la Cattedrale di San Doimo con il suo campanile. Sono notevoli le rovine romane dell'acquedotto di Diocleziano. Il complesso storico di Spalato con il Palazzo di Diocleziano \u00e8 inserito nella lista dell'UNESCO.\nGeografia fisica.\nTerritorio.\nSp\u00e0lato \u00e8 situata su una penisola che si trova tra la parte orientale della baia dei Castelli e il canale di Spalato, tratto di mare Adriatico che si trova tra le isole di Bua, Zirona Grande e Solta. Lungo la parte occidentale della citt\u00e0 si innalza il Monte Mariano, alto 178 m, mentre pi\u00f9 a nord sono presenti il Monte Capraio (779 m) e il Monte Massaro (1339 m), che separano la citt\u00e0 dalla sua area urbana.\nGeologicamente, l'area si trova in un contesto tettonico compressionale con direzione di strike NW-SE; la faglia principale prende il nome di Kozjak. Pertanto, la litologia si presenta fortemente deformata e soggetta a intenso thrusting. Infatti il calcare senoniano si trova al di sopra del flysch eocenico. Tale flysch \u00e8 composto da strati alternati di marne e calciruditi/calcareniti, che sono la principale fonte di permeabilit\u00e0 e quindi di flusso di acqua dolce. Il 'bedding' del flysch appare spesso subverticale ed il suo spessore \u00e8 stato stimato in circa 800 metri. \nClima.\nIl clima di Spalato \u00e8 una fusione tra il clima subtropicale umido e il clima mediterraneo (Classificazione dei climi di K\u00f6ppen), tant'\u00e8 che un solo mese all'anno ha precipitazioni inferiori a 40 mm. Le estati sono moderatamente secche e calde, mentre gli inverni sono miti e raramente freddi.\nLe precipitazioni nevose sono rare, con un media di un giorno di neve a dicembre e a gennaio e due giorni a febbraio. L'ultima nevicata eccezionale a Sp\u00e0lato \u00e8 avvenuta nel febbraio 2012, che ha causato molti problemi al traffico stradale.\nLe temperature invernali scendono molto quando soffia la bora, vento catabatico di provenienza est/nord-est che soffia con particolare intensit\u00e0 specialmente verso l'Alto e medio Adriatico.\nLe precipitazioni annuali si attestano mediamente a circa 820 mm. Novembre \u00e8 il mese pi\u00f9 umido, con precipitazioni totali che si attestano intorno ai 113 mm distribuiti mediamente in 12 giorni di pioggia. Luglio \u00e8 il mese pi\u00f9 secco, con precipitazioni medie che si attestano a circa 26 mm. Le piogge sono distribuite tutto l'anno, soprattutto in inverno.\nIl mese pi\u00f9 freddo \u00e8 gennaio, con una temperatura media minima che si attesta a circa 5 \u00b0C. Sp\u00e0lato riceve circa 2.600 ore di sole all'anno. Luglio \u00e8 il mese pi\u00f9 caldo, con una temperatura massima che si aggira intorno ai 30 \u00b0C. Degno di nota \u00e8 stato l'incendio che \u00e8 avvenuto nel luglio 2017 nei dintorni boscosi di Sp\u00e0lato, che ha causato ingenti danni.\nI dati climatologici salienti di Spalato sono:\nOrigini del nome.\nIl nome della citt\u00e0 deriva dalla ginestra spinosa, arbusto molto comune nella regione, che in greco antico era denominato \"Asp\u00e1lathos\" (A\u03c3\u03c0\u03ac\u03bb\u03b1\u03b8\u03bf\u03c2) oppure \"Sp\u00e1lathos\" (\u03a3\u03c0\u03ac\u03bb\u03b1\u03b8\u03bf\u03c2), nome poi dato alla colonia greca che ha dato poi origine alla citt\u00e0.\nQuando la citt\u00e0 fu conquistata dagli antichi Romani, il nome dell'insediamento fu tradotto in latino come \"Spalatum\" oppure \"Aspalatum\", che nel Medioevo divent\u00f2, in latino volgare, \"Aspalathum\", \"Spalathum\", \"Spalatrum\" e \"Spalatro\". Quest'ultimo era il nome in lingua dalmatica, denominazione che \u00e8 arrivata fino a fine Ottocento, quando questo idioma si \u00e8 completamente estinto.\nIn lingua croata divenne poi \"Split\", mentre in lingua italiana \"Sp\u00e0lato\". Quest'ultima denominazione fu quella pi\u00f9 diffusa a livello internazionale fino alla prima guerra mondiale, dopo di cui fu sostituito dal croato \"Split\". Nei primi anni del XIX secolo, in lingua croata, il nome divenne \"Spljet\" per poi tornare di nuovo alla forma \"Split\".\nPer secoli si \u00e8 creduto che l'etimologia del nome della citt\u00e0 fosse legata al latino \"palatium\", ovvero \"palazzo\", con un chiaro riferimento al Palazzo di Diocleziano, i cui resti si trovano a Sp\u00e0lato. Le mura coincidono con il nucleo originario del centro storico della citt\u00e0. Questa prima ipotesi fu teorizzata per la prima volta dall'imperatore bizantino Costantino VII Porfirogenito, per poi essere ripresa nel Duecento da Tommaso Arcidiacono\nStoria.\nAntichit\u00e0.\nSp\u00e0lato fu fondata come colonia greca di \"Issa\" (la moderna Lissa), a sua volta colonia della citt\u00e0 siciliana di Siracusa, a sua volta colonia di Corinto\n, con il nome di \"Asp\u00e1lathos\" (A\u03c3\u03c0\u03ac\u03bb\u03b1\u03b8\u03bf\u03c2) oppure \"Sp\u00e1lathos\" (\u03a3\u03c0\u03ac\u03bb\u03b1\u03b8\u03bf\u03c2), intorno al III-II secolo a.C.. Il primigenio insediamento greco prosper\u00f2 anche grazie alle vicine trib\u00f9 illiriche, la maggior parte delle quali appartenevano all'etnia dalmata, che abitavano la costa adriatica nell'entroterra di Salona, a sud del territorio dei Liburni, tra i fiumi \"Titius\" (Cherca) e \"Nestus/Hippius\" (Cetina), e che furono pi\u00f9 tardi celtizzati.\nDopo le guerre illiriche, che avvennero tra il 229 d.C. e il 219 d.C., la citt\u00e0 di Salona, che era a poca distanza di Sp\u00e0lato, divent\u00f2 la capitale della provincia romana della \"Dalmatia\". Da questo momento in poi, la storia di Sp\u00e0lato divent\u00f2 secondaria rispetto a quella della vicina Salona, fermo restando che con il passare dei decenni ci fu il sopravanzamento di Sp\u00e0lato, che divenne di riferimento della regione.\nL'imperatore Diocleziano, il cui principato dur\u00f2 dal 284 d.C. al 305 d.C., nel 293 d.C., decise di iniziare la costruzione del Palazzo di Diocleziano, che fu situato di fronte al mare vicino alla citt\u00e0 di Salona nel \"municipium\" di \"Spalatum\", venendo edificato dal 295 al 304 d.C.. Il palazzo, a cui fu data la forma di una massiccia fortezza, fece crescere il suo centro abitato e la sua area urbana fino a raggiungere un numero di abitanti compresi tra gli e i . \nDal 475 al 480, all'interno del Palazzo di Diocleziano, si trasfer\u00ec Giulio Nepote, penultimo sovrano dell'Impero romano d'Occidente, dopo la sua destituzione, che avvenne nel 475, restandoci fino alla morte (480). Dopo le invasioni barbariche del V secolo, nel 493, Sp\u00e0lato divenne parte del Regno ostrogoto, di cui faceva parte l'intera Dalmazia. Giustiniano I, imperatore bizantino che regn\u00f2 dal 527 al 565, govern\u00f2 l'Impero romano d'Oriente dal Palazzo di Diocleziano di Sp\u00e0lato dal 535 al 536.\nPrimo periodo bizantino.\nNell'anno 650, in Alto Medioevo, gli abitanti di Salona, antica capitale della provincia romana della \"Dalmatia\", per sfuggire alle incursioni degli Avari, si rifugiarono in alcune isole del mare di fronte a Sp\u00e0lato. Sp\u00e0lato rimase per vari secoli nell'Impero bizantino, nel quale la citt\u00e0 riusc\u00ec ad avere una certa importanza. Successivamente entr\u00f2 nell'orbita ungherese, nel contesto del quale la citt\u00e0 mantenne la sua autonomia comunale.\nFu a partire da questo periodo che la zona, originariamente romanza, inizi\u00f2 a essere popolata dai croati, una delle popolazioni slave meridionali che sostituirono gli Avari, i quali si fusero gradualmente proprio con gli slavi orientali e con i Ungari. Il tempio di Giove fu poi ridedicato alla Vergine Maria. Le spoglie di Doimo furono trasferite nella cattedrale di Spalato, poi a lui dedicata, che divenne in seguito la sede dell'Arcidiocesi di Spalato-Macarsca. La Cattedrale di Sp\u00e0lato, originariamente mausoleo dell'imperatore Diocleziano, faceva parte del Palazzo di Diocleziano, e come tale, \u00e8 Patrimonio dell'Umanit\u00e0. Fu convertito in chiesa nell'VIII secolo, mentre nel'anno 1100 fu costruito il campanile, che divenne poi il simbolo principale di Sp\u00e0lato.\nDopo l'assedio di Costantinopoli del 1204 Sp\u00e0lato rimase possedimento \"de jure\" dell'Impero bizantino nella forma di un ducato amministrato dall'Esarcato di Ravenna.. Fu proprio in questo periodo che nacque, molto probabilmente nella regione spalatina, la lingua dalmatica, lingua romanza che poi si diffuse lungo le coste della Dalmazia, dal golfo del Quarnaro ad Antivari. Gli abitanti di Sp\u00e0lato iniziarono a chiamare la loro citt\u00e0 in lingua dalmatica \"Spalatro\".\nPeriodo croato.\nDal 925 il Regno di Croazia e Dalmazia, grazie a re Tomislao I di Croazia, inizi\u00f2 a emergere travalicando i confini locali, che in origine erano intorno alla capitale Nona tramite a un'alleanza dell'Impero bizantino con Simeone I il Grande, sebbene Tomislao I non ricevette ufficialmente nessun mandato imperiale per l'amministrazione delle nuove terre sotto la sua amministrazione. Fu in questo periodo che la lingua slava ecclesiastica antica inizi\u00f2 a diffondersi nelle celebrazioni religiose.\nTra il IX e il X secolo Sp\u00e0lato decise di intraprendere una serie di campagne militari nei confronti dei pirati narentani, il cui territorio fu in gran parte conquistato. Dopo questi eventi militari, che non portarono alla definitiva sconfitta dei narentani, Sp\u00e0lato chiese alla Repubblica di Venezia un'alleanza militare, coalizione che fu accettata dal doge Pietro II Orseolo. Il doge veneziano invi\u00f2 una flotta navale in soccorso a Sp\u00e0lato, che port\u00f2 alla definitiva sconfitta dei pirati narentani. Dopo aver ottenuto il relativo permesso dall'imperatore bizantino Basilio II Bulgaroctono, Pietro II Orseolo si proclam\u00f2 duca di Dalmazia.\nSecondo periodo bizantino.\nNel 1019 l'Impero bizantino restaur\u00f2 il completo controllo amministrativo della Dalmazia, sebbene il titolo \"Duca di Dalmazia\", e con esso il controllo amministrativo \"de facto\" della regione, fu assegnato al doge di Venezia. Nel 1069 il re Petar Kre\u0161imir IV di Croazia ottenne il pieno controllo di isole e citt\u00e0 della Dalmazia sottraendolo ai bizantini e ai veneziani, inclusa Sp\u00e0lato, che estese il suo dominio fino al fiume Narenta. Le citt\u00e0 costiere dalmate passarono sotto il diretto controllo del Regno di Croazia, mantenendo una certa autonomia amministrativa, sebbene appartenessero nominalmente ancora all'Impero bizantino.\nPeriodo ungherese.\nDopo la morte di re Stefano II di Croazia, che avvenne nel 1091, segu\u00ec un periodo di crisi dinastica che port\u00f2 a una situazione di difficolt\u00e0, anche militare, che permise a Ladislao I d'Ungheria di interferire nella politica croata. L'Impero bizantino ebbe vantaggi da questa situazione, tant'\u00e8 che l'imperatore bizantino Alessio I Comneno propose, e poi ottenne, l'adesione del \"themata della Dalmatia\", territorio in precedenza appartenente al Regno di Croazia, all'impero. Nel 1096 l'imperatore bizantino Alessio I decise di restaurare il controllo amministrativo \"de facto\" della Repubblica di Venezia, che si estese all'intera Dalmazia, Sp\u00e0lato compresa.\nNel 1105 Colomanno d'Ungheria riconquist\u00f2 la Croazia, e con essa la Dalmazia, rinnegando le precedenti concessioni alla Repubblica di Venezia e annettendo un territorio maggiore rispetto alla precedente dominazione ungherese, visto che ora comprendeva altre citt\u00e0 costiere, compresa Zara. In particolare, Sp\u00e0lato e Tra\u00f9, chiesero, e ottennero, il ripristino dell'autonomia goduta nel precedente periodo veneziano. Sp\u00e0lato non pagava quindi tributi diretti, era in grado di scegliere i propri governati diretti e l'arcivescovo previa conferma del re d'Ungheria, ripristin\u00f2 la precedente legislazione, che era fondata sul diritto romano e che permetteva anche la scelta dei giudici.\nDopo la morte di Colomanno d'Ungheria, che avvenne nel 1116, il doge di Venezia Ordelaffo Falier, approfittando di un momento di sbandamento degli ungheresi, conquist\u00f2 molte citt\u00e0 dalmate, comprese Zaravecchia e Sebenico, che entrarono sotto i domini veneziani per la prima volta, e Sp\u00e0lato. Nel 1117 Stefano II d'Ungheria sconfisse Ordelaffo Falier, che mor\u00ec in battaglia, riconquistando i domini perduti, tra cui Sp\u00e0lato. Il nuovo doge veneziano Domenico Michiel riusc\u00ec a scacciare gli ungheresi restaurando, nel 1118, il dominio veneziano sui territori precedenti persi.\nNel 1124, mentre la Repubblica di Venezia era in guerra contro l'Impero bizantino, che ora era ostile ai veneziani, Stefano II d'Ungheria riusc\u00ec a riconquistare Sp\u00e0lato e Tra\u00f9 senza resistenze, citt\u00e0 poi riconquistate nel 1127 dal doge veneziano Domenico Michiel. Durante il regno di B\u00e9la II d'Ungheria la Dalmazia rimase sotto il dominio della Repubblica di Venezia senza contestazioni da parte degli ungheresi, ma nel 1141, il suo successore G\u00e9za II d'Ungheria, dopo aver conquistato la Bosnia, marci\u00f2 verso Sp\u00e0lato e Tra\u00f9, che furono espugnate e conquistate. Sp\u00e0lato, dopo questo ultimo cambio di sovranit\u00e0, rimase sotto l'amministrazione \"de facto\" della Repubblica di Venezia per 186 anni senza ulteriori cambiamenti.\nQuesta fu l'ultima restaurazione del potere imperiale bizantino che conobbe la Dalmazia, e con essa Sp\u00e0lato. L'imperatore bizantino Manuele I Comneno inizi\u00f2, dal 1151 al 1164, delle campagne militari contro il Regno di Ungheria, che consolidarono il potere imperiale sulle citt\u00e0 dalmate. Dopo la battaglia di Sirmio, che avvenne nel 1167, il consolidamento del potere bizantino fu definitivo. Contestualmente fu confermata la rottura politica dell'Impero bizantino con la Repubblica di Venezia, viste le mire di questa ultima sulla Dalmazia.\nCome conseguenza, l'Impero bizantino decise di inviare 150 navi nel Mare Adriatico a presidio delle citt\u00e0 dalmate. Sp\u00e0lato rimase sotto il dominio dell'Impero bizantino fino al 1180, anno di morte di Manuele I Comneno. B\u00e9la III d'Ungheria decise di approfittare della situazione facendo muovere le sue truppe per restaurare il dominio ungherese in Dalmazia precedentemente perduto. Sp\u00e0lato rimase leale all'Impero bizantino resistendo, perlomeno inizialmente, alla restaurazione del dominio ungherese in Dalmazia, che fu poi comunque completata.\nPeriodo veneziano.\nDurante la guerra civile ungherese, che dur\u00f2 20 anni, tra re Sigismondo di Lussemburgo e il suo contendente al trono, poi perdente, Ladislao I di Napoli, i diritti che l'Ungheria aveva sulla Dalmazia furono venduti da re Sigismondo, che era in difficolt\u00e0 economica per via delle spese di guerra, alla Repubblica di Venezia, per 100.000 ducati. Grazie all'acquisizione dei diritti sulla Dalmazia, la Repubblica di Venezia prese completamente possesso di Sp\u00e0lato nel 1420, che entr\u00f2 ufficialmente nello \"Stato da Mar\", ovvero nei domini marittimi della Repubblica di Venezia, rimanendoci fino al 1797 lasciando in eredit\u00e0 numerose vestigia, sia culturali che architettoniche.\nIn tale fase storica l'etnia dominante della Dalmazia era in gran parte croata (i primi nomi croati apparvero gi\u00e0 nel X secolo), con i cognomi dalmati romanzi che iniziarono a diminuire per poi scomparire completamente in giro di qualche decennio (dati degli archivi storici della citt\u00e0 medievale). La madrelingua pi\u00f9 diffusa era diventato il croato, mentre l'italiano regionale spalatino (che fu originato da una miscela tra il dialetto toscano, che \u00e8 la base della lingua italiana, e il dialetto veneziano, vista l'immigrazione di veneti) era in uso presso i notai italiani, gli insegnanti e i commercianti.\nPrima conseguenza della dominazione diretta veneziana fu la riduzione dell'autonomia comunale della citt\u00e0: da un'ampia autonomia, che si cre\u00f2 grazie ai continui cambi di sovranit\u00e0, Sp\u00e0lato inizi\u00f2 ad avere un'amministrazione municipale stabile che era costituita da un principe e da un capitano (\"conte e capitanio\"), assegnato da direttamente da Venezia.. Inizi\u00f2 ad essere diffuso anche il dialetto veneto coloniale, ovvero una variante della lingua veneta parlata genericamente nei domini marittimi della Repubblica di Venezia, da cui si origin\u00f2 il dialetto veneto spalatino.\nL'influenza italiana, che inizi\u00f2 a radicarsi in questo periodo, continu\u00f2 a persistere nei secoli alimentata dagli scambi commerciali; forte \u00e8 l'influsso del mondo veneziano, che comporter\u00e0 il graduale passaggio dalla lingua dalmatica romanza, derivata direttamente dal latino, al veneto, divenuto una vera e propria lingua franca del Mar Mediterraneo orientale, che fu accompagnata anche da un accrescimento della componente croata della popolazione. La comunit\u00e0 italiana, diventata ormai autoctona, conobbe anche apporti immigratori dalla penisola italiana, mentre l'etnia croata vide crescere la propria consistenza grazie a fenomeni migratori provenienti dall'entroterra spalatino e indirizzati verso la citt\u00e0.\nSp\u00e0lato si svilupp\u00f2 quindi come un'importante citt\u00e0 portuale, che inizi\u00f2 a commerciare anche con l'entroterra bosniaco ottomano attraverso il passo di Clissa, che portava poi nel cuore Balcani ottomani. Tra il XV e il XVI secolo Sp\u00e0lato divenne il centro della nascente letteratura croata, con l'italofono Marco Marulo (poi croatizzato in \"Marko Maruli\u0107\"), che scrisse il celebre poema epico \"Judita\" (inserito nel pi\u00f9 generale contesto letterario di \"Giuditta e Oloferne\"), che \u00e8 considerata la prima opera letteraria moderna in lingua croata, redatta a Sp\u00e0lato nel 1501 e poi stampata a Venezia nel 1521. La diffusione della neonata cultura dalmata, che era di stampo croato (l'etnia maggioritaria era infatti quella croata), restava ristretta a una limitata cerchia aristocratica, mentre la maggioranza della popolazione rimaneva analfabeta.\nDurante la guerra di Candia, combattuta tra il 1645 e il 1669 tra la Repubblica di Venezia e l'Impero ottomano per il possesso dell'isola di Creta, ovvero del pi\u00f9 grande e ricco tra i possedimenti veneziani d'Oltremare (poi persa dai veneti), inizi\u00f2 il processo di migrazione dei Morlacchi, popolazione appartenente al gruppo dei Valacchi ora ridotti a un esiguo numero, dall'entroterra di Sp\u00e0lato verso la citt\u00e0.\nLa situazione linguistica di Sp\u00e0lato, cos\u00ec come quella di molte altre citt\u00e0 dalmate, rimase variegata fino alla successiva epoca austriaca, dividendosi anche per classi sociali. Durante l'epoca austriaca subentr\u00f2 la componente nazionale, che complic\u00f2 lo \"status quo\", dato che inizi\u00f2 anche una decisa contrapposizione politica tra un'etnia e l'altra. \nLingua ufficiale, e riferimento della cultura spalatina, rimase l'italiano, che era utilizzato dall'aristocrazia e dalla pi\u00f9 ricca ed influente borghesia, mentre la piccola borghesia e gli artigiani si esprimevano prevalentemente in lingua veneta, come testimonia il linguista Matteo Bartoli, che era la lingua d'uso prevalente nell'area urbana di Sp\u00e0lato.\nLa popolazione croata era invece sostanzialmente bilingue, dato che era utilizzato sia il croato (nella sua variante \"ciakava ikava\", fortemente venetizzato per oltre la met\u00e0 del lessico), principalmente nell'ambito familiare e nel piccolo commercio, che il veneto (oppure l'italiano, a seconda del grado di istruzione: in genere l'italiano era usato dalle classi pi\u00f9 acculturate), che era, come gi\u00e0 accennato, la lingua franca diffusa nel commercio a lunga distanza.\nPeriodo austriaco.\nDopo la caduta della Repubblica di Venezia (1797) per mano di Napoleone Bonaparte Spalato, in base al trattato di Campoformio, pass\u00f2 sotto la sovranit\u00e0 dell'Impero austriaco, che la tenne fino al 1806, quando a causa della pace di Presburgo, l'Istria, la Dalmazia e Cattaro furono cedute al Regno d'Italia napoleonico. Fece parte del Regno d'Italia napoleonico dal 1806 al 1809 per poi passare alle Province illiriche, governatorato francese di epoca napoleonica costituente un'exclave della Francia metropolitana, dove rimase dal 1809 al 1813.\nDurante l'epoca austriaco Spalato ristagn\u00f2 economicamente e non fu toccata dalla primavera dei popoli, ondata di moti rivoluzionari borghesi che sconvolsero l'Europa nel 1848 e nel 1849, malgrado ci\u00f2 alla notizia dei moti rivoluzionari scoppiati a Vienna, il 23 marzo 1848, il popolo scende in piazza con una entusiastica dimostrazione che si concluse con la votazione municipale in Consiglio Comunale, per l\u2019unione a Venezia, come avvenne anche nei Consigli comunali di Ragusa ed il Cattaro. Il 28 marzo, Spalato chiese di condividere le sorti del Lombardo-Veneto e non quelle della Croazia. Inoltre la municipalit\u00e0 di Spalato rispose a quella di Zagabria che le aveva fatto pervenire un invito, scritto in lingua slava, perch\u00e9 aderisse all\u2019Unione della Dalmazia alla Croazia, che: \u201cLa Dalmazia \u00e9 italiana; un solo cittadino di Spalato, che ne conta 12 mila, \u00e8 stato capace di tradurre le vostre onorevoli parole\u201d.\nLe autorit\u00e0 asburgiche stabilirono che il Regno di Dalmazia sarebbe stato governato da una propria assemblea, chiamata \"Sabor\", con sede a Zara, dove si potevano confrontare i due maggiori partiti politici austriaci dell'epoca, ovvero il Partito autonomista e il Partito popolare. La Dalmazia divent\u00f2 quindi una monarchia, avente come lingua ufficiale il tedesco, governata da un'\u00e9lite locale bilingue (croata e italiana).\nA seguito della primavera dei popoli e della crescita del romanticismo nazionalista, in Dalmazia apparvero due fazioni politiche. La prima, filo-croata e detta \"unionista\" o dei \"puntari\", che si riconosceva nel Partito Popolare e nel Partito dei Diritti, sosteneva l'unificazione della Dalmazia con il Regno di Croazia-Slavonia, che era invece sotto l'amministrazione ungherese. Nel frattempo l'Impero austriaco si era trasformato in \"Impero austro-ungarico\", entit\u00e0 statale che nacque nel 1867 grazie al cosiddetto \"Ausgleich\", ovvero a un compromesso tra la nobilt\u00e0 ungherese e la monarchia asburgica inteso a riformare l'Impero austriaco.\nLa fazione filo-croata era in maggioranza a Spalato e vi teneva sede. La seconda, filo-italiana, detta \"irredentista\" o dei \"toloma\u0161i\", aveva obiettivi politici che andavano dall'autonomia nell'Impero austro-ungarico, fino ad un'unione politica con il Regno d'Italia, ed era per questo mal vista dall'amministrazione asburgica.\nCome conseguenza della terza guerra d'indipendenza italiana (1866), che port\u00f2 all'annessione del Veneto al Regno d'Italia, l'amministrazione imperiale austriaca, per tutta la seconda met\u00e0 del XIX secolo, aument\u00f2 le ingerenze sulla gestione politica del territorio per attenuare l'influenza del gruppo etnico italiano temendone le correnti irredentiste.\nDurante la riunione del consiglio dei ministri del 12 novembre 1866 l'imperatore Francesco Giuseppe I d'Austria tracci\u00f2 un progetto di ampio respiro mirante alla \"germanizzazione o slavizzazione\" dell'aree dell'impero con presenza italiana:\nUnionisti e irredentisti inizialmente fecero fronte comune contro il centralismo di Vienna ma in seguito, a causa del maggior rilievo della questione nazionale, si separarono. Dopo l'incorporazione del Lombardo-Veneto all'Italia (1859-1866), il governo austriaco favor\u00ec il formarsi di una coscienza nazionale croata, allo scopo di contrastare l'Irredentismo italiano.\nNel 1860 Antonio Bajamonti del Partito Autonomista (filo-italiano) veniva eletto sindaco di Sp\u00e0lato, carica che ricoprir\u00e0 fino al 1880 \u2013 salvo una breve interruzione nel 1864-65. Bajamonti fu anche membro della Dieta provinciale dalmata (1861-91) e della Camera dei deputati austriaca (1867-70 e 1873-79).\nPer lunghi anni Bajamonti godette dell'appoggio di italiani e croati (inizialmente criticato dagli irredentisti per la sua politica di \"apertura\" agli slavi, dopo il 1866 Bajamonti fu lodato dagli stessi Irredentisti come \"il difensore dell'italianit\u00e0 a Spalato\"). In questo periodo di relativa pace sociale fu il propulsore di importanti opere pubbliche, tra cui l'introduzione dell'illuminazione a gas, la costruzione dell'acquedotto e dell'ospedale, la creazione di scuole tecniche, la fondazione della Banca Dalmata e della societ\u00e0 operaia. \nPer sua iniziativa Spalato fu anche dotata di una piazza circondata da gallerie ispirate alle Procuratie di San Marco di Venezia, di una fontana monumentale (considerata, erroneamente, \"simbolo fascista\", venne rasa al suolo dai nuovi poteri popolari jugoslavi nel 1947) e della diga foranea del porto. Inizi\u00f2 anche la creazione della \"Riva\" (o lungomare) davanti al Palazzo di Diocleziano, divenuta negli anni la passeggiata principale della citt\u00e0.\nCol crescere dell'atteggiamento filocroato di Vienna, Bajamonti reag\u00ec con memorabili discorsi al Parlamento di Vienna. Il governo austriaco tent\u00f2 allora di allontanare Bajamonti mediante l'offerta di una prestigiosa carriera consolare, ma ottenne un rifiuto. Fu cos\u00ec che, approfittando di un tumulto, nel 1880 fu sciolto il consiglio comunale e nominato un commissario al posto di Bajamonti.\nNel biennio seguente lo scontro politico tra i partiti filocroati e filoitaliani giunse alla sua acme, e fu in un clima di aperta tensione che nel 1882 il Partito Autonomista di Bajamonti perse le elezioni, venendo eletto al suo posto per la prima volta nella storia della citt\u00e0 un sindaco croato del Partito Popolare, l'avvocato Dujam Rendi\u0107-Mio\u010devi\u0107. Da quel momento i partiti filocroati seppero mantenere il potere politico in citt\u00e0 e l'influenza culturale italiana declina progressivamente: Bajamonti fu difatti l'ultimo sindaco italiano di Spalato.\nLa presa di coscienza dell'identit\u00e0 croata e il crescente afflusso di croati dalle zone circostanti fece regredire anche l'uso dell'italiano, che pur conserv\u00f2 notevole prestigio per tutto il periodo austriaco ed ebbe un certo suo rilievo fino alla fine della seconda guerra mondiale. Pure i censimenti furono ampiamente manipolati , tanto che tra il 1880 ed il 1890, la comunit\u00e0 italiana riportatavi si ridusse di oltre il 90%, passando da essere poco meno della met\u00e0 della popolazione della citt\u00e0 di Spalato a essere una piccola minoranza.\nNel 1909 la lingua italiana venne vietata in tutti gli edifici pubblici e gli italiani furono ufficialmente estromessi dalle amministrazioni comunali. Quindi anche Spalato fu coinvolta nel processo di croatizzazione della Dalmazia avvenuto durante la dominazione austroungarica. Queste ingerenze, insieme ad altre azioni di favoreggiamento al gruppo etnico slavo ritenuto dall'impero pi\u00f9 fedele alla corona, esasperarono la situazione andando ad alimentare le correnti pi\u00f9 estremiste e rivoluzionarie.\nL'annessione alla Jugoslavia.\nDopo la prima guerra mondiale le truppe italiane occuparono militarmente la parte della Dalmazia promessa all'Italia dal Patto di Londra, accordo segreto firmato il 26 aprile 1915, che venne stipulato tra il governo italiano e i rappresentanti della Triplice Intesa, con cui l'Italia si impegn\u00f2 a scendere in guerra contro gli Imperi Centrali in cambio di cospicui compensi territoriali in seguito non completamente riconosciuti nel successivo trattato di Versailles, che fu invece firmato alla fine del conflitto. \nLa regione divenne quindi oggetto di un'aspra contesa, che da parte italiana fu espressa politicamente il 3 novembre 1918 dal \"manifesto per gli italiani di Sp\u00e0lato\", affisso dal Fascio nazionale italiano di Sp\u00e0lato, sede cittadina dell'organizzazione politica fondata poco prima della fine della guerra comprendente popolari e liberali delle terre irredente italiane trentine, giuliane e adriatiche:\nLe rimostranze dell'etnia italiana si espressero ufficialmente anche nella forma di una petizione per l'incorporazione di Sp\u00e0lato nel Regno d'Italia, che venne resa da una raccolta di firme tra la popolazione spalatina, che all'epoca ammontava a circa abitanti complessivi.\nCon il passare dei mesi, a Sp\u00e0lato, si acu\u00ec all'estremo la tensione fra l'elemento italiano e la maggioranza croata. Un chiaro esempio di tensione etnica tra italiani e slavi furono gli incidenti di Spalato, ovvero una serie di episodi violenti a carattere prevalentemente antitaliano che si verificarono a Spalato fra il 1918 e il 1920 e che culminarono con gli assassini del comandante della nave della Regia Marina italiana \"Puglia\" Tommaso Gulli e del suo motorista Aldo Rossi, che furono assaliti la sera dell'11 luglio 1920 e che perirono nel corso della notte.\nTuttavia l'Italia, nel corso della conferenza di pace di Parigi del 1919, decise di non rivendicare Sp\u00e0lato, al fine di ottenere la parte di Dalmazia promessale dal patto di Londra, ovvero quella settentrionale (Sp\u00e0lato si trovava infatti nella Dalmazia meridionale). Non di meno, nel corso della conferenza, venne anche avanzata la proposta di creare uno Stato dalmata indipendente di cui Sp\u00e0lato avrebbe fatto parte.\nIl trattato di Rapallo del 1920 assegn\u00f2 poi Sp\u00e0lato al Regno dei Serbi, Croati e Sloveni, poi diventato Regno di Jugoslavia, con il nome di \"Split\". Il nome italiano \"Spalato\" non fu pi\u00f9 ufficialmente utilizzato da allora, con il nome croato \"Split\" che inizi\u00f2 a comparire in modo esclusivo in tutti gli ambiti ufficiali.\nCon l'annessione della maggior parte della Dalmazia al Regno dei Serbi, Croati e Sloveni, si verific\u00f2 l'esodo di una parte consistente degli italiani ed italofoni della Dalmazia, tra cui gli spalatini italiani, verso Zara, Lagosta (invece annesse al Regno d'Italia) e verso la penisola italiana stessa. \nAi dalmati italiani rimasti \u2013 diverse migliaia concentrati prevalentemente a Veglia, Sebenico, Sp\u00e0lato, Tra\u00f9, Ragusa e in alcune isole \u2013 fu concesso il diritto di richiedere la cittadinanza italiana rinunciando a quella jugoslava grazie ad alcune clausole contenute nel trattato di Rapallo (1920), che consentiva loro di rimanere nel Regno dei Serbi, Croati e Sloveni senza dover emigrare verso l'Italia. Le istituzioni scolastiche italiane vennero poi ulteriormente ridotte, ma la comunit\u00e0 italiana residua riusc\u00ec comunque a sopravvivere culturalmente.\nDato che le altre tre citt\u00e0 della costa giuliano-dalmata aventi un importante porto (Trieste, Fiume e Zara) erano state annesse al Regno d'Italia, Sp\u00e0lato divenne il principale scalo portuale del Regno di Jugoslavia. La ferrovia della Lika, che collegava Sp\u00e0lato al resto della Jugoslavia, venne poi completata nel 1925 con l'obiettivo di fornire alla citt\u00e0 un'importante infrastruttura al servizio di Sp\u00e0lato e del suo porto. Nel 1929 Sp\u00e0lato divenne sede della nuova banovina del Litorale. Dieci anni dopo, con l'accordo Cvetkovi\u0107-Ma\u010dek, entr\u00f2 a far parte della nuova banovina di Croazia.\nL'annessione all'Italia.\nIl 15 aprile 1941, dopo l'invasione della Jugoslavia, operazione militare della seconda guerra mondiale, Sp\u00e0lato fu occupata dal Regio Esercito italiano. Un mese dopo, in occasione della firma del Trattato di Roma, che avvenne il 18 maggio 1941 e che comprendeva anche le clausole che istituivano lo Stato Indipendente di Croazia, Sp\u00e0lato venne annessa assieme a Cattaro al nuovo Governatorato della Dalmazia, divisione amministrativa del Regno d'Italia. \nLa provincia di Spalato, che fu ufficialmente istituita il 20 maggio 1941, quindi due giorni dopo la costituzione del Governatorato della Dalmazia, comprendeva, oltre alla citt\u00e0 di Sp\u00e0lato, la limitrofa cittadina di Tra\u00f9, oltre alle isole di Solta (amministrata dall'unico comune di Solta), Lissa (comprendente i comuni di Lissa e Comisa), Curzola (con i comuni di Curzola, Blatta, Lombarda, Smoquizza e Vallegrande), Lagosta (amministrata dall'unico comune di Lagosta), Cazza (amministrativamente appartenente al comune di Lagosta), Pelagosa (amministrativamente appartenente al comune di Comisa) e Meleda (amministrata dall'unico comune di Meleda).\nLa composizione etnica nel Governatorato della Dalmazia era costituita, a fronte di abitanti totali, da italiani, serbi e croati.\nSp\u00e0lato divenne presto un centro di resistenza antifascista, con il primo gruppo di resistenza armata che venne organizzato il 7 maggio 1941. Questo primo distaccamento d'attacco, formato da 63 membri (\"Prvi udarni odred\", it. \"prima squadra partigiana\"), fece da base per le successive formazioni, tra cui il primo distaccamento partigiano di Sp\u00e0lato.\nTra settembre e ottobre 1941 dieci funzionari italiani furono assassinati dai partigiani spalatini. Il 12 giugno 1942 una folla che includeva anche soldati italiani devast\u00f2 la sinagoga della citt\u00e0, attaccando gli ebrei e saccheggiando sessanta abitazioni ebraiche.\nLe locali squadre di calcio si rifiutarono di competere nel campionato italiano. L'Hajduk Spalato e l'RNK Spalato sospesero le loro attivit\u00e0 sportive ed entrambe le squadre aderirono alla lotta partigiana insieme a tutto il personale. L'Hajduk Spalato divent\u00f2 poi il club di calcio ufficiale del movimento partigiano spalatino.\nCon la caduta del fascismo, che avvenne il 25 luglio 1943, il personale amministrativo del Governatorato della Dalmazia, giunto dalla penisola italiana nel 1941, e le organizzazioni politiche italiane iniziarono a sfollare. Al proclama Badoglio dell'8 settembre 1943, che segn\u00f2 l'entrata in vigore dell'armistizio di Cassibile, con il quale il Regno d'Italia cess\u00f2 le ostilit\u00e0 verso gli Alleati durante la seconda guerra mondiale e l'inizio di fatto della resistenza italiana contro il nazifascismo, segu\u00ec la soppressione, il 19 agosto 1943, del Governatorato della Dalmazia.\nSubito dopo Sp\u00e0lato fu occupata dalle brigate di Josip Broz Tito, con migliaia di persone che si arruolarono volontarie tra i partigiani jugoslavi (fino a un terzo della popolazione totale, secondo alcune fonti). Il 26 settembre 1943, dopo una vana resistenza, i partigiani furono costretti a ritirarsi a causa dell'avanzata nazista, con le autorit\u00e0 tedesche che posero poi Sp\u00e0lato sotto l'autorit\u00e0 dello Stato Indipendente di Croazia.\nLa 15\u00aa Divisione fanteria \"Bergamo\", di stanza a Sp\u00e0lato e precedentemente impegnata nella lotta antipartigiana, in quel frangente appoggi\u00f2 in massima parte i partigiani, e combatt\u00e9 in condizioni psicologiche e materiali difficilissime contro le truppe naziste, fra le quali la divisione della Waffen SS Prinz Eugen.\nA Sp\u00e0lato, e negli immediati dintorni, erano concentrati circa militari italiani. A Sp\u00e0lato viveva la pi\u00f9 numerosa comunit\u00e0 autoctona italiana della Dalmazia \u2013 esclusa Zara \u2013 con oltre un migliaio di italiani e circa duemila fra funzionari, insegnanti, portuali, ferrovieri, oltre alle loro famiglie che erano giunte dalla penisola italiana nel 1941, in occasione dell'istituzione del Governatorato della Dalmazia.\nLe prime notizie dell'armistizio di Cassibile crearono una grande confusione lasciando i soldati italiani stretti tra gli ex alleati tedeschi, che erano sodali con gli ustascia croati, e i vecchi nemici partigiani dell'Esercito Popolare di Liberazione della Jugoslavia.\nIl generale Emilio Becuzzi cerc\u00f2 un accordo con i partigiani dell'Esercito Popolare di Liberazione della Jugoslavia, inquadrati nella Milizia Volontaria Anti Comunista, al comando del maggiore serbo Pavasovi\u0107, invitando una loro delegazione per stabilire le prime basi di un accordo per uscire dallo stallo.\nI partigiani jugoslavi, resisi conto dell'incertezza del comando italiano, iniziarono a disarmare i militari italiani e a saccheggiare i magazzini. Vista l'impossibilit\u00e0 di contrastare i tedeschi, Emilio Becuzzi decise cedere le armi ai partigiani e di far sbandare la divisione da lui comandata, la gi\u00e0 citata 15\u00aa Divisione fanteria \"Bergamo\", accordando agli jugoslavi la possibilit\u00e0 di reclutare volontari italiani. Il 12 settembre infine ordin\u00f2 la consegna delle armi ai partigiani jugoslavi, che sarebbe dovuta avvenire il giorno successivo.\nIn contrasto con gli accordi sottoscritti il 12 settembre, furono affissi manifesti in cui si invitava la popolazione a segnalare i militari italiani che avessero preso parte a rappresaglie contro i partigiani. In seguito a questo evento, l'atteggiamento dei soldati italiani cambi\u00f2, con parte dell'armamento individuale fu gettato in mare pur di non essere consegnato, e molti automezzi furono ribaltati mentre quasi tutti i cannoni furono resi inservibili.\nIl 17 settembre Emilio Becuzzi ebbe un nuovo incontro con i capi partigiani a Castel Vitturi alla presenza del maggiore Frederick William Deakin, capo della missione di collegamento britannica paracaduta in Jugoslavia nel maggio 1943 per entrare in contatto con i partigiani di Tito. Ottenuto il restringimento del campo delle accuse, Emilio Becuzzi acconsent\u00ec alla consegna di undici militari definiti dai partigiani \"criminali di guerra\". A partire dal 19 settembre inizi\u00f2 la repressione anti-italiana con fucilazioni presso il cimitero di San Lorenzo e nelle campagne vicine. Particolarmente colpita fu la questura di polizia di Sp\u00e0lato, che ebbe 41 dispersi di cui parte fu poi rinvenuta in fosse comuni.\nIl 22 settembre da Bari, che faceva parte del Regno d'Italia cobelligerante con gli Alleati, giunsero a Sp\u00e0lato quattro navi cariche di materiale bellico da consegnare ai partigiani. Emilio Becuzzi prese posto sulla torpediniera \"Aretusa\" lasciando circa ottomila soldati della 15\u00aa Divisione fanteria \"Bergamo\" a Sp\u00e0alato.. Il 25 settembre i partigiani abbandonarono Sp\u00e0lato temendo di rimanere circondati dai tedeschi della 7. SS-Freiwilligen-Gebirgs-Division \"Prinz Eugen\" che a marce forzate si stava avvicinando alla citt\u00e0.\nSpezzata la resistenza dei partigiani e della 15\u00aa Divisione fanteria \"Bergamo\", i tedeschi sottoposero il corpo ufficiali della divisione italiana ad una decimazione con l'accusa di alto tradimento. Dopo un procedimento sommario, tre generali (Salvatore Pelligra, Angelo Policardi e Alfonso Cigala Fulgosi) e quarantotto ufficiali italiani vennero trasportati nella vicina localit\u00e0 di Treglia (in croato \"Trilj\") e ivi fucilati.\nQuesta strage \u00e8 conosciuta come massacro di Treglia. Le salme vennero poi rimpatriate negli anni cinquanta e sepolte al Sacrario Militare del Lido di Venezia. Durante il periodo di occupazione ustascia-nazista vennero sistematicamente distrutti tutti i simboli che in qualche modo collegassero Sp\u00e0lato all'Italia, compresi parecchi \"Leoni di San Marco\" del periodo veneziano.\nOltre ai bombardamenti nazi-fascisti, la citt\u00e0 fu anche bombardata dagli Alleati, causando centinaia di morti. I partigiani jugoslavi riconquistarono la citt\u00e0 il 26 ottobre 1944 e la eressero a capitale provvisoria della Croazia liberata. Il 12 febbraio 1945 la \"Kriegsmarine\" condusse un raid sul porto di Sp\u00e0lato, danneggiando l'incrociatore inglese \"Delhi\".\nAl termine della seconda guerra mondiale la comunit\u00e0 italiana di Sp\u00e0lato si dissolse quasi completamente nell'ambito dell'esodo giuliano dalmata. si contano in citt\u00e0 circa una novantina di italiani, riuniti nella Comunit\u00e0 Italiana di Sp\u00e0lato.\nIl ritorno alla Jugoslavia.\nDopo la seconda guerra mondiale Sp\u00e0lato entr\u00f2 a far parte della Repubblica Socialista di Croazia, repubblica costitutiva della neonata Repubblica Socialista Federale di Jugoslavia. Durante il periodo socialista la citt\u00e0 speriment\u00f2 un importante boom economico e demografico, con la fondazione di decine di nuove fabbriche e aziende, con la popolazione della citt\u00e0 che triplic\u00f2 tra il 1945 e il 1991. La citt\u00e0 divenne il centro economico di un'area che superava i confini della Croazia e che fu segnata dall'inurbamento delle popolazioni rurali dall'entroterra spalatino, che trovarono occupazione in citt\u00e0 grazie all'industrializzazione su larga scala della Jugoslavia, che fu promossa dagli investimenti pubblici del governo federale centrale.\nLa cantieristica navale di Sp\u00e0lato divent\u00f2 particolarmente avanzata tecnologicamente, con la costruzione di navi da crociera che divenne uno dei punti di forza dell'industria cantieristica croata raggiungendo una rilevanza mondiale. Nel periodo compreso tra il 1945 e il 1990 la citt\u00e0 fu trasformata e ampliata, con l'espansione urbanistica che raggiunse i confini della penisola dove sorge Sp\u00e0lato, il cui centro abitato occup\u00f2 l'intera lingua di terra.\nNello stesso periodo Sp\u00e0lato raggiunse un PIL e un livello di occupazione mai superato neppure nel XXI secolo, sviluppandosi in una delle principali citt\u00e0 della federazione jugoslava. Sp\u00e0lato divent\u00f2 quindi polo d'attrazione economico oltre i confini della Croazia.\nMolte strutture vennero costruite con fondi federali, in particolare per i Giochi del Mediterraneo del 1979, come lo stadio di Poljud. Il porto di Sp\u00e0lato divenne il pi\u00f9 grande della Jugoslavia, sia per quanto riguarda il traffico passeggeri che quello militare. Il governo jugoslavo lo fece sede del distretto militare costiero dell'esercito federale e dello stato maggiore della marina jugoslava. In questo contesto Sp\u00e0lato raggiunse livelli occupazionali particolarmente elevati anche grazie alle commesse militari, con la citt\u00e0 che si trasform\u00f2 in un centro industriale assai avanzato.\nNella Croazia indipendente.\nDopo l'inizio della guerra d'indipendenza croata, che \u00e8 datato giugno 1991, Sp\u00e0lato entr\u00f2 a far parte della moderna Croazia, che ottenne poi il riconoscimento ufficiale nel 1992, quando fece il suo ingresso nell'ONU. Durante le guerre jugoslave, che scoppiarono nel marzo del 1991 con la guerra d'indipendenza slovena e che portarono infine, con la perdita anche della Bosnia ed Erzegovina, alla formale dissoluzione della Jugoslavia (1992), Sp\u00e0lato sub\u00ec ingenti danni, che ebbero i prodromi con la guerra d'indipendenza croata. Quando la Croazia dichiar\u00f2 l'indipendenza nel 1991, Sp\u00e0lato ospitava una cospicua guarnigione di truppe dell'esercito jugoslavo, nonch\u00e9 le gi\u00e0 citate sedi di istituzioni militari. Ci\u00f2 port\u00f2 a uno stallo di mesi tra le forze federali e quelle croate, con frequenti scontri casuali.\nDegno di nota fu quello che capit\u00f2 il 15 novembre 1991, quando la fregata leggera \"Split\", in seguito a un incrocio casuale delle due forze armate antagoniste, inizi\u00f2 a sparare un certo numero di colpi su Sp\u00e0lato e sui suoi dintorni. I danni materiali furono limitati, ma si contarono alcuni morti. Tra i luoghi bombardati vi furono il centro storico, l'aeroporto di Spalato-Castelli e una parte disabitata delle colline sopra Castelli, che si trova tra l'aeroporto e la citt\u00e0. I marinai che si erano rifiutati di attaccare i civili, la maggior parte dei quali erano croati, furono sbarcati su scialuppe. L'esercito e la marina jugoslava evacuarono poi tutte le loro strutture presenti a Sp\u00e0lato nel gennaio 1992.\nNegli anni successivi alla fine della guerra la citt\u00e0 conobbe una forte e duratura recessione economica. Solo dal XXI secolo Sp\u00e0lato ha ritrovato un certo dinamismo economico e produttivo, soprattutto grazie al turismo, che \u00e8 in costante crescita. Dall'essere solamente un nodo di transizione del traffico turistico, Sp\u00e0lato \u00e8 diventata una delle principali destinazioni dei turisti europei che scelgono la Croazia come destinazione. Sp\u00e0lato ha poi conosciuto una fase urbanistica durante la quale sono stati edificati nuovi hotel, a cui si sono aggiunte nuove aree residenziali e diversi complessi destinati a ospitare uffici.\nMolti progetti di sviluppo sono stati ripresi, e nuove infrastrutture sono state realizzate. Tra gli esempi pi\u00f9 importanti di nuove strutture realizzate c'\u00e8 la Spaladium Arena, che \u00e8 stata costruita nel 2009. Negli ultimi anni la citt\u00e0 sta godendo di un periodo di notevole espansione economica, legato anche all'ingresso della Croazia nell'Unione europea.\nDopo la dissoluzione della Jugoslavia c'\u00e8 stato un timido risveglio della coscienza etnica dei dalmati italiani presenti a Sp\u00e0lato e nel resto della Dalmazia.\nMonumenti e luoghi d'interesse.\nA Sp\u00e0lato le architetture storiche pi\u00f9 importanti sono il Palazzo di Diocleziano, la porta Aurea e la Cattedrale di San Doimo con il suo campanile. Sp\u00e0lato inoltre \u00e8 sede dell'arcidiocesi di Spalato-Macarsca, e nelle sue vicinanze sono notevoli le rovine romane dell'acquedotto di Diocleziano e quelle della citt\u00e0 di Salona. Ad ovest di Sp\u00e0lato si trova la storica localit\u00e0 di Castelli, la cui baia separa la penisola di Sp\u00e0lato dal Mar Adriatico.\nLa motivazione dell'inserimento nella lista dell'UNESCO del Complesso storico di Spalato con il Palazzo di Diocleziano \u00e8 stata la seguente:\nArchitetture religiose.\nLa cattedrale di San Doimo \u00e8 la maggiore cattedrale cattolica, nonch\u00e9 la pi\u00f9 antica del mondo ad avere ancora le strutture architettonicamente importanti risalenti all'epoca della sua costruzione. Originariamente era il mausoleo dell'imperatore Diocleziano, facente parte del Palazzo di Diocleziano, e come tale, \u00e8 anch'esso Patrimonio dell'Umanit\u00e0. L'antico mausoleo di Diocleziano \u00e8 stato convertito in chiesa nell'VIII secolo.\nLa concattedrale di San Pietro apostolo ha avuto inizio nel dicembre del 1979 con la benedizione della prima pietra, portata dalla vecchia chiesa croata di San Pietro di Salona. \u00c8 stata completata nel 1980. La benedizione del centro pastorale \u00e8 stata celebrata nel 1983. La chiesa \u00e8 stata elevata a concattedrale l'11 maggio 1987 per decisione della Santa Sede. Il 27 luglio dello stesso anno la chiesa \u00e8 stata dedicata.\nArchitetture civili.\nIl Palazzo di Diocleziano, con le sue mura, coincide con il nucleo originario del centro storico della citt\u00e0 di Spalato. Si tratta di un imponente complesso architettonico fatto edificare dall'imperatore Diocleziano, molto probabilmente fra il 293 ed il 305, allo scopo di farne la propria dimora. Il palazzo oggi \u00e8 quindi il centro storico della citt\u00e0 di Spalato e numerose parti di esso sono state riusate nei secoli, permettendo la loro conservazione, seppure con le inevitabili manomissioni stratificate, fino ai giorni nostri come il mausoleo ottagonale dell'imperatore che \u00e8 diventato l'attuale Duomo in epoca costantiniana. \nNel 1979 il Palazzo di Diocleziano \u00e8 stato iscritto dall'UNESCO nell'elenco di siti e monumenti del Patrimonio dell'umanit\u00e0 ed \u00e8 stato restaurato in quello stesso anno. Importanti, da un punto di vista culturale, sono le cantine del Palazzo di Diocleziano, che sono costituite da grandi sale e da corridoi di grandi dimensioni che sono oggi utilizzate come spazio museale, la cui superficie corrisponde a un ottavo della superficie totale del palazzo.\nArchitetture militari.\nLa Porta Aurea \u00e8 la principale porta monumentale dell'antica cinta muraria della citt\u00e0 croata. Come il resto del centro storico, la porta faceva parte del palazzo di Diocleziano, edificato verso il 300 d.C. come residenza privata fortificata e divenuta in seguito, con le invasioni barbariche del IV secolo, vera e propria citt\u00e0 quando vi si rifugiarono gli abitanti della vicina Salona.\nLa Porta Aurea era la pi\u00f9 importante della citt\u00e0, posta sull'asse nord-sud e opposta all'affaccio sul mare. Come le altre due porte monumentali (Argentea e Ferrea) era affiancata da due torrioni a base ottagonale (oggi scomparsi), ma la sua decorazione era pi\u00f9 ricca, con nicchie ai lati dell'arco di passaggio (probabilmente contenenti in antico statue) e sormontata da archetti su colonnine pensili (oggi delle colonne restano solo le mensole di base e i capitelli).\nLa fortezza Gripe \u00e8 invece una fortificazione costruita nel XVII secolo per difendere Sp\u00e0lato dall'Impero ottomano. Oggi in essa sono ospitati il museo marittimo croato e la sede spalatina dell'Archivio di Stato. Nell'Alto Medioevo Sp\u00e0lato era difesa dalle mura del palazzo di Diocleziano, che risalivano all'epoca romana, ma l'espansione urbanistica del nucleo cittadino ha creato la necessit\u00e0, nei secoli, di innalzare nuove fortificazioni, strutture militari il cui periodo di espansione maggiore si \u00e8 registrata durante l'epoca medievale, vista la costante guerra, per il possesso di Sp\u00e0lato, tra bizantini, veneziani, croati e ungheresi.\nVie e piazze.\nDegna di nota, a Sp\u00e0lato, \u00e8 Piazza della Repubblica, prestigiosa piazza situata nel centro storico di Sp\u00e0lato che \u00e8 ubicata a ovest del Palazzo di Diocleziano. Usato come palcoscenico per eventi culturali, da quasi cinquant'anni \u00e8 anche il luogo dove \u00e8 organizzato annualmente il festival tradizionale di musica spalatina.\nSiti archeologici.\nL'acquedotto di Diocleziano \u00e8 stato costruito durante l'epoca romana per rifornire d'acqua il palazzo dell'imperatore Diocleziano, che oggi racchiude il centro storico di Sp\u00e0lato. Fu costruito tra la fine del III e l'inizio del IV secolo d.C nello stesso periodo in cui \u00e8 stato costruito il Palazzo di Diocleziano. Preleva acqua dal fiume Jadro, a 9 chilometri a nord-est da Sp\u00e0lato, trasportandola al Palazzo ad un dislivello di 13 metri.\nIntorno alla met\u00e0 del VI secolo l'acquedotto di Diocleziano venne distrutto durante l'invasione dei Goti e non funzion\u00f2 per i successivi tredici secoli quando fu ricostruito tra il 1877 e il 1880 durante l'Impero austro-ungarico. La parte meglio conservata dell'acquedotto, che ha un'altezza massima di 16,5 metri una lunghezza di 180 metri, si trova vicino a Dujmova\u010da, nei pressi di Salona.\nAltro importante sito archeologico presente in citt\u00e0 \u00e8 il tempio di Giove di Spalato. Si trova nella parte occidentale del Palazzo di Diocleziano, al centro del complesso imperiale. \u00c8 stato costruito alla fine del III secolo, al momento dell'edificazione del Palazzo di Diocleziano. Di fronte all'ingresso del tempio c'\u00e8 una delle dodici sfingi portate dall'Egitto per ordine dell'imperatore Diocleziano.\nSociet\u00e0.\nEvoluzione demografica.\nSecondo il censimento ufficiale croato del 2011, Sp\u00e0lato raggiungeva i abitanti, il 96,23% dei quali era di etnia croata. La sua vasta area urbana raggiungeva invece, sempre nel 2011, i abitanti, popolazione che saliva a abitanti se considerata l'intera area metropolitana.\nIn particolare, l'area urbana di Sp\u00e0lato include gli \"okrug\", suddivisione territoriale paragonabile ai circondari italiani, Seghetto, Tra\u00f9, Castelli, Salona, Postrana, Punta Lunga e Almissa, a cui si aggiungono le localit\u00e0 dell'area metropolitana Marina di Spalato, Primorschi-Dollaz, Bergamet, Lechievizza, Clissa, Dugopoglie, Dismo, Treglia e Signo.\nLa flessione demografica registrata dopo la guerra d'indipendenza croata fu principalmente causata da una crisi economica che fu originata dal ristagno dei traffici commerciali, che venne a sua volta causato dalla costante e duratura presenza delle operazioni di guerra nei dintorni della citt\u00e0.\nEtnie e minoranze straniere.\nSecondo il censimento ufficiale croato del 2001, dei abitanti, il 95,15% era di etnia croata, mentre il restante 4,85% apparteneva ad altre nazionalit\u00e0 (bosniaci, montenegrini, sloveni, serbi ed italiani).\nLa presenza autoctona di italiani.\nIn citt\u00e0, nonostante le vicende storiche precedentemente descritte che ne hanno drasticamente diminuito il numero, \u00e8 sopravvissuta una piccolissima minoranza autoctona italiana che dai primi anni \"novanta\", subito dopo la dissoluzione della Jugoslavia e le guerre jugoslave, ha fondato nel 1994 la \"Comunit\u00e0 degli Italiani di Spalato\" e nel 2007 il \"Centro Ricerche Culturali Dalmate\", con lo scopo di promuovere la cultura latina e veneta della Dalmazia. \u00c8 stata aperta anche una sede della \"Societ\u00e0 Dante Alighieri\", anch'essa attiva in ambito culturale. Sp\u00e0lato era inoltre sede di un consolato italiano che era attivo nella tutela e valorizzazione della cultura e del patrimonio latino, veneto e italiano del territorio.\nSecondo il linguista Matteo Bartoli, all'inizio delle guerre napoleoniche (1803), l'italiano era l'idioma parlato come prima lingua da circa il 33% della popolazione dalmata. Secondo il censimento austriaco del 1865 la percentuale dei dalmati italiani raggiungeva il 12,5% del totale nella regione.\nAgli inizi dell'800 il centro storico era abitato in maggioranza da italiani, mentre i sobborghi erano popolati principalmente da slavi. La lingua pi\u00f9 utilizzata era il locale dialetto veneto.\nSecondo il censimento del 1880, nel distretto di Spalato vivevano 5310 italiani, 31186 croati e 301 tedeschi. Dei 5310 italiani la stragrande maggioranza era concentrata nella citt\u00e0 di Spalato (escluse le frazioni), all'epoca popolata da 12812 abitanti, costituendo quindi all'incirca il 40% della popolazione.\nNei successivi censimenti ufficiali dell'Impero austro ungarico la popolazione della \"lingua d'uso\" (\"Umgangssprache\") a Sp\u00e0lato (senza le frazioni) era la seguente:\nSe nel censimento austriaco del 1910 a Sp\u00e0lato vi erano italiani (cio\u00e8 il 7,6% della popolazione totale di abitanti), nel 1941 (quando l'Italia annesse temporaneamente Sp\u00e0lato) ve ne restavano meno di un migliaio su un totale di quasi abitanti totali. La presenza italiana \u00e8 scomparsa quasi completamente dopo la seconda guerra mondiale in seguito all'esodo giuliano dalmata.\nOggi, secondo il censimento ufficiale croato del 2011, la comunit\u00e0 di madrelingua italiana \u00e8 composta da 83 spalatini, pari allo 0,05% della popolazione.\nReligione.\nL'88,37% dei cittadini spalatini \u00e8 cattolico, il 5,26% agnostico, il 2,12% ortodosso e lo 0,46% appartiene ad altre religioni, mentre il 3,78% non ha dichiarato la loro religione.\nIstituzioni, enti e associazioni.\nA Sp\u00e0lato sono presenti le sedi di diversi importanti istituti, tra cui l'Istituto di Oceanografia e pesca, che \u00e8 specializzato nella ricerca in ambito marino, l'Istituto agricolo adriatico e carsico, l'Istituto idrografico croato, l'Istituto teologico catechistico, l'Istituto francescano per la cultura della pace, l'Istituto mediterraneo per ricerca della vita e dall'Istituto di ingegneria civile croato.\nCultura.\nIstruzione.\nA Sp\u00e0lato sono presenti ventiquattro plessi scolastici di istruzione di primaria e ventitr\u00e9 istituti scolastici di istruzione secondaria nonch\u00e9 undici scuole di grammatica croata. Per quanto riguarda l'istruzione superiore, nella citt\u00e0 dalmata \u00e8 presente l'universit\u00e0 di Spalato, che \u00e8 stata fondata nel 1974 e che ha dodici facolt\u00e0 che sono frequentate complessivamente da studenti.\nMedia.\nA Sp\u00e0lato sono presenti diverse emittenti locali (TV Jadran, Mre\u017ea TV e Kanal 5) e alcune stazioni radio (HRT \u2013 Radio Split, Radio Dalmacija e Radio Sunce). Il pi\u00f9 importante quotidiano stampato a Sp\u00e0lato \u00e8 \"Slobodna Dalmacija\", che \u00e8 diffuso nell'intera Dalmazia con le sue rotative di stampa che sono situate nella vicina Dugopoglie.\nMusei.\nUno dei musei pi\u00f9 importanti della regione spalatino-dalmata \u00e8 il museo archeologico di Sp\u00e0lato, che ha tre sedi, una nella vicina Salona, che \u00e8 quella pi\u00f9 importante, e due sedi secondarie, una a Vid e una a Porto Narenta. Fondato nel 1820, possiede una collezione espositiva formata da circa pezzi, la cui datazione \u00e8 compresa tra la preistoria al Medioevo, passando dall'antica Grecia, dalla storia romana e dall'epoca paleocristiana.\nAltro importante museo di Sp\u00e0lato \u00e8 il museo archeologico croato, che possiede una collezione formata da reperti ascrivibili al periodo medievale croato, databili dal VII al XV secolo. Nella citt\u00e0 dalmata esiste anche il museo citt\u00e0 di Sp\u00e0lato, le cui collezioni sono formate da vari tipi di reperti relativi alla cultura cittadina spalatina, anche artistica.\nIl museo etnografico di Sp\u00e0lato \u00e8 stato fondato nel 1910 ed ha collezioni relative a reperti etnografici trovati nell'intera Dalmazia. Il museo marittimo croato ha invece collezioni relative alla marina civile e militare croata, nonch\u00e9 alla storia militare navale ascrivibile dal Medioevo ai giorni nostri.\nA Sp\u00e0lato esistono anche il museo scientifico, provvisto anche di zoo, e un museo di belle arti, fondato nel 1931, le cui collezioni, dipinti e sculture, sono ascrivibili dal XIV secolo ai giorni nostri.\nTeatri.\nInaugurato per la prima volta nel 1893 in continuazione alla ricca tradizione teatrale cittadina. Per la prima volta l'edificio fu ristrutturato nel 1920 mentre nel 1940 con una nuova ristrutturazione fu fondato il Teatro Nazionale Croato di Spalato, che comprendeva l'opera diretta da Oskar Jozefovi\u0107, il Dramma diretto da Marko Fotez e il Balletto diretto da Ana Roje. \nMusica.\nSp\u00e0lato \u00e8 un importante riferimento per la musica popolare croata. Molti celebri compositori musicali croati sono nati a Sp\u00e0lato, come Oliver Dragojevi\u0107, Gibonni, Daleka Obala, Magazin, Severina, Dino Dvornik, Jasmin Stavros, Neno Belan, Goran Karan, Dra\u017een Ze\u010di\u0107, Doris Dragovi\u0107, Jelena Rozga, Tutti Frutti, Sini\u0161a Vuco, Meri Cetini\u0107 e Petar \u010culi\u0107.\nEventi.\nDal 2013 Sp\u00e0lato \u00e8 sede dell'Ultra Music Festival europeo, con visitatori nella prima edizione che sono saliti a nella successiva. Il picco di attivit\u00e0 culturale musicale di Sp\u00e0lato avviene durante la stagione estiva, dove spicca il \"festival musicale di Sp\u00e0lato\", che \u00e8 seguito dal \"festival teatrale di Sp\u00e0alato\". Sp\u00e0lato \u00e8 anche un importante centro hip hop della musica croata grazie alla presenza, nel calendario di eventi culturali spalatini, del festival di Spalato.\nGeografia antropica.\nUrbanistica.\nLa moderna municipalit\u00e0 di Spalato \u00e8 nata nel 1952 in seguito alla fusione dell'antico centro abitato della citt\u00e0 dalmata, costituente l'originario comune di Spalato, con i vari insediamenti limitrofi che si trovavano lungo i confini storici della citt\u00e0. A questa fusione se n'\u00e8 aggiunta un'altra, avvenuta nel 1954, che ha coinvolto la cerchia successiva di insediamenti che si trovava pi\u00f9 esternamente.\nNel 1962 avvenne un processo inverso, ovvero lo scorporo dei quartieri esterni di Spalato che tornarono a essere municipalit\u00e0 autonome. Spalato conobbe poi altri processi di accorpamento e scorporo che fecero raggiungere l'assetto definito al territorio comunale della citt\u00e0 dalmata nel 1980, quando Spalato \u00e8 diventata una delle otto maggiori citt\u00e0 della Croazia grazie anche alla sua vasta area urbana.\nDa un punto di vista urbanistico, le infrastrutture che hanno maggiormente portato all'espansione dell'agglomerato di Spalato, un tempo limitato solo alla citt\u00e0 vecchia (avente la tipica struttura urbanistica delle citt\u00e0 veneziane, che sono organizzate a calli e a sestieri), sono l'apertura dell'autostrada Zagabria-Metkovi\u0107, che ha fornito alla citt\u00e0 un flusso veicolare organizzato aggirando la tortuosa viabilit\u00e0 basata sulle vie dell'antico centro storico e facilitando quindi la fluidit\u00e0 del traffico all'interno del centro abitato.\nAl confine tra Spalato e Dugopoglie \u00e8 stata realizzata una vasta zona industriale grazie all'approvazione di un nuovo piano regolatore, avvenuta nel 2005, che \u00e8 stato il primo che ha coinvolto estensivamente l'impianto generale della citt\u00e0. Ci\u00f2 ha portato anche a un'importante crescita economica, che ha coinvolto l'intera urbana di Spalato.\nSuddivisioni amministrative.\nIl territorio comunale di Sp\u00e0lato (avente, nel 2001, abitanti) \u00e8 suddiviso in sette comitati locali (\"Mjesni odbori\") di seguito elencati. Tra parentesi il nome in lingua italiana, generalmente desueto.\nSuddivisioni storiche.\nSp\u00e0lato \u00e8 suddivisa nelle seguenti venticinque circoscrizioni, che corrispondono agli storici quartieri (\"Gradski kotari\") della citt\u00e0 dalmata. Tra parentesi il nome in lingua italiana, generalmente desueto.\nEconomia.\nSpalato divent\u00f2 una moderna citt\u00e0 industriale durante il periodo di appartenenza alla Jugoslavia, divenendo sede di grandi industrie nel settore delle costruzioni navali, della chimica, della carta e dell'abbigliamento, a cui si aggiunse in seguito il turismo. Nel 1981 Spalato raggiunse il picco di sviluppo economico raggiungendo un PIL pro capite che era superiore del 37% del PIL pro capite medio della Jugoslavia. A questo progresso economico \u00e8 seguita una fase di recessione durata circa venti anni che ha portato alla chiusura di molte attivit\u00e0 manifatturiere. Di conseguenza l'economia di Spalato \u00e8 virata verso il commercio e i servizi, lasciando per\u00f2 un vuoto occupazionale.\nLa pi\u00f9 grande azienda di cantieristica navale di Spalato \u00e8 la \"Brodosplit\", che impiega circa 2.300 dipendenti e che nella sua storia ha realizzato circa 350 natanti, sia militari che civili, l'80% delle quali sono stati esportati fuori dalla Croazia. L'autostrada A1, che collega Spalato con il resto della Croazia, ha facilitato la crescita economica della citt\u00e0 attraendo investimenti, che ha portato alla fondazione di nuove aziende, prima all'interno dei confini cittadini di Spalato, poi nei centri abitati limitrofi. \nQuesta infrastruttura \u00e8 stata completata e poi aperta nel luglio 2005. Oggi l'economia di Spalato si regge principalmente sul turismo e su altri comparti economici, principalmente l'alimentare (soprattutto olio di oliva e vino), l'industria cartaria, quella chimica e la pesca. Dal 1998 Sp\u00e0lato ospita il salone nautico croato, che ha cadenza annuale. Dalla prima met\u00e0 del 2006 l'economia di Spalato ha iniziato a crescere, raggiungendo una percentuale di circa del 6%. Gli investimenti stranieri in citt\u00e0 sono aumentati considerevolmente, facendo dell'economia di Spalato una delle pi\u00f9 a rapida crescita della Croazia.\nInfrastrutture e trasporti.\nStrade.\nDopo il collegamento di Spalato con il resto della rete autostradale croata, che \u00e8 avvenuto nel 2005, i flussi di traffico esterni alla citt\u00e0 sono stati ulteriormente facilitati venendo completati dalla presenza di un porto, che \u00e8 provvisto di infrastrutture che permettono collegamenti tramite traghetto sia con le isole dalmate che con le altre principali citt\u00e0 costiere croate nonch\u00e9 con alcune citt\u00e0 italiane, tra cui Ancona e Pescara. Spalato \u00e8 attraversata dalla Strada Maestra Adriatica, arteria stradale che costeggia buona parte della costa orientale del mar Adriatico, appartenente alla strada europea E65.\nFerrovie.\nSpalato \u00e8 servita dalla Ferrovia Dalmata, linea ferroviaria che collega Spalato all'importante nodo di Tenin. Lungo la ferrovia \u00e8 presente anche una diramazione per Sebenico. La Ferrovia Dalmata collega Spalato all'intera Croazia. Un tempo dalla citt\u00e0 passava anche la ferrovia Spalato-Signo, che collegava Spalato alla localit\u00e0 di Signo.\nPorti.\nIl porto di Sp\u00e0lato \u00e8 attraversato da un traffico di circa 4 milioni di passeggeri, movimento che ne fa il terzo porto del Mar Mediterraneo. Il porto di Sp\u00e0lato ha collegamenti diretti con Fiume, Ragusa e Ancona. Durante la stagione estiva \u00e8 connesso con altre citt\u00e0 italiane, tra le quali Pescara.\nMolte isole dalmate sono facilmente raggiungibili dalla baia di Sp\u00e0lato. Le isole pi\u00f9 vicine raggiungibili dal porto di Sp\u00e0lato sono Brazza, Lesina e Solta, mentre quelle pi\u00f9 lontane sono le isole di Lissa, Curzola e Lagosta. Con il passare dei decenni il porto di Sp\u00e0lato \u00e8 diventato un importante scalo turistico, con oltre 260 navi da crociera che vi giungono annualmente trasportando complessivamente passeggeri.\nLa compagnia di navigazione spalatina pi\u00f9 importante che agisce su queste rotte \u00e8 la \"Jadrolinija\".\nAeroporti.\nI collegamenti aerei sono garantiti dalla presenza dell'aeroporto di Spalato, che \u00e8 il terzo aeroporto croato per importanza dopo quelli di Zagabria e di Ragusa. Situato presso la cittadina di Castelli, a 25\u00a0km a nord-ovest della citt\u00e0, l'aeroporto di Spalato funge da hub per la compagnia aerea di bandiera croata \"Croatia Airlines\", che offre voli verso importanti citt\u00e0 europee come Londra, Amsterdam, Francoforte, Roma e Parigi.\nMobilit\u00e0 urbana.\nLa rete di autobus urbana di Sp\u00e0lato \u00e8 gestita dalla \"Promet Split\".\nAmministrazione.\nGemellaggi.\nSp\u00e0lato \u00e8 gemellata con:\nSp\u00e0lato ha accordi di cooperazione con:\nSport.\nLa societ\u00e0 sportiva spalatina pi\u00f9 celebre \u00e8 la squadra di calcio dell'Hajduk Spalato, a cui si aggiungono la squadra calcistica dell'RNK Spalato, oltre ad una nutrita schiera di societ\u00e0 di pallacanestro, pallanuoto, pallamano, tennis, arti marziali, nuoto, bocce, rugby, baseball, softball.\nA Sp\u00e0lato hanno sede diversi club vincitori di coppe europee: nella pallacanestro maschile il KK Split (sotto il nome Jugoplastika e POP 84), nella pallanuoto il VK PO\u0160K, il VK Jadran e il VK Mornar, nella pallamano femminile l'RK Nada, nel rugby il RK Nada e nel baseball il BK Nada. Sp\u00e0lato \u00e8 la citt\u00e0 natale dei calciatori Ivan Peri\u0161i\u0107 e Ivan Strini\u0107, vicecampioni del mondo con la Nazionale di calcio della Croazia al Campionato mondiale di calcio 2018. Le due pi\u00f9 importanti strutture sportive presenti a Sp\u00e0lato sono lo stadio di Poljud e la spaladium Arena.\nSp\u00e0lato ha ospitato alcuni campionati organizzati da federazioni sportive internazionali. I pi\u00f9 importanti sono stati gli VIII Giochi del Mediterraneo, che si sono svolti nella citt\u00e0 dalmata dal 15 al 29 settembre 1979 in varie strutture, i campionato mondiale di pallamano maschile 2009, che si sono svolti dal 16 gennaio al 1\u00ba febbraio 2009, con alcuni gare che si sono svolte a Sp\u00e0lato allo Spaladium Arena, e i campionati europei di atletica leggera 1990, che si sono tenuti a Spalato dal 26 agosto al 2 settembre 1990 allo stadio di Poljud, nonch\u00e9 il Coppa continentale di atletica leggera 2010, che si sono svolti nella medesima struttura dal 4 al 5 settembre 2010.\nHanno vinto le medaglie d'oro olimpioniche gli spalatini Duje Bona\u010di\u0107, Mate Trojanovi\u0107, Velimir Valenta (Helsinki 1952), Andrija Ankovi\u0107, Ante \u017daneti\u0107, Zvonko Bego (Roma 1960), \u0110ur\u0111ica Bjedov, Ivo Trumbi\u0107 (Citt\u00e0 del Messico 1968), Mate Parlov (Monaco 1972), Duje Krstulovi\u0107 (Mosca 1980), Milivoj Bebi\u0107 (Los Angeles 1984), Ratko Rudi\u0107, Deni Lu\u0161i\u0107 (Los Angeles 1984 e Seul 1988), Renco Posinkovi\u0107, Mislav Bezmalinovi\u0107 (Seul 1988). Sono nati in questa citt\u00e0 i campioni mondiali Mate Parlov (pugilato, campione WBC nel 1978) e Blanka Vla\u0161i\u0107 (nel salto in alto nel 2007 e nel 2009, in pi\u00f9 un argento olimpico a Pechino 2008), i tennisti Nikola Pili\u0107, Goran Ivani\u0161evi\u0107 e Mario An\u010di\u0107, nonch\u00e9 i cestisti Toni Kuko\u010d e Dino Ra\u0111a."}
{"id": "40151", "revid": "466539", "url": "https://it.wikipedia.org/wiki?curid=40151", "title": "Zara", "text": "Zara (: ; ; ; ; in dalmatico: \"Jadera\") \u00e8 una citt\u00e0 della Croazia che si trova nella Dalmazia centrale lungo il Medio Adriatico. Si affaccia sulle isole di Ugliano e Pasmano, dalle quali \u00e8 separata dallo stretto di Zara. Capitale storica della Dalmazia, pur essendo stata da tempo superata da Spalato per numero di residenti, conta abitanti.\nFondata nel IX secolo a.C. dai Liburni, una trib\u00f9 illirica, divenne prima municipio romano con il nome \"Iadera\" e poi colonia romana probabilmente gi\u00e0 sotto Cesare. Dopo la caduta dell'Impero romano d'Occidente e la distruzione di Salona, agli inizi del VII secolo Zara diventa la capitale della provincia bizantina della Dalmazia, poi Ducato di Dalmazia. Il controllo bizantino fu conteso sino al X secolo da Goti, Franchi e in seguito dai Croati.\nPer secoli Zara fu una delle citt\u00e0 pi\u00f9 importanti della Repubblica di Venezia, di cui fece parte dall'anno mille fino alla sua caduta, che avvenne nel 1797. Dopo una breve parentesi napoleonica fu dominata dagli austriaci fino ai primi del Novecento, divenendo capitale del Regno di Dalmazia. In seguito alla prima guerra mondiale la citt\u00e0 divenne un'exclave italiana, capoluogo della provincia di Zara, circondata dalla Dalmazia jugoslava.\nNel corso della seconda guerra mondiale fu gravemente colpita dai bombardamenti aerei e, in seguito al trattato di pace del 1947, fu ufficialmente annessa alla Jugoslavia. Dal 1991, dissoltasi la repubblica jugoslava, fa parte della Croazia ed \u00e8 oggi il capoluogo della regione zaratina, sede universitaria e arcivescovile.\nZara, fino alla dissoluzione della Jugoslavia era una delle citt\u00e0 economicamente pi\u00f9 sviluppate della costa dalmata, primato che tuttora conserva, vista la presenza di fabbriche di svariati rami industriali. Questa versatilit\u00e0 ha consentito a Zara di riprendersi relativamente rapidamente dopo la guerra d'indipendenza croata. Il porto di Zara, che \u00e8 adibito sia al traffico turistico sia a quello merci, \u00e8 diventato uno dei porti pi\u00f9 trafficati della Croazia con una costante tendenza di crescita visto che offre un collegamento diretto tra l'Italia, la Croazia e il resto dell'Europa centrale.\nFino al 1947 la componente di lingua e cultura italiana costituiva la maggioranza della popolazione, ma la gran parte di essa abbandon\u00f2 la citt\u00e0 in seguito ai bombardamenti alleati durante la seconda guerra mondiale e successivamente per la persecuzione etnica e politica. Oggi sopravvive in citt\u00e0 solo una piccola minoranza italofona di dalmati italiani, riunita nella locale Comunit\u00e0 degli Italiani.\nLe fortificazioni risalenti all'epoca della Repubblica di Venezia presenti a Zara sono state inserite nell'elenco dei Patrimoni dell'Umanit\u00e0 dell'UNESCO nel circuito storico e culturale delle \"\".\nGeografia fisica.\nTerritorio.\nZara si trova nella Dalmazia centrale lungo il Medio Adriatico. Si affaccia sulle isole di Ugliano e Pasmano, dalle quali \u00e8 separata dallo stretto di Zara. Il promontorio su cui sorge la citt\u00e0 vecchia era separato dalla terraferma da un profondo fossato che \u00e8 stato poi colmato. La baia naturale, che \u00e8 situata a nord-est della citt\u00e0, \u00e8 molto ampia.\nClima.\nIl clima di Zara \u00e8 una fusione tra il clima subtropicale umido e il clima mediterraneo (classificazione dei climi di K\u00f6ppen), tant'\u00e8 che in un solo un mese estivo si registrano meno di 40 millimetri di pioggia, il mese di luglio. Il clima di Zara \u00e8 caratterizzato da inverni miti e umidi e da estati molto calde e umide. Le precipitazioni medie annue superano i 917 mm. \nLuglio e agosto sono i mesi pi\u00f9 caldi, con temperature medie intorno ai 29-30 \u00b0C. Le temperature possono raggiungere costantemente i 30 \u00b0C durante i mesi estivi. Le temperature inferiori a 0 \u00b0C sono rare e non vengono mantenute per pi\u00f9 di qualche giorno. Gennaio \u00e8 il mese pi\u00f9 freddo, con una temperatura media intorno ai 7,7 \u00b0C. Ottobre e novembre sono i mesi pi\u00f9 piovosi con una precipitazione totale, rispettivamente, di circa 114 mm e 119 mm. Luglio \u00e8 il mese pi\u00f9 secco, con una precipitazione totale di circa 35 mm, mentre l'inverno \u00e8 la stagione pi\u00f9 piovosa. La neve \u00e8 estremamente rara.\nI dati climatologici salienti di Zara sono\nOrigine del nome.\nIl nome di Zara viene riportato per la prima volta per iscritto su un'iscrizione in greco antico scolpita su un reperto archeologico risalente al 384 a.C. trovato a Cittavecchia, centro abitato situato sull'isola di Lesina in Dalmazia. Gli abitanti di questo primigenio insediamento che ha dato poi origine alla moderna Zara, che fu fondato dai Liburni, sono chiamati \u038a\u03b1\u03b4\u03b1\u03c3\u03b9\u03bd\u03bf\u03af (\"Iadasinoi\"). Secondo invece il Periplo di Scilace, antico periplo greco possibilmente databile tra la fine del VI secolo a.C. e il principio di quello successivo, la futura Zara \u00e8 chiamata \u038a\u03b4\u03b1\u03c3\u03c3\u03b1 (\"Idassa\"), denominazione nata probabilmente da una trascrizione greca dell'originale nome liburniano.\nIn latino il nome \u00e8 riportato invece in due forme: \"I\u00e0dera\" nelle iscrizioni, negli scritti degli scrittori classici, mentre tra gli scrittori della tarda antichit\u00e0 gli abitanti sono chiamati \"I\u00e0destini\" e \"I\u00e0dertini\". L'accento, nei nomi latini di Zara, era sulla prima sillaba: ci\u00f2 influenz\u00f2 le denominazioni della citt\u00e0 in lingua dalmatica, ovvero \"J\u00e0dra\", \"J\u00e0dera\" e \"J\u00e0dertina\", dove l'accento era sempre sulla prima sillaba. In lingua dalmatica \"J\u00e0dra\" e \"J\u00e0dera\" era pronunciata \"Z\u00e0dra\" e \"Z\u00e0dera\". Ci\u00f2 si \u00e8 riflesso anche nel nome italiano \"Z\u00e0ra\" e nel nome croato \"Z\u00e0dar\". Quest'ultimo comparve per la prima volta nella forma \"Z\u00e0der\" su documenti del XII secolo.\nI nomi in lingua dalmatica \"Jadra\" e \"Jadera\" hanno influenzato il nome della citt\u00e0 anche in altre lingue e idiomi, come \"Jatara\" in dialetto veneziano del IX secolo, \"Zara\" o \"Giara\" in dialetto toscano, \"Diadora\" in tardo latino, \"Jadres\" in antico francese, \"J\u0101dhara\" (\u062c\u0627\u0630\u0631\u0629) e \"J\u0101dara\" (\u062c\u0627\u062f\u0631\u0629) in arabo e \"Jazara\", \"Jara\" o \"Sarra\" in antico catalano.\nFu durante il dominio della Repubblica di Venezia che l'antico \"Jadera\" divenne definitivamente \"Zara\". Quest'ultimo nome comparve per la prima volta su documenti del XV secolo. Il nome veneziano \"Zara\" fu in seguito utilizzato durante la denominazione dall'Impero austriaco e nella successiva annessione della citt\u00e0 dalmata al Regno d'Italia, che dur\u00f2 dal 1920 al 1947. Dopo il 1947, con il passaggio di Zara prima alla Jugoslavia e poi alla Croazia, il nome della citt\u00e0 divenne, su tutti gli atti ufficiali, il croato \"Zadar\".\nStoria.\nLa fondazione da parte dei Liburni, il periodo romano e la dominazione bizantina.\nNel IX secolo a.C. i Liburni, una trib\u00f9 illirica, fondarono nel luogo dove sorge la moderna Zara un avamposto, poi trasformato in un piccolo centro abitato. I Greci ribattezzarono questo primigenio insediamento con il nome di \"Idassa\". Dal 59 a.C. \"Idassa\" divent\u00f2 un municipio romano con il nome \"Iadera\". Con il tempo divent\u00f2 una delle pi\u00f9 importanti citt\u00e0 della \"Liburnia\", antica regione della costa nord-orientale dell'Adriatico appartenente alla provincia romana della \"Dalmatia\". Durante le campagne romane contro i Dalmati fior\u00ec la dinastia dei Joculi Liburni di stirpe Illirica, i quali combatterono al fianco del re Genzio, e a seguire dopo il periodo in cui la Dalmazia divenne provincia romana, furono elevati a Princeps di Jadera. Vi \u00e8 anche traccia di questa dignit\u00e0 in un'epigrafe rinvenuta a Zara intorno al XV secolo in prossimit\u00e0 dello spessore del muro della Chiesa di Santa Domenica rinvenuta durante la demolizione.\nGli abitanti di \"Iadera\" combatterono al fianco di Gaio Giulio Cesare durante la guerra civile contro Gneo Pompeo Magno. Divenne poi colonia romana probabilmente gi\u00e0 sotto Cesare (\"colonia Iulia\"). Numerose epigrafi latine testimoniano la prosperit\u00e0 raggiunta dalla citt\u00e0 in epoca romana.\nDopo la caduta dell'Impero romano d'Occidente e la distruzione di Salona, agli inizi del VII secolo, Zara divent\u00f2 la capitale della provincia bizantina della \"Dalmatia\", poi diventata Ducato di Dalmazia. Il controllo bizantino fu conteso sino al X secolo da Goti, Franchi e infine dai Croati, che non riuscirono a scalfirlo.\nZara, in questo contesto, divent\u00f2 una delle localit\u00e0 dove si rifugiarono i Dalmati romanizzati, quando il resto del territorio dalmata fu interessato dalle invasioni barbare degli Avari e soprattutto dei Croati, che croatizzarono l'intera regione dalmata.\nIl primo periodo della Repubblica di Venezia (1000-1358).\nIntorno all'anno mille Zara, come la gran parte delle citt\u00e0 della Dalmazia, offr\u00ec la propria sottomissione al Doge di Venezia, Pietro II Orseolo. Egli era, almeno formalmente, un Duca sottomesso all'Imperatore bizantino, impegnato con la propria flotta in una spedizione contro i pirati narentani e a riportare sicurezza in un territorio imperiale in un momento di debolezza del potere centrale.\nNel 1004 lo stesso \"basileus\" Basilio II riconobbe la nuova condizione, assegnando ai dogi il governo su Zara e sul Ducato di Dalmazia, con il titolo di \"Duchi di Venezia e Dalmazia\". I veneziani si limitarono a fondare in citt\u00e0 nuovi fondachi commerciali, ma lasciarono sostanzialmente invariato l'ordinamento locale, richiedendo solo una sottomissione formale e la garanzia di forniture militari in caso di guerra.\nNella met\u00e0 dell'XI secolo Zara cacci\u00f2 il conte veneziano Orso Giustinian, consegnandosi a Pietro Cresimiro, re di Croazia, ma venne in breve riconquistata dal doge Domenico I Contarini, che vi lasci\u00f2 in governo il figlio Marco. Il dominio veneziano venne nuovamente ribadito e rinforzato dai sovrani bizantini con l'assegnazione del titolo di \"Duchi di Venezia, Croazia e Dalmazia\".\nNel 1114, tuttavia, il re Colomanno d'Ungheria, avendo quest'ultimo annesso gi\u00e0 la Croazia, occup\u00f2 Zara e parte della Dalmazia, vantandovi gli antichi diritti teorici dei sovrani croati, che si basavano sull'appartenenza di Zara alla regione geografica croata sebbene la citt\u00e0 dalmata non vi fece mai ufficialmente parte, visto che i Croati furono sempre respinti.\nTornata in mano veneziana nel 1116, la citt\u00e0 venne nuovamente assalita l'anno successivo da un'armata ungherese: la flotta veneziana, intervenuta in difesa del possedimento, venne respinta in uno scontro costato la vita allo stesso doge Ordelaffo Falier. La pace del 1118, per\u00f2, confermava il possesso veneziano della citt\u00e0.\nNel 1123, tuttavia, approfittando dell'assenza della flotta veneta impegnata in Oriente, Stefano II d'Ungheria occup\u00f2 l'intera Dalmazia veneziana, compresa Zaravecchia, ma non Zara. Nel 1125 l'armata navale veneziana, di ritorno da Oriente, rioccup\u00f2 le citt\u00e0 perdute, distruggendo Zaravecchia, che aveva opposto resistenza.\nNuovo Conte di Zara venne nominato Leachim Michiel, figlio del doge Domenico Michiel, che nel 1154 riusc\u00ec per\u00f2 a preservare solamente la citt\u00e0 dalla nuova invasione ungherese della Dalmazia. In tale occasione il papa Anastasio IV concedeva il pallio all'arcivescovo zaratino Lampredo, riconoscendolo metropolita della Dalmazia. Tre anni dopo, per\u00f2, il papa Adriano IV ordinava la sottomissione al patriarcato di Grado, provocando lo scoppio di sommosse e un forte scontento in citt\u00e0.\nTale situazione port\u00f2 gli zaratini a consegnarsi nel 1161 a Stefano III d'Ungheria. La reazione di Venezia non si fece attendere e quello stesso anno Zara venne espugnata dal doge Vitale II Michiel, intervenuto con una flotta di trenta galee. Il doge pretese il giuramento di fedelt\u00e0 da parte di tutti gli zaratini in grado di portare le armi e la piena sottomissione alla chiesa patriarcale di Grado, lasciando poi come conte Domenico Morosini.\nIl dominio veneziano dur\u00f2 fino al 1183, quando la citt\u00e0 pass\u00f2 nuovamente al Regno d'Ungheria, consegnandosi a B\u00e9la III. L'episodio provoc\u00f2 la prima guerra di Zara (1183-1203), che, a fasi alterne, si trascin\u00f2 per un ventennio.\nNonostante i ripetuti tentativi veneziani per sottometterla (1187 e 1193) la citt\u00e0 rimase saldamente in mani ungheresi, godendo in questo periodo di una forte autonomia, stringendo accordi di alleanza con la Repubblica di Pisa e il Regno di Sicilia.\nIl conflitto si concluse nel 1202 quando il doge Enrico Dandolo, esasperato dalla resistenza della citt\u00e0, le scaten\u00f2 contro l'intera armata della quarta crociata, deviata nonostante le vibrate proteste del papa Innocenzo III, che giunse a scomunicare veneziani e Crociati, salvo poi ritirare la scomunica a questi ultimi poich\u00e9 voleva che la crociata venisse portata a termine. Zara fu assediata e riconquistata.\nSebbene sottomessa Zara continuava a rimanere in fermento, poich\u00e9 ambiva a essere autonoma come Ragusa di Dalmazia. Nel 1239 la citt\u00e0 si sollev\u00f2, cacciando il conte Giovanni Michiel e imprigionando tutti i veneziani presenti in citt\u00e0. Venne per\u00f2 riconquistata da Giovanni Tiepolo, figlio del doge Jacopo.\nAncora nel 1242 una nuova rivolta spinse Zara in possesso dell'Ungheria, cacciando il conte Giovanni Michiel; ma l'anno successivo la flotta di Renier Zen la riprese. Questa volta Venezia provvide a inviare in citt\u00e0 una colonia di Veneziani, per rafforzare il controllo sulla popolazione. Conte di Zara fu nominato Michiel Morosini.\nUna nuova rivolta esplose nel 1311, portando a una nuova guerra di Zara. Nel 1312 il nuovo doge, Marino Zorzi, le invi\u00f2 contro la flotta, ma invano: la citt\u00e0 riusc\u00ec a difendersi. Nel 1313 l'assedio riprese e gli zaratini scelsero alla fine di stringere nuovi patti di sottomissione con Venezia.\nNel 1345 la citt\u00e0 venne spinta all'ennesima rivolta da Luigi I d'Ungheria, provocando lo scoppio dell'ennesima guerra. Gli Ungheresi vennero disastrosamente battuti nel 1346 e la citt\u00e0 fu costretta a implorare un nuovo perdono a Venezia.\nIl periodo ungherese (1358-1409).\nLa vendetta di Luigi d'Ungheria giunse nel 1357: dichiarata guerra alla Repubblica di Venezia su tutti i fronti, l'esercito ungherese si present\u00f2 nuovamente sotto le mura di Zara.\nLa citt\u00e0 cadde per il tradimento dell'abate del monastero di San Crisogono, che apr\u00ec le porte della citt\u00e0. Venezia, impegnata dagli Ungheresi nelle stesse lagune, non pot\u00e9 rispondere e con la pace di Zara, firmata nel 1358, dovette definitivamente rinunciare al dominio sulla citt\u00e0 e sull'intera Dalmazia.\nLa Repubblica di Venezia perse cos\u00ec temporaneamente lo \"Stato da Mar\", ovvero i territori oggetto del primo moto d'espansione del potere veneziano: l'Istria, la Dalmazia Veneta, l'Albania Veneta, la Morea, le isole Egee, le isole Ionie, Candia e Cipro.\nIl dominio ungherese dur\u00f2 per tutta la successiva met\u00e0 del XIV secolo, fino al 1409. Alla fine del secolo, anche Zara venne coinvolta negli scontri dinastici per il trono d'Ungheria tra gli Angioini del Regno di Napoli e i Lussemburgo del Sacro Romano Impero.\nIl secondo periodo della Repubblica di Venezia (1409-1797).\nNel 1409 Ladislao di Napoli e pretendente al trono d'Ungheria, cedette Zara, che aveva conquistato nel 1403, alla Repubblica di Venezia per ducati d'oro, assieme a tutti i suoi diritti sulla Dalmazia. Questa fu l'occasione per Venezia di tornare gradualmente a rientrare in possesso dei suoi domini marittimi. Successivamente la repubblica veneta ricostitu\u00ec infatti l'intero \"Stato da Mar\" perso, come gi\u00e0 accennato, cinquant'anni prima.\nIn questo periodo Zara conobbe un discreto sviluppo, arricchendosi di opere d'arte e venendo ad assumere quella fisionomia che perdur\u00f2 fino alla dominazione austroungarica. Tra l'altro, furono costruite le mura difensive, molte porte cittadine, di cui alcune giunte sino a noi, e l'arsenale di Zara, anch'esso giunto sino al XXI secolo. Tutto ci\u00f2 \u00e8 diventato Patrimonio dell'Umanit\u00e0 dell'UNESCO nel circuito storico e culturale delle \"\".\nDopo lotte secolari Zara si sottomise definitivamente alla Serenissima divenendo capitale della Dalmazia veneta, nonch\u00e9 baluardo di resistenza contro le incursioni dell'Impero ottomano che ormai si estendevano nell'entroterra illirico. La citt\u00e0 rimase in mano veneta fino alla caduta della Repubblica di Venezia, che avvenne nel 1797 per opera di Napoleone Bonaparte. Il primo luglio 1797, verso le 15, alla Cittadella e in pazza delle Erbe, vennero ammainate le insegna di San Marco. I vessilli, raccolti, da due capitani, e una scorta di alcune compagnie in armi, furono portati in piazza dei Signori, dov\u2019erano schierate le milizie venete. Le insegne, affidate al sergente generale Antonio Stratico, furono prese in consegna da due colonnelli, uno dalmata e uno veneziano. Da Piazza dei Signori, fra il tuonare delle artiglierie, lungo la Calle Larga, seguite dai reparti in armi e dal popolo tutto, vennero portate nella Cattedrale di Sant\u2019Antonio, e esposte sull\u2019altare maggiore. \nIn seguito al trattato di Campoformio, Zara, e tutti gli ex territori veneziani (il \"Dogado\", lo \"Stato da Tera\" e parte dello \"Stato da Mar\") pass\u00f2 agli austriaci.\nFu durante questo periodo che Venezia favor\u00ec l'insediamento presso Zara, tra gli altri, di una colonia di profughi albanesi in fuga dagli Ottomani: per ospitarli nel 1726 venne fondato fuori le mura della Citt\u00e0 Vecchia, Borgo Erizzo (dal nome del Provveditore veneziano che lo volle) che da allora fior\u00ec come comunit\u00e0 albanese zaratina, mantenendo vivi i propri costumi e dialetto almeno fino alla fine della seconda guerra mondiale, un \"unicum\" in questa parte di Dalmazia.\nZara napoleonica (1806-1814) e austriaca (1797-1806 e 1814-1918).\nDopo la caduta della Repubblica di Venezia (1797) per mano di Napoleone Bonaparte Zara, in base al trattato di Campoformio, pass\u00f2 sotto la sovranit\u00e0 dell'Impero austriaco, che la tenne fino al 1806, quando a causa della pace di Presburgo, l'Istria, la Dalmazia e Cattaro furono cedute al Regno d'Italia napoleonico. Il 19 febbraio 1806, il generale di divisione Mathieu Dumas lanciava da Zara il proclama di Napoleone ai Dalmati: \u201cDalmati! L\u2019Imperatore Napoleone, Re dItalia, Vostro Re, vi rende alla vostra Patria. Egli ha fissato i vostri destini; il Trattato di Presburgo garantisce la riunione della Dalmazia al Regno d\u2019Italia\u201d. Va notato che anche la versione in lingua slava sottolinea che la patria dei dalmati \u00e8 l\u2019Italia: \u201cDalmatini! Cessar Napoleon Kragl Od\u2019Italje, vas Kragl, povrachia vas vassoi Otacbini\u201d. \nZara fece parte del Regno d'Italia napoleonico dal 1806 al 1809 per poi passare alle Province illiriche, governatorato francese di epoca napoleonica costituente un'exclave della Francia metropolitana, a cui appartenne dal 1809 al 1813.\nA Zara nel 1806 \u2013 durante il periodo del Regno napoleonico d'Italia \u2013 venne stampato il primo quotidiano della Dalmazia (bilingue in lingua italiana e \u2013 per la prima volta \u2013 croata): \"Il Regio Dalmata/Kraglski Dalmatin\". Nel 1832 usc\u00ec la \"Gazzetta di Zara\" in italiano con un'appendice che riportava alcuni testi di legge anche in tedesco, seguita nel 1844 dal foglio croato \"Zora Dalmatinska\".\nCon il Congresso di Vienna, nel 1814, Zara torn\u00f2 sotto la sovranit\u00e0 dell'Impero austriaco come parte del Regno di Dalmazia, territorio sotto il dominio diretto della corona austriaca, rimandoci fino al termine della prima guerra mondiale (1918). Durante il dominio austriaco i conflitti etnici furono quasi latenti, volti a ottenere un maggior peso negli organismi di governo regionale (introdotti dall'Austria con la riforma dell'impero proprio per assorbire le spinte autonomistiche: \u00e8 infatti del 1867 l'\"Ausgleich\", ovvero il \"compromesso\" tra la nobilt\u00e0 ungherese e la monarchia asburgica che port\u00f2 alla costituzione dell'Impero austro-ungarico), oppure dettati da conflitto sociale: gli italiani sono i mercanti, i latifondisti, gli impiegati pubblici, i professionisti, mentre i croati sono principalmente contadini, braccianti e manovali.\nGli eventi risorgimentali italiani videro Zara in prima linea. Fu la prima citt\u00e0 dalmata a sollevarsi il 18 marzo 1848 (lo stesso giorno in cui a Milano incominciavano le Cinque giornate). Mentre la popolazione si riversava nel centro acclamando l'Italia, la concessa Costituzione, Carlo Alberto e Pio IX, si costitu\u00ec una Guardia Nazionale di settecento Zaratini al comando del conte Francesco de Borrelli che adott\u00f2 subito, per proprio vessillo, il tricolore italiano e il 22 marzo, mentre il barone von Fluck, commissario di polizia, abbandona la citt\u00e0, assume oltre ai poteri di pubblica sicurezza anche quelli amministrativi. \nIl colonnello Giuseppe Sartori sugger\u00ec il sebenicense Niccol\u00f2 Tommaseo, liberato dal carcere e divenuto triumviro della risorta Repubblica di San Marco, di utilizzare il suo reggimento per innescare una vera e propria ribellione a Zara. Ma i vari timori che determinarono la risposta negativa di Niccol\u00f2 Tommaseo provocarono una stasi nella sollevazione, che permise agli austriaci, grazie anche all'esito inconcludente della prima guerra di indipendenza italiana, persa dal Regno di Sardegna, di potere riaffermare il proprio dominio con l'ausilio dei reggimenti croati.\nNel decennio successivo i patrioti guardarono sempre pi\u00f9 al Regno di Sardegna come soluzione per la questione italiana. Si affiancarono cos\u00ec al nome di San Marco pian piano anche quelli di Giuseppe Garibaldi, Camillo Benso, conte di Cavour e del re Vittorio Emanuele II di Savoia, che successe al padre Carlo Alberto di Savoia dopo l'insuccesso della prima guerra di indipendenza italiana.\nDurante la seconda guerra d'indipendenza, a dispetto degli ordini imperial-regi che prevedevano uno sbarco franco-sardo, la popolazione rifiut\u00f2 di rafforzare le fortificazioni e imbratt\u00f2 i manifesti ufficiali austriaci sopra i quali venivano affissi i bollettini di guerra piemontesi. Vi fu anche un breve scontro tra navi francesi, che assieme a quelle sarde occuparono temporaneamente l'isola di Lussino, e austriache.\nLa pace di Villafranca deluse per\u00f2 le speranze dei \"marcolini\" (i seguaci di una nuova Repubblica di San Marco) e dei protoirredentisti zaratini, visto che il trattato previde solo la cessione alla Francia della Lombardia da girare al Regno di Sardegna.\nDurante la spedizione dei Mille alcuni dalmati partirono al seguito di Giuseppe Garibaldi o si arruolarono nelle armate piemontesi vittoriose a Castelfidardo. Le autorit\u00e0 asburgiche aumentarono quindi la sorveglianza perch\u00e9 temevano uno sbarco garibaldino o sardo in quanto vennero diffusi manifestini, da parte di agenti garibaldini, che lasciavano presagire un non lontano arrivo e invitavano nel contempo i giovani ad arruolarsi in quella che stava per diventare la Regia Marina dell'Italia unita.\nIn concomitanza con la proclamazione del Regno d'Italia (1861) la popolazione di Zara, il cui esempio seguiranno anche le altre citt\u00e0 dalmate costiere, fece una manifestazione con esposizioni dalle finestre di bandiere tricolori. La conclusione della terza guerra di indipendenza, che venne sentita dagli zaratini come un imminente passaggio all'Italia, allontan\u00f2 tuttavia il sogno di libert\u00e0 dando vita al fenomeno dell'Irredentismo. La terza guerra di indipendenza port\u00f2 infatti all'Italia, come acquisizioni territoriali, l'annessione del Veneto, di Mantova e di parte del Friuli (moderne province di Udine e Pordenone).\nVerso la fine del XIX secolo in tutto l'impero si accesero le questioni nazionali. Con la costituzione degli Stati nazionali in Europa, gli abitanti di un impero immenso ed eterogeneo come quello austriaco sentirono il richiamo di un'identit\u00e0 basata sulla lingua e sulla cultura. In questo contesto nacque l'idea della nazione croata, comprendente i serbocroati di religione cattolica. Parimenti, con l'avvento della stampa e delle prime pubblicazioni giornalistiche, si diffusero i primi giornali e libri di stampo irredentista italiano.\nCome conseguenza della terza guerra d'indipendenza italiana (1866) che port\u00f2, come gi\u00e0 accennato, all'annessione del Veneto al Regno d'Italia, l'amministrazione imperiale austriaca, per tutta la seconda met\u00e0 del XIX secolo, aument\u00f2 le ingerenze sulla gestione politica del territorio per attenuare l'influenza del gruppo etnico italiano temendone le correnti irredentiste.\nDurante la riunione del consiglio dei ministri del 12 novembre 1866 l'imperatore Francesco Giuseppe I d'Austria tracci\u00f2 un progetto di ampio respiro mirante alla \"germanizzazione o slavizzazione\" delle aree dell'impero con presenza italiana:\nUnionisti e irredentisti inizialmente fecero fronte comune contro il centralismo di Vienna ma in seguito, a causa del maggior rilievo della questione nazionale, si separarono. Dopo l'incorporazione del Lombardo-Veneto all'Italia (1859-1866), il governo austriaco favor\u00ec il formarsi di una coscienza nazionale croata, allo scopo di contrastare l'irredentismo italiano.\nNel 1867 venne istituita la duplice monarchia austro-ungarica: nel nuovo Impero austro-ungarico Zara e la Dalmazia, al contrario del Regno di Croazia e Slavonia, assegnato all'Ungheria, rimasero amministrativamente nell'orbita della parte austriaca della monarchia.\nSecondo il semplice confronto dei censimenti austriaci in Dalmazia, anche a causa delle politiche filocroate del governo absburgico, i dalmati italiani rilevati si sarebbero ridotti in pochi decenni dal 12,5% (Annuario statistico dell'Impero del 1865) al 2,7% (censimento del 1910, i cui risultati sono per\u00f2 contestati). Zara rappresent\u00f2 una parziale eccezione a questa tendenza generale. In base al censimento austroungarico del 1910 gli italiani erano il 70% della popolazione, essendo il rimanente composto principalmente da croati, serbi e tedeschi. All'inizio delle guerre napoleoniche, secondo il linguista Matteo Bartoli l'italiano era invece l'idioma parlato come prima lingua da circa il 33% della popolazione dalmata.\nNel 1909 la lingua italiana venne vietata in tutti gli edifici pubblici e gli italiani furono ufficialmente estromessi dalle amministrazioni comunali a nulla servi la lettera di protesta sottoscritta da 506 impiegati nei pubblici uffici e inviata al Presidente del Consiglio dei Ministri di Vienna, Barone Riccardo de Bienerth.\nQuindi anche Zara fu coinvolta nel processo di croatizzazione della Dalmazia avvenuto durante la dominazione austroungarica. Queste ingerenze, insieme con altre azioni di favoreggiamento al gruppo etnico slavo ritenuto dall'impero pi\u00f9 fedele alla corona, esasperarono la situazione andando ad alimentare le correnti pi\u00f9 estremiste e rivoluzionarie.\nIl centro urbano di Zara riusc\u00ec a mantenere a lungo il suo carattere italiano grazie soprattutto alla massiccia presenza dei zaratini italiani. Il comune di Zara \u2013 che comprendeva anche le campagne circostanti \u2013 era invece costituito in maggioranza da croati e serbi, il che cre\u00f2 la dicotomia tipica dell'Adriatico orientale fra \"cittadini italiani o filoitaliani\" e \"contadini slavi\". Le tensioni fra le componenti etniche della regione ebbero quindi anche, come gi\u00e0 accennato, delle motivazioni sociali. \nI podest\u00e0 asburgici di Zara.\nIn questa sezione sono elencati i nomi dei podest\u00e0 di Zara durante il periodo francese, austriaco e austroungarico. A fianco del nome del podest\u00e0, gli anni del mandato.\nZara italiana (1920-1947).\nDopo la prima guerra mondiale le truppe italiane occuparono militarmente la parte della Dalmazia promessa all'Italia dal Patto di Londra, accordo segreto firmato il 26 aprile 1915, che venne stipulato tra il governo italiano e i rappresentanti della Triplice Intesa, con cui l'Italia si impegn\u00f2 a scendere in guerra contro gli Imperi Centrali in cambio di cospicui compensi territoriali in seguito non completamente riconosciuti nel successivo trattato di Versailles (1919), che fu invece firmato alla fine del conflitto.\nAlla vigilia dell'entrata in guerra nel primo conflitto mondiale, con il Patto di Londra fu promessa all'Italia, in caso di vittoria, poco pi\u00f9 della met\u00e0 della Dalmazia, inclusa Zara.\nNello stesso giorno del \"Bollettino della Vittoria\" del 4 novembre 1918 (il \"Bollettino della Vittoria Navale\" fu invece del 12 novembre) la torpediniera AS 55 sbarcava a Zara il primo reparto italiano: due plotoni del 225\u00ba Reggimento di fanteria della \"Brigata Arezzo\", accolti dalla popolazione italiana in modo entusiasta. Pur vittoriosa, l'Italia dovette portare avanti un lungo negoziato a seguito delle tensioni venutesi a formare alla Conferenza di Pace di Parigi, che neg\u00f2 all'Italia compensi territoriali in Dalmazia.\nDopo il 1918 la componente italiana di Zara crebbe ulteriormente a causa dell'esodo di numerose migliaia di Italiani dalla zone della Dalmazia assegnate alla Jugoslavia. Infatti quasi tutti i dalmati italiani di Sebenico, Tra\u00f9, Spalato, Ragusa e altre zone della Dalmazia si trasferirono a Zara (o in altre citt\u00e0 italiane).\nIl successivo trattato di Rapallo del 1920 assegn\u00f2 poi Zara all'Italia. La nuova provincia italiana di Zara, istituita nel 1920, comprendeva:\nLa provincia di Zara, a cui fu assegnata la targa automobilistica \"ZA\", con un'estensione di 120\u00a0km\u00b2, era la pi\u00f9 piccola d'Italia e quella con meno comuni avendone solo due: Zara e Lagosta. Circa la met\u00e0 (55\u00a0km\u00b2) era costituita dal comune della citt\u00e0 di Zara. All'ultimo censimento ufficiale italiano del 1936 Zara contava 22 844 abitanti, Lagosta 2 458 residenti.\nDa un punto di vista amministrativo i comuni della provincia di Zara erano i seguenti:\nVi fu un successivo controesodo di alcune centinaia di croati zaratini, che dopo il 1926 fu incrementato dalle politiche di italianizzazione che il regime fascista introdusse in tutta Italia, particolarmente violente nelle zone abitate \u2013 come si diceva allora - da popolazioni \"allogene\". Parallelamente altri italiani emigrarono dalla Dalmazia a causa delle politiche repressive del governo jugoslavo di Belgrado: circa dalmati italiani, provenienti da Tra\u00f9, Sebenico, Spalato, Ragusa di Dalmazia, Bocche di Cattaro e le isole dalmate prospicienti trovarono rifugio a Zara e Lagosta negli anni venti.\nZara nella seconda guerra mondiale (1941-1943).\nIl 15 aprile 1941, dopo l'invasione della Jugoslavia, operazione militare della seconda guerra mondiale, la Dalmazia fu occupata dal Regio Esercito italiano. Un mese dopo, in occasione della firma del trattato di Roma, che avvenne il 18 maggio 1941 e che comprendeva anche le clausole che istituivano lo Stato Indipendente di Croazia, Spalato venne annessa assieme a Cattaro al nuovo Governatorato della Dalmazia, divisione amministrativa del Regno d'Italia. Zara, che contava circa abitanti, divenne suo capoluogo, costituito dalle province di Zara stessa (notevolmente ampliata rispetto ai confini del 1920), provincia di Spalato e provincia di Cattaro, all'estremo sud della regione.\nCon la creazione di altre province italiane in Dalmazia alla provincia di Zara veniva incluso tutto il suo entroterra fino a Sebenico, sino a quel momento jugoslavo, pi\u00f9 le isole di fronte a Zara, che passarono sotto sovranit\u00e0 italiana. All'interno dello stesso governatorato, tuttavia, le isole di Cazza, Lagosta e Pelagosa, originariamente appartenenti alla provincia di Zara, passarono alla neo-istituita provincia di Spalato, mentre Saseno alla provincia di Cattaro.\nZara divenne il simbolo della presenza italiana in Dalmazia, chiamata \"Redenzione\" dai dalmati italiani. Ma questo fatto provoc\u00f2 ancora pi\u00f9 il sentimento di estraneit\u00e0 e ostilit\u00e0 che molti croati nutrivano nei confronti di questa citt\u00e0, da decenni vista da loro come un \"artificiale\" covo di irredentismo italiano.\nLa campagna di italianizzazione portata avanti da Benito Mussolini in Istria, nel Quarnaro e nel resto della Dalmazia occupata dalle truppe italiane non fece altro che aumentare notevolmente l'astio della popolazione croata verso lo Stato italiano, che era visto come un invasore.\nDopo l'armistizio di Cassibile, il 10 settembre del 1943, la \"Wehrmacht\" occup\u00f2 Zara. Il comando militare della zona fu assunto dal comandante della 114\u00aa J\u00e4ger-Division Karl Eglseer \u2013 l'amministrazione civile fu invece formalmente assegnata alla Repubblica Sociale Italiana.\nIn seguito agli intensi bombardamenti, compiuti dalle forze aeree anglo-americane, quasi il 75% della popolazione zaratina abbandon\u00f2, almeno temporaneamente, la citt\u00e0. A partire dall'autunno 1943 su Zara venne sganciato un carico complessivo di ordigni di oltre 520 tonnellate durante le 53 incursioni aeree.\nLa citt\u00e0, successivamente soprannominata per questo da Enzo Bettiza la \"Dresda italiana\", fu sorprendentemente il capoluogo di provincia italiano pi\u00f9 colpito e distrutto da bombardamenti aerei alleati, con ben l'85% della struttura urbana distrutta o gravemente danneggiata.\nCausarono inoltre un numero imprecisato di morti tra i civili zaratini \u2013 stimato fra e \u2013 quasi il 10% dei residenti in citt\u00e0, rappresentando quindi pure una delle cifre percentuali pi\u00f9 alte di vittime tra i capoluoghi italiani.\nAlcuni storici, nonch\u00e9 le associazioni rappresentanti i zaratini superstiti ed esuli, hanno avanzato l'ipotesi che questa distruzione fu deliberatamente richiesta da Tito, tesi che per\u00f2 non ha ancora trovato conferme ufficiali e definitive. Alla fine di ottobre 1944 l'esercito tedesco e in seguito la maggior parte dell'amministrazione civile italiana abbandonarono la citt\u00e0 con l'eccezione del viceprefetto Giacomo Vuxani con alcuni funzionari della prefettura e i Carabinieri di stanza in citt\u00e0.\nZara jugoslava (1947-1991).\nIl 31 ottobre del 1944 Zara fu occupata dai partigiani di Tito e successivamente annessa alla Jugoslavia socialista, anche se solo nel settembre 1947 tale annessione fu ufficialmente riconosciuta dal trattato di Parigi fra l'Italia e le potenze alleate. L'esodo degli italiani dalla citt\u00e0 \u2013 incominciato gi\u00e0 all'epoca dei bombardamenti \u2013 fu pressoch\u00e9 totale.\nIn tale periodo furono numerosi inoltre gli atti di discriminazione, intolleranza e persecuzione verso gli italiani e filoitaliani da parte delle formazioni occupanti jugoslave: sequestri, arresti e deportazioni, torture, annegamenti, fucilazioni e altre modalit\u00e0 d'esecuzione coinvolsero circa un centinaio di zaratini italiani.\nIncorporata a seguito dei trattati di pace nella nuova Jugoslavia socialista, Zara per la prima volta nella sua storia, perse ufficialmente il nome italiano e mantenne solo quello croato di \"Zadar\". Lo status di lingua ufficiale dell'italiano fu abolito e fortemente avversato il suo utilizzo in qualsiasi ambiente pubblico.\nL'ultimo colpo alla presenza italiana avvenne nell'ottobre del 1953, quando nel pieno del conflitto diplomatico per Trieste le scuole italiane zaratine superstiti furono chiuse e gli allievi trasferiti, da un giorno all'altro, nelle scuole croate. Il serbo-croato divent\u00f2 cos\u00ec l'unica lingua riconosciuta, insegnata e consentita a Zara.\nLa citt\u00e0 conobbe un forte incremento della popolazione negli anni cinquanta e sessanta, principalmente legato all'inurbamento dalle zone rurali e all'industrializzazione, fenomeni entrambi incoraggiati dal nuovo governo socialista. La costruzione della Strada Maestra Adriatica, della connessione ferroviaria e dell'aeroporto contribuirono allo sviluppo del turismo e all'accessibilit\u00e0 di Zara. La crescita della popolazione rallent\u00f2 nei decenni successivi e l'economia di Zara incominci\u00f2 a ristagnare a fine anni ottanta a causa della crisi economica jugoslava.\nZara nella Croazia indipendente (dal 1991).\nNel 1991 la Repubblica di Croazia dichiar\u00f2 la sua indipendenza dalla Jugoslavia: Zara fu nuovamente sotto assedio, questa volta da parte dei serbi dell'armata popolare. Solo dopo un paio di anni la situazione si normalizz\u00f2. I pochi italiani rimasti a Zara approfittarono della situazione creando nel 1991 una locale Comunit\u00e0 degli Italiani. Il sodalizio conta oggi pi\u00f9 di 400 soci. In citt\u00e0 \u00e8 presente anche la Societ\u00e0 Dante Alighieri che ha lo scopo di tutelare e diffondere la lingua e la cultura italiana nel mondo.\nNel 1998 Zara ha ospitato le Olimpiadi di Informatica dell'Europa Centrale, competizione fra studenti delle scuole secondarie che si svolgono annualmente al pari delle Olimpiadi internazionali dell'informatica (queste ultime, nel 1998, si sono svolte invece nella citt\u00e0 portoghese di Set\u00fabal). Dopo il 2000 si \u00e8 avviato un processo di sviluppo socio-economico della citt\u00e0, che si manifesta anche in una qualche accettazione e rivalutazione della residua comunit\u00e0 italiana.\nNel 2009 \u00e8 stata approvata la creazione di un asilo italiano a Zara dopo 56 anni, grazie principalmente agli sforzi del deputato istriano a Zagabria Furio Radin e di Maurizio Tremul, i due pi\u00f9 alti dirigenti dell'Unione Italiana. Tutto per\u00f2 \u00e8 stato annullato, a causa dell'inserimento di una sorta di \"filtro etnico\" per l'iscrizione, per cui potevano essere ammessi all'asilo italiano solo i bambini in possesso della cittadinanza italiana.\nLe autorit\u00e0 cittadine hanno affermato di avere imposto questo filtro per non \"italianizzare\" i bimbi zaratini. La cosa ha impaurito la locale minoranza - timorosa di essere conteggiata nominalmente e in grandissima parte non in possesso del passaporto italiano \u2013 di conseguenza le iscrizioni non hanno raggiunto il numero minimo di cinque. I rappresentanti della minoranza Furio Radin e Maurizio Tremul hanno protestato vivacemente, chiedendo l'abolizione di tale limitazione all'accesso. Dopo un lungo e travagliato iter, causato dalla forte opposizione di una parte della locale maggioranza croata, l'asilo \u00e8 stato inaugurato nel 2013.\nOnorificenze.\nLa medaglia, concessa al \u00ablibero comune di Zara in esilio\u00bb dal presidente della Repubblica Italiana Carlo Azeglio Ciampi, non \u00e8 mai stata consegnata a causa delle proteste del governo croato.\nMonumenti e luoghi d'interesse.\nLe fortificazioni risalenti all'epoca della Repubblica di Venezia presenti a Zara sono state inserite nell'elenco dei Patrimoni dell'Umanit\u00e0 dell'UNESCO nel circuito storico e culturale delle \"\".\nLo stato veneziano era infatti suddiviso in \"tre ripartizioni\", lo \"Stato da Tera\", che erano i territori conquistati dalla Repubblica di Venezia nell'entroterra padano-veneto, lo \"Stato da Mar\", ovvero i suoi domini marittimi, cio\u00e8 i territori oggetto del primo moto d'espansione del potere veneziano (l'Istria, la Dalmazia, l'Albania Veneta, la Morea, le isole Egee, le isole Ionie, Candia e Cipro) e infine il \"Dogado\", ossia il territorio metropolitano della capitale Venezia.\nSociet\u00e0.\nEvoluzione demografica.\nDal grafico storico si pu\u00f2 notare il calo di abitanti dovuto all'esodo giuliano dalmata, che avvenne tra il 1945 e il 1947 e che caus\u00f2 la quasi totale emigrazione dei dalmati italiani di Zara. Questi ultimi furono rimpiazzati da gruppi etnici slavi provenienti da altre parti della Jugoslavia. Si pu\u00f2 anche notare il cospicuo incremento demografico registrato a Zara tra gli anni sessanta e novanta.\nZara \u00e8 la quinta citt\u00e0 della Croazia e la seconda della Dalmazia dopo Spalato, con una popolazione di abitanti secondo il censimento 2011. Il censimento 2001 riportava abitanti, di cui il 93% croati.\nLa presenza autoctona di italiani.\nSecondo il linguista Matteo Bartoli, all'inizio delle guerre napoleoniche (1803), l'italiano era l'idioma parlato come prima lingua da circa il 33% della popolazione dalmata. Secondo il censimento austriaco del 1865 la percentuale dei dalmati italiani raggiungeva il 12,5% del totale nella regione.\nLa ripartizione linguistica pi\u00f9 recente di Zara, stando ai censimenti asburgici, che notoriamente tendevano a sottostimare l'elemento italiano, temendo le rivendicazioni irredentiste, \u00e8 stata la seguente:\nSecondo il censimento del 1921, durante l'appartenenza della citt\u00e0 dalmata all'Italia, nel comune di Zara la popolazione era cos\u00ec etnicamente distribuita:\nQuindi il 70,76% della popolazione era italiana, il 7,35% croata mentre la restante parte era straniera. La presenza italiana si \u00e8 molto ridotta dopo la seconda guerra mondiale, con il passaggio di Zara alla Jugoslavia, in seguito all'esodo giuliano dalmata.\nOggi, secondo il censimento ufficiale croato del 2011, la locale comunit\u00e0 di madrelingua italiana \u00e8 composta da 90 zaratini, pari allo 0,12% della popolazione che costituiscono la \"Comunit\u00e0 degli Italiani di Zara\", sorta nel 1991.\nLingue e dialetti.\nA partire dal XIV secolo a Zara cominci\u00f2 una produzione letteraria in volgare italiano e, successivamente (XV e XVI secolo), anche nel locale volgare slavo. Queste ultime opere vernacolari sono fra le prime a essere state composte in \"illirico\" (come veniva allora definito il serbocroato) e sono oggi celebrate dai croati come i primi esempi della loro letteratura.\nUn tempo a Zara era diffusa la lingua dalmatica, lingua romanza (o, secondo alcuni studiosi, un gruppo di lingue romanze) parlata un tempo lungo le coste della Dalmazia, dal golfo del Quarnaro ad Antivari.\nLa lingua dalmatica \u00e8 stata suddivisa tradizionalmente in due varianti principali, determinate in base soprattutto alla documentazione storica disponibile: il \"dalmatico settentrionale\" o \"veglioto\", cos\u00ec chiamato perch\u00e9 proprio dell'isola di Veglia e parlato anche a Zara, e il \"dalmatico meridionale\" o \"raguseo\", per il quale esistono attestazioni antiche relative a documenti e memorie della Repubblica di Ragusa. La prima si \u00e8 estinta nel 1898, mentre la seconda variante nel XV secolo.\nFra gli autori di Zara espressione dell'illirismo si ricordano le opere di Girolamo Vidolich (Jerolim Vidulic), Pietro Albis (Petar Zoranic, che scrisse il primo romanzo illirico, \"Montagne\"), Bernardo Karnarutich (Brne Krnarutic), Giorgio Baracovich (Juraj Barakovic) e Simone Budineo (\u0160ime Budini\u0107). Come tutti i dalmati eruditi, tali scrittori scrissero anche in lingua italiana.\nSecondo il censimento del 2011, la ripartizione tra le lingue madri parlate a Zara \u00e8 la seguente:\nCultura.\nIstruzione.\nA Zara ci sono nove scuole di istruzione primaria e sedici plessi scolastici di istruzione secondaria, inclusi sei ginnasi. L'universit\u00e0 di Zara \u00e8 stata fondata da frati domenicani nel 1396 con il nome latino di \"Universitas Iadertina\". Era sostanzialmente un seminario teologico e fu il primo istituto di studi superiori fondato in Croazia.\nNel 1807, in piena epoca napoleonica, cess\u00f2 le attivit\u00e0 accademiche. Nel 1956 l'universit\u00e0 di Zagabria, la seconda universit\u00e0 pi\u00f9 antica della Croazia, istitu\u00ec a Zara un distaccamento operante sulle facolt\u00e0 artistiche. Queste facolt\u00e0 passarono poi all'universit\u00e0 di Spalato divenendo nel 2003 un'universit\u00e0 totalmente indipendente. La moderna universit\u00e0 di Zara comprende 25 dipartimenti e circa studenti.\nMedia.\nA Zara sono presenti i quotidiani \"Zadarski list\" e \"Narodni list\" nonch\u00e9 il settimanale politico \"Hrvatski tjednik\". Nella citt\u00e0 dalmata ha anche sede l'emittente radiofonica \"Antena Zadar\".\nCucina.\nDella citt\u00e0 dalmata \u00e8 originario il maraschino di Zara, liquore dolce e incolore a base di un tipo particolare di ciliegia, il \"Prunus cerasus var. marasca\" (conosciuto anche come marasco), avente un contenuto alcolico del 30% circa, e tradizionalmente commercializzato in tipiche bottiglie impagliate a mano.\nLa produzione del \"rosolio maraschino\" ebbe inizio a Zara, nella Dalmazia veneta, fin dal Medioevo. La pi\u00f9 antica ricetta fino a oggi pervenuta, risalente al XVI secolo, la si deve ai farmacisti di un monastero domenicano della citt\u00e0.\nLa prima produzione industriale di maraschino venne avviata nel 1759 da Francesco Drioli (\"Fabbrica di Maraschino Drioli\"). Successivamente, nel 1821, il console del Regno di Sardegna a Zara, il patrizio genovese Girolamo Luxardo, apr\u00ec l'omonima distilleria, ottenendo otto anni dopo il privilegio imperiale. Nel giro di breve tempo il maraschino di Zara si guadagn\u00f2 una notevole fama e, grazie all'intraprendenza dei produttori, divenne il primo prodotto dalmata a essere esportato oltreoceano.\nGeografia antropica.\nSuddivisioni amministrative.\nIl Comune di Zara \u00e8 suddiviso in quindici insediamenti (\"naselja\"), incluse anche diverse isole antistanti la citt\u00e0 (tra parentesi il nome in lingua italiana, a volte desueto):\nLa citt\u00e0 di Zara \u00e8 inoltre costituita da 36 circoscrizioni o \"comitati locali\":\nEconomia.\nZara fino alla dissoluzione della Jugoslavia era una delle citt\u00e0 economicamente pi\u00f9 sviluppate della costa dalmata, primato che tuttora conserva, vista la presenza di fabbriche di svariati rami industriali. Questa versatilit\u00e0 ha consentito a Zara di riprendersi relativamente rapidamente dopo la guerra, crescita rafforzata dalla costruzione dell'autostrada Zagabria - Spalato e dalla realizzazione del nuovo porto. Questo porto, adibito al traffico turistico e a quello merci, offre un collegamento diretto tra l'Italia, la Croazia e il resto dell'Europa centrale. Il porto di Zara \u00e8 diventato uno dei porti pi\u00f9 trafficati della Croazia con una costante tendenza di crescita.\nInfrastrutture e trasporti.\nStrade.\nNel corso del XX secolo il trasporto di via terra \u00e8 diventato sempre pi\u00f9 importante di quello marittimo, un tempo predominante. Zara \u00e8 attraversata dalla Strada Maestra Adriatica, arteria stradale che costeggia buona parte della costa orientale del mare Adriatico, appartenente alla strada europea E65. Nei pressi della citt\u00e0 dalmata \u00e8 presente l'autostrada Zagabria - Spalato, che \u00e8 stata terminata nel 2005.\nFerrovie.\nZara \u00e8 uno dei capolinea della ferrovia Tenin-Zara, linea ferrata della Croazia che collega il nodo ferroviario di Tenin a Zara. La costruzione di una ferrovia per Zara, all'epoca capitale del Regno di Dalmazia, fu incominciata dall'Impero austro-ungarico, ma presto interrotta per lo scoppio della prima guerra mondiale e la successiva annessione della citt\u00e0 all'Italia. La costruzione ebbe inizio infine dopo la seconda guerra mondiale, con il passaggio dell'intera Dalmazia alla Jugoslavia, e la linea venne attivata nel 1967. Attualmente la linea \u00e8 interessata solamente dal traffico merci, mentre il servizio passeggeri \u00e8 espletato da autoservizi sostitutivi.\nPorti.\nLe navi collegano anche Zara con le isole del suo arcipelago da due porti serviti da traghetti: uno situato nel centro della citt\u00e0 verso cui possono ormeggiare anche i catamarani e l'altro situato nel sobborgo di Porto Nuovo (\"Ga\u017eenica\"), che serve traghetti e piccole navi utilizzate su lunghe distanze.\nAeroporti.\nL'aeroporto internazionale di Zara si trova a Zemonico nel comune di Zemonico, a 8\u00a0km dalla stazione ferroviaria della citt\u00e0 di Zara. Presso l'aeroporto vi \u00e8 anche la sede della scuola di volo della compagnia aerea tedesca Lufthansa. \u00c8 accessibile tramite una superstrada. L'aeroporto sta vivendo un costante aumento del traffico passeggeri che si attesta intorno al 30%. Ci\u00f2 \u00e8 dovuto principalmente agli arrivi di vettori lowcost (Ryanair, Germanwings, InterSky, JobAir, ecc.) che collegano Zara da fine marzo a ottobre con oltre venti citt\u00e0 in tutta Europa.\nAmministrazione.\nGemellaggi.\nZara \u00e8 gemellata con:\nSport.\nIl KK Zadar \u00e8 il principale club cestistico cittadino, pluricampione di Jugoslavia e di Croazia, tuttora una delle pi\u00f9 forti compagini della Lega cestistica croata. Il club nasce nel 1945. Nei primi anni la squadra fu allenata tra gli altri da Enzo Sovitti, \u0110or\u0111o Zdrili\u0107, Vladimir \u0110urovi\u0107. Il club ha raggiunto le semifinali di Coppa Korac nel 1982 e nel 1986. Il successo pi\u00f9 importante del club \u00e8 stata la conquista della ABA Liga 2002-2003, battendo in finale gli israeliani del Maccabi Tel-Aviv.\nIl NK Zadar \u00e8 il principale club calcistico cittadino, e milita nella PRVA NHL, il massimo campionato croato. Fondato nel 1945 durante gli anni della Repubblica Socialista Federale di Jugoslavia il club non raggiunse risultati sportivi di particolare rilevanza. Gioca le partite casalinghe allo Stadio Stanovi.\nTra gli atleti di fama internazionale nativi di Zara sono degni di nota il giocatore di pallamano Ivan Nin\u010devi\u0107 e il calciatore Luka Modri\u0107. Tra gli impianti sportivi degni di nota si pu\u00f2 citare invece l'Arena \"Kre\u0161imir \u0106osi\u0107\" (\"Dvorana Kre\u0161imira \u0106osi\u0107a\"), arena polivalente completata nel maggio 2008. Il 3 ottobre dello stesso anno venne intitolata al campione Kre\u0161imir \u0106osi\u0107, che con la maglia dello aveva conquistato cinque campionati jugoslavi di pallacanestro. Lo Stadio Stanovi, impianto utilizzato dal gi\u00e0 citato club calcistico NK Zadar, ha una capacit\u00e0 di spettatori ed \u00e8 stato completato durante gli VIII Giochi del Mediterraneo, che si sono svolti a Spalato dal 15 al 29 settembre 1979."}
{"id": "40155", "revid": "78273", "url": "https://it.wikipedia.org/wiki?curid=40155", "title": "Russia Imperiale", "text": ""}
{"id": "40166", "revid": "2", "url": "https://it.wikipedia.org/wiki?curid=40166", "title": "1\u00b0 secolo", "text": ""}
{"id": "40167", "revid": "2", "url": "https://it.wikipedia.org/wiki?curid=40167", "title": "2\u00b0 secolo", "text": ""}
{"id": "40169", "revid": "154893", "url": "https://it.wikipedia.org/wiki?curid=40169", "title": "3\u00ba secolo", "text": ""}
{"id": "40170", "revid": "2", "url": "https://it.wikipedia.org/wiki?curid=40170", "title": "4\u00b0 secolo", "text": ""}
{"id": "40171", "revid": "2", "url": "https://it.wikipedia.org/wiki?curid=40171", "title": "5\u00b0 secolo", "text": ""}
{"id": "40172", "revid": "2", "url": "https://it.wikipedia.org/wiki?curid=40172", "title": "6\u00b0 secolo", "text": ""}
{"id": "40173", "revid": "2", "url": "https://it.wikipedia.org/wiki?curid=40173", "title": "7\u00b0 secolo", "text": ""}
{"id": "40174", "revid": "2", "url": "https://it.wikipedia.org/wiki?curid=40174", "title": "8\u00b0 secolo", "text": ""}
{"id": "40175", "revid": "2", "url": "https://it.wikipedia.org/wiki?curid=40175", "title": "9\u00b0 secolo", "text": ""}
{"id": "40176", "revid": "2", "url": "https://it.wikipedia.org/wiki?curid=40176", "title": "10\u00b0 secolo", "text": ""}
{"id": "40177", "revid": "2", "url": "https://it.wikipedia.org/wiki?curid=40177", "title": "11\u00b0 secolo", "text": ""}
{"id": "40178", "revid": "2", "url": "https://it.wikipedia.org/wiki?curid=40178", "title": "12\u00b0 secolo", "text": ""}
{"id": "40179", "revid": "2", "url": "https://it.wikipedia.org/wiki?curid=40179", "title": "13\u00b0 secolo", "text": ""}
{"id": "40180", "revid": "2", "url": "https://it.wikipedia.org/wiki?curid=40180", "title": "14\u00b0 secolo", "text": ""}
{"id": "40181", "revid": "2", "url": "https://it.wikipedia.org/wiki?curid=40181", "title": "15\u00b0 secolo", "text": ""}
{"id": "40182", "revid": "2", "url": "https://it.wikipedia.org/wiki?curid=40182", "title": "16\u00b0 secolo", "text": ""}
{"id": "40183", "revid": "2", "url": "https://it.wikipedia.org/wiki?curid=40183", "title": "17\u00b0 secolo", "text": ""}
{"id": "40184", "revid": "2", "url": "https://it.wikipedia.org/wiki?curid=40184", "title": "18\u00b0 secolo", "text": ""}
{"id": "40185", "revid": "2", "url": "https://it.wikipedia.org/wiki?curid=40185", "title": "19\u00b0 secolo", "text": ""}
{"id": "40186", "revid": "2", "url": "https://it.wikipedia.org/wiki?curid=40186", "title": "20\u00b0 secolo", "text": ""}
{"id": "40187", "revid": "2", "url": "https://it.wikipedia.org/wiki?curid=40187", "title": "21\u00b0 secolo", "text": ""}
{"id": "40210", "revid": "119466748", "url": "https://it.wikipedia.org/wiki?curid=40210", "title": "Planetes", "text": " \u00e8 un manga di genere fantascientifico di Makoto Yukimura serializzato in Giappone da gennaio 1999 a gennaio 2004. La serie \u00e8 stata in seguito raccolta in quattro volumi \"tank\u014dbon\", pubblicati dal 23 gennaio 2001 al 23 febbraio 2004. L'edizione italiana \u00e8 stata pubblicata da Panini Comics dal 22 maggio 2003 al 17 febbraio 2005.\nIn seguito ne \u00e8 stata tratta una serie televisiva anime realizzata da Sunrise e composta da 26 episodi. \u00c8 stata trasmessa dalla NHK dal 4 ottobre 2003 al 17 aprile 2004 e distribuita in Italia dalla francese Beez Entertainment in sei DVD nel 2006. Il primo episodio \u00e8 stato trasmesso da MTV Italia il 29 settembre 2006 durante l'Anime Week e l'intera serie \u00e8 stata trasmessa da AXN nel contenitore Animax nel 2008. \u00c8 stato trasmesso in chiaro su Rai 4 il gioved\u00ec in seconda serata dal 20 settembre 2012 al 18 aprile 2013. Inoltre \u00e8 stato trasmesso sul canale internet VVVVID in collaborazione con Dynit nel 2016.\nSia il manga che l'anime sono stati insigniti del prestigioso premio Seiun rispettivamente nel 2002 e nel 2005.\nTrama.\n\"Planetes\" segue la storia di un gruppo di raccoglitori di detriti spaziali della Sezione \"Space Debris\", una unit\u00e0 della multinazionale \"Technora Corporation\", il cui compito consiste nel prevenire danni o distruzioni di satelliti, stazioni orbitanti e navi spaziali da parte di rottami e detriti liberi di vagare lungo l'orbita terrestre (quello che spesso viene anche definito \"inquinamento spaziale\" o anche in inglese \"space debris\").\nPer farlo si servono di una nave spaziale vecchia di trent'anni, la DS-12, ribattezzata dal proprio equipaggio \"Toy Box\", e di attivit\u00e0 extraveicolari cui sono stati precedentemente addestrati. La \"Toy Box\" in seguito verr\u00e0 sostituita dalla \"Toy Box 2\".\nLa storia si svolge fra il 2075 e il 2080, e la colonizzazione dello spazio sembra essere diventata realt\u00e0. Sulla Luna \u00e8 stata costruita una stazione permanente come punto di partenza per la colonizzazione di Marte e degli altri pianeti del Sistema Solare. Non tutti per\u00f2 sono favorevoli a questa scelta. Organizzazioni clandestine come il \"Fronte per la Difesa Spaziale\", attivo anche sul versante terroristico, sono decise a contestare le nazioni pi\u00f9 potenti del pianeta per impedire all'uomo di \"sprecare\" tutte le proprie risorse per la soddisfazione di un desiderio meramente egoistico.\nI raccoglitori di \"debris\" della Technora si ritroveranno dunque spesso coinvolti nei piani di sabotaggio e nelle azioni dimostrative del gruppo terroristico e saranno costretti a svolgere il proprio lavoro in condizioni altamente proibitive. Ma la storia pi\u00f9 che parlare di faide tra organizzazioni o lotte intestine alla Terra, parla semplicemente di loro, dei loro problemi e della loro solitudine. Solo nell'anime la Sezione Debris \u00e8 considerata la sezione meno importante dell'azienda (spesso viene chiamata in modo dispregiativo \"Sezione Han\" che in giapponese vuol dire \"superficiale\", \"insignificante\", concetto reso nella versione italiana dell'anime col nomignolo di \"Mezza Sezione\") e i suoi membri sono costretti a lavorare duramente per dimostrare il proprio valore e realizzare i propri sogni.\nGli episodi girano a volte attorno alla raccolta dei debris, ma pi\u00f9 spesso questo pretesto viene utilizzato solo come metodo narrativo per poter sviluppare i personaggi e i loro rapporti affettivi. Lass\u00f9, nello spazio, ci si sente piccoli e soli e ci si interroga spesso sul perch\u00e9 della propria esistenza, sul perch\u00e9 della vita umana, e persino sull'esistenza di Dio.\nLa storia \u00e8 strutturata in modo da non lasciare nulla al caso: tutte le situazioni descritte si basano su presupposti scientifici veri e delineano un mondo coerente e realistico degno dei migliori romanzi di fantascienza.\nAltri elementi di spicco nella trama includono un'imminente missione esplorativa su Giove a bordo della nave sperimentale Von Braun, alimentata da motori \"tandem-mirror\" a fusione nucleare 3He, e i tentativi di Hachimaki di entrare a far parte della missione. Molti altri argomenti vengono sviluppati durante la serie contribuendo a svelare il carattere dei protagonisti e le motivazioni che li hanno spinti a raggiungere le stelle.\nMecha.\n\"DS-12\".\nLa \"DS-12\" (nota anche come \"Toy box\") \u00e8 una nave spaziale destinata al recupero di spazzatura spaziale, che nel 2075 \u00e8 in orbita gi\u00e0 da pi\u00f9 di trent'anni. In realt\u00e0 esistono due versioni differenti della DS-12. La prima e pi\u00f9 vecchia, va distrutta quando Fee la manda contro un satellite per cambiarne la rotta, gi\u00e0 dirottata in precedenza dal \"Fronte per la difesa stellare\", un gruppo terroristico che mirava a provocare la sindrome di Kessler per impedire all'uomo di continuare ad espandersi nello spazio. La \"Toy box 2\" \u00e8 di dimensioni minori rispetto alla versione precedente ed \u00e8 tecnologicamente pi\u00f9 avanzata. Il contenitore per i rifiuti ha cambiato forma e i macchinari per la raccolta dei detriti si trovano nella parte anteriore.\n\"Von Braun\".\nLa \"Von Braun\" \u00e8 una nave spaziale sperimentale progettata da Werner Rocksmith per raggiungere Giove e deve il suo nome al pioniere dello spazio Wernher von Braun, progettista delle tristemente note V2 naziste e capostipite del programma spaziale statunitense.\nLa Von Braun \u00e8 alimentata da motori tandem-mirror a fusione nucleare 3He e dovrebbe poter raggiungere Giove in appena sette anni di viaggio (allo stato attuale delle conoscenze scientifiche non \u00e8 per\u00f2 possibile la progettazione di una nave simile).\nNelle zone abitative \u00e8 presente un campo di gravit\u00e0 artificiale ricreato per mezzo della forza centrifuga. Sono presenti inoltre delle Bio-farm, serre automatiche dedicate alla coltivazione dei vegetali e alla vita animale necessari per il sostentamento nutritivo dell'equipaggio.\nProduzione.\nRealismo.\nDiversamente da altri anime e manga ambientati nello spazio, o comunque basati su trame fantascientifiche, \"Planetes\" vanta di seguire una descrizione molto realistica dello spazio e del viaggio spaziale, collocandosi cos\u00ec nel genere chiamato fantascienza hard. La storia descrive navi che non emettono suoni nel vuoto e astronauti che soffrono continuamente di malattie dovute alla permanenza nello spazio, come ad esempio avvelenamento da radiazioni, cancro, osteoporosi e problemi psicologici dovuti alla lunga permanenza nel vuoto siderale oltre l'atmosfera terrestre.\nMolte delle tecnologie descritte in questo anime sono ispirate a quelle utilizzate nella serie Gundam, ad esempio l'utilizzo della reazione tra Elio-3 e Deuterio per produrre energia o lo sfruttamento di tute con reattori posti sugli arti e sul petto per muoversi in assenza di gravit\u00e0.\nNono, la ragazza nata sulla Luna, \u00e8 diventata anormalmente alta a causa della bassa gravit\u00e0 del satellite. Concetti come il movimento in presenza di bassa gravit\u00e0 o l'assenza totale di peso sono illustrati in continuazione e molto naturalmente. Anche la necessit\u00e0 di recuperare i detriti spaziali, tema centrale nella trama di Planetes, \u00e8 basata su un problema reale e in continuo aumento per gli astronauti dei nostri tempi.\nL'opera si ricollega inoltre alla storia della missilistica e del volo spaziale. La sigla di apertura dell'anime \u00e8 costituita da una sequenza simile a quella della serie televisiva \"\" ed \u00e8 costituita da un montaggio di immagini della storia della conquista dello spazio dalla mitologia greca ed egizia sino alla \"moderna\" ambientazione della serie. Durante la sequenza si susseguono immagini animate di pietre miliari della conquista dello spazio, come i primi test missilistici di Robert Goddard, i missili V2, lo Sputnik 1, il cane Laika, il razzo Vostok, l'Apollo 11, lo Skylab, la Mir, la Stazione Spaziale Internazionale e lo Space Shuttle Endeavour. Un'altra citazione importante per quanto riguarda l'esplorazione dello spazio \u00e8 riferita a di Stanley Kubrick. Riferimenti ai pionieri dello spazio come Konstantin Tsiolkovsky, Robert Goddard, Wernher von Braun e Hermann Oberth sono fatti regolarmente. Lo stesso personaggio di Yuri sembra in effetti essere stato ricalcato sul primo uomo nello spazio, Yuri Gagarin.\nL'alta aderenza tecnico-scientifica della serie \u00e8 dovuta alla collaborazione con l'Agenzia Spaziale Giapponese JAXA. La versione americana del DVD riporta interviste a due scienziati della sezione \"Detriti Spaziali\" della NASA. Al tempo entrambi gli scienziati affermarono come l'idea di effettuare un rendezvous con i detriti in orbita fosse inverosimile, poich\u00e9 avrebbe comportato un notevole consumo di carburante rispetto alla piccola quantit\u00e0 di materiale recuperabile. Oggigiorno per\u00f2 si torna a parlare di missioni di recupero o, per meglio dire, di \"active debris removal\", pi\u00f9 che altro con l'intenzione di rimuovere oggetti particolarmente pericolosi da orbite di particolare interesse. Da notare che uno dei precedenti direttori della sezione detriti orbitali della NASA \u00e8 stato Donald J. Kessler, lo scienziato che ipotizz\u00f2 l'omonima sindrome di Kessler, che viene citata numerose volte sia nell'anime che nel manga.\nTecnica.\nYukimura cura in maniera particolareggiata la grafica del mecha design, delle basi e degli ospedali sparsi per la Terra e la Luna. Una cura per il dettaglio maniacale che sembra favorire le macchine a discapito degli stessi personaggi protagonisti, tanto la loro definizione \u00e8 alta. Il disegno rimane comunque preciso e particolareggiato per tutta la storia.\nIl disegno dell'anime si contraddistingue molto visibilmente dalla tecnica impiegata da Yukimura. Alcune delle navi spaziali e delle stazioni orbitanti sono realizzate in 3D servendosi della computer grafica e il disegno dei personaggi tende a rendere ognuno di loro pi\u00f9 \"adulto\" della propria controparte cartacea.\nManga.\n\"Planetes\" \u00e8 stato serializzato in Giappone da gennaio 1999 a gennaio 2004 sulla rivista \"Weekly Morning\" di K\u014ddansha. In seguito \u00e8 stato raccolto in quattro volumi \"tank\u014dbon\", pubblicati dal 23 gennaio 2001 al 23 febbraio 2004. L'edizione italiana \u00e8 stata pubblicata da Panini Comics dal 22 maggio 2003 al 17 febbraio 2005.\nAnime.\nNel giugno 2002 Sunrise e Bandai Visual iniziarono a discutere di una possibile coproduzione animata di genere fantascientifico. La scelta ricadde su \"Planetes\", attento al realismo scientifico cos\u00ec come alla psicologia e ai drammi umani dei suoi protagonisti.\nL'anime venne prodotto da Yoshitaka Kawaguchi e diretto dal regista Gor\u014d Taniguchi, ed essendo composto da 26 episodi divenne necessario realizzare nuove puntate, mai apparse nell'opera cartacea. I produttori della serie TV decisero dunque di modificare in parte la vicenda, facendo apparire Tanabe come protagonista sin dal primo episodio della serie per poi plasmare i successivi episodi sulla sua esperienza nello spazio e sulla missione di Hachimaki a bordo della Von Braun; gli eventi conclusivi della serie hanno a loro volta uno svolgimento differente da quelli presenti nel manga.\nColonna sonora.\nLa colonna sonora di \"Planetes\", musica orchestrale e corale, \u00e8 composta da Kotaro Nakagawa. Frequente \u00e8 l'uso del theremin e di strumenti a fiato tradizionali (Shakuhachi).\nRiferimenti, citazioni ed influenze.\nRiferimenti ad altre opere.\nParte dello staff di produzione dell'anime ha partecipato anche alla produzione di un'altra serie, che venne trasmessa nello stesso periodo dal network NHK, \"Twin Spica\". Per questa ragione, si trovano alcuni velati riferimenti a quest'ultima serie all'interno di Planetes, come ad esempio:\nConfronto tra anime e manga.\nSeppur differenti nello sviluppo della trama principale, delle sottotrame e in parte del cast di personaggi, l'anime e il manga presentano numerosi riferimenti reciproci, tra i quali:\nRiferimenti culturali.\nNell'anime non mancano i riferimenti alla tecnologia odierna, o ad oggi considerata futuribile ma realizzabile negli anni a venire, per esempio:"}
{"id": "40211", "revid": "123204833", "url": "https://it.wikipedia.org/wiki?curid=40211", "title": "Ostracismo", "text": "Lostracismo () era un'istituzione giuridica della democrazia ateniese volta a punire con un esilio temporaneo di dieci anni coloro che avrebbero potuto rappresentare un pericolo per la citt\u00e0. \nSecondo Aristotele, l'ostracismo fu ideato da Clistene nel 510 a.C.; alcuni, appoggiandosi a un frammento di Arpocrazione, datano la sua istituzione a circa vent'anni dopo, quando ve ne fu la prima applicazione (vittima fu Ipparco di Carmo, della famiglia dei Pisistratidi).\nEtimologia.\nLa parola \u1f40\u03c3\u03c4\u03c1\u03b1\u03ba\u03b9\u03c3\u03bc\u03cc\u03c2 deriva dal termine \u1f44\u03c3\u03c4\u03c1\u03b1\u03ba\u03bf\u03bd (\u00f2strakon), che significa \"coccio di vaso di terracotta\" o \"conchiglia\". In un mondo in cui il papiro scarseggiava poich\u00e9 costoso prodotto importato dall'Egitto (sebbene si riportino delle eccezioni significative nel periodo ellenistico), bozze, appunti e votazioni venivano eseguite su frammenti di vasellame.\nSignificato giuridico.\nL'ostracismo consisteva in una votazione: nella sesta pritania si deliberava se decidere su casi di ostracismo: se la risposta del \"Bouleuteria\" era affermativa, si procedeva a votare durante l'ottava pritania. Il nome dell'individuo da ostracizzare doveva essere scritto su dei cocci di terracotta lasciata scottare nel forno, detti appunto \"ostraka\".\nL'istituto, al di l\u00e0 della sfera giuridica, assumeva significato politico e morale: la procedura dello scrutinio avveniva entro il momento della giornata in cui fosse ancora possibile leggere le iscrizioni con la luce del sole, per poi proclamare i risultati prima del tramonto.\nL'eminente connotazione politica del giudizio di ostracismo emerge chiaramente dal fatto che la condanna non richiedeva e non comportava una qualche accusa penale: Plutarco, per esempio, racconta che Aristide fu ostracizzato perch\u00e9 la sua buona fama e reputazione - era soprannominato \"il Giusto\" - lo rendevano, indipendentemente dalle sue intenzioni, un tiranno potenziale.\nSecondo quanto riferisce Plutarco nelle \"Vite parallele\", l'ostracismo era infatti una istituzione seria ma nell'antica Atene non era ritenuta una punizione di per s\u00e9 infamante e dunque lesiva dell'onore. Serviva innanzitutto a calmierare eventuali eccessi, sempre visti con sospetto nel mondo antico. Quando al procedimento si cominci\u00f2 a processare \"uomini ignobili e malvagi\", si smise di ricorrere a tale istituto, sebbene l'ostracismo non fu mai formalmente soppresso a livello legislativo.\nProcedura.\nAffinch\u00e9 la votazione risultasse valida, dovevano partecipare almeno 6.000 cittadini.\nNella prassi, due erano le ipotesi che si venivano a costituire: quando i votanti dovevano decidere se allontanare o meno un unico cittadino (e in questo caso, per valutare se il risultato finale fosse stato positivo o negativo, si adottava nello scrutinio dei voti il criterio della maggioranza semplice, 50%+1) oppure se la scelta ricadeva tra pi\u00f9 cittadini (in tale ipotesi si applicava il criterio della maggioranza relativa, cio\u00e8 tra \"n\" nomi quello pi\u00f9 ripetuto nello spoglio degli ostraka).\nSe il numero necessario per l'esito favorevole del procedimento era raggiunto, il cittadino veniva esiliato per 10 anni, pena la morte se fosse rimasto nell'Attica, la regione in cui sorgeva Atene ed una delle pi\u00f9 estese della Grecia antica. Il cittadino poi tornava in possesso dei diritti civili e politici, le sue propriet\u00e0 non venivano confiscate ed egli poteva nominare una persona che gestisse i suoi affari e gli girasse eventuali proventi. Il provvedimento non colpiva inoltre i familiari, ai quali rimaneva permesso frequentare la polis o continuare a vivervi.\nEsistono prove di occasionali brogli. Sono stati trovati degli \"ostraka\" recanti il medesimo nome, chiaramente scritti dalla stessa mano, in quanto tutti contenevano lo stesso errore di scrittura. L'analisi di queste prove porta a pensare che gli ostraka precompilati fossero pensati per essere consegnati a dei cittadini a caso per favorire l'estromissione di una data persona.\nCittadini noti per essere stati ostracizzati.\nMolti noti politici furono ostracizzati in un certo momento e succedeva che si approvassero leggi speciali per richiamare gli ostracizzati, in circostanze particolari. Ad esempio, Aristide ritorn\u00f2 al servizio di Atene durante le guerre persiane e aiut\u00f2 materialmente lo stato nella Battaglia di Salamina. \nGraph\u0113 paran\u00f3m\u014dn.\nUn istituto simile all'ostracismo era la \"graphe paranomon\" (): il cittadino che in assemblea avesse proposto alcunch\u00e9 in contrasto con il diritto tradizionale poteva subire pene assai gravi, compreso l'esilio decennale. Questo, ovviamente, comport\u00f2 una grave limitazione alla libert\u00e0 di espressione in assemblea (\"isegoria\").\nA differenza dell'ostracismo, la cui portata era eminentemente politica, l'istituto della \"graph\u0113 paran\u00f3m\u014dn\" aveva invece come presupposto un fatto che costituiva una \"colpa\", ma si prestava ad evidenti abusi e soprattutto a un effetto dissuasivo della libert\u00e0 di espressione."}
{"id": "40212", "revid": "2124998", "url": "https://it.wikipedia.org/wiki?curid=40212", "title": "Gian Maria Volont\u00e9", "text": "Interprete versatile e incisivo, Volont\u00e9 \u00e8 spesso annoverato fra i migliori attori della storia del cinema, non solo italiano, venendo ricordato per il mimetismo, la presenza magnetica e la recitazione matura. Il regista Francesco Rosi disse di lui che \u00abrubava l'anima ai suoi personaggi\u00bb. Conseguita una certa fama internazionale ricoprendo il ruolo del cattivo negli spaghetti western di Sergio Leone, divenne in seguito l'attore-simbolo del cinema d'impegno civile, raggiungendo i vertici delle sue capacit\u00e0 interpretative sotto la regia di Francesco Rosi, Elio Petri e Giuliano Montaldo. Come regista, realizz\u00f2 documentari di stampo politico.\nBiografia.\nLe origini.\nGian Maria Volont\u00e9 nacque a Milano il 9 aprile del 1933 e crebbe a Torino. Il fratello minore Claudio fu anch'egli attore, conosciuto col nome d'arte di Claudio Camaso. Il padre Mario era un militare fascista originario di Saronno, in provincia di Varese, che nel 1944 fu al comando della Brigata nera di Chivasso. Carolina Bianchi, la madre, apparteneva a una benestante famiglia di industriali milanesi.\nIl futuro attore trascorre l'ultima parte della sua infanzia in condizioni difficili per via della precaria situazione familiare, causata innanzitutto dall'arresto del padre. Mario Volont\u00e9 fu condannato dalla I Sezione Speciale della Corte di Assise di Torino \u00abper avere nella sua qualit\u00e0 di comandante delle brigate nere, durante l'occupazione tedesca, favorito le operazioni militari del nemico ordinando e partecipando a rastrellamenti di elementi del movimento di resistenza nei quali furono commessi molti omicidi e rapine\u00bb. Caus\u00f2 la morte di una persona durante il rastrellamento di Rondissone e di altre due nei pressi di Verolengo. Carolina, la madre, cerc\u00f2 di fronteggiare la crisi, affittando le camere di casa e vendendo oggetti di valore. Mario, condannato a trent'anni di reclusione, ne scont\u00f2 meno di otto, dal novembre 1946 all'agosto 1954. Torn\u00f2 in carcere nell'aprile del 1960 per espiare due anni di reclusione per omicidio colposo. Liberato per motivi di salute, nel 1961 mor\u00ec a Torino di cancro ai polmoni.\nVolont\u00e9 abbandon\u00f2 gli studi a quattordici anni e decise di trovare un impiego per aiutare la madre. Nel 1950, dopo alcuni mesi in Francia come raccoglitore di mele, torn\u00f2 in Italia e cominci\u00f2 a frequentare lo Studio Drammatico Internazionale I Nomadi di Edoardo Maltese. In questo periodo si appassion\u00f2 a Camus e Sartre.\nGli esordi: il teatro e la televisione.\nNel 1951, a 17 anni, inizi\u00f2 come attore di teatro a Torino nella compagnia I Nomadi di Edoardo Maltese, e poco pi\u00f9 tardi si un\u00ec alla compagnia teatrale itinerante \"I carri di Tespi\". Nel 1954 a Roma frequent\u00f2 l'Accademia nazionale d'arte drammatica, ove si fece notare come un \"giovane di grande talento\"; suo maestro \u00e8 Orazio Costa. Nel 1957 Volont\u00e9 ebbe la prima esperienza televisiva recitando in \"Fedra\" (tratto dall'omonima tragedia di Jean Racine), accanto a una delle signore della scena italiana, Diana Torrieri.\nNella stagione 1958-1959 fu nella compagnia del \"Teatro Stabile di Trieste;\" nel 1959 recit\u00f2 negli sceneggiati televisivi \"L'idiota,\" tratto dall'omonimo romanzo di F\u00ebdor Dostoevskij, e \"Caravaggio\"; nel 1960 recit\u00f2 in teatro \"Romeo e Giulietta\" di William Shakespeare e nel 1963 in \"La buona moglie\" di Carlo Goldoni e in \"Sacco e Vanzetti\" di Mino Roli e Luciano Vincenzoni, dove interpretava Nicola Sacco; dieci anni dopo nella trasposizione cinematografica di Giuliano Montaldo avrebbe invece interpretato Bartolomeo Vanzetti. Nel 1963 recit\u00f2 nel film televisivo \"Il taglio del bosco\", tratto dall'omonimo racconto di Carlo Cassola.\nNel 1964 cerc\u00f2 di portare in scena in un teatrino di Roma, in via Belsiana, \"Il Vicario\" di Rolf Hochhuth, che denunciava i rapporti tra la chiesa e il regime nazista: la rappresentazione fu per\u00f2 impedita dalla polizia per violazione di un articolo del Concordato. Nel 1965 partecip\u00f2 nel ruolo di Radek all'episodio \"Una vita in gioco\" della serie televisiva \"Le inchieste del commissario Maigret\", con da Gino Cervi e Andreina Pagnani.\nIl cinema.\nNel 1960 avviene il suo esordio cinematografico con il film \"Sotto dieci bandiere\" di Duilio Coletti. Nel 1961 recita, ricoprendo parti marginali, in due film del genere peplum/fantascientifico: \"Antinea, l'amante della citt\u00e0 sepolta\" di Edgar G. Ulmer e Giuseppe Masini, e \"Ercole alla conquista di Atlantide\" di Vittorio Cottafavi. Ottiene per\u00f2 una parte anche in due opere di livello: \"A cavallo della tigre\" di Luigi Comencini, e \"La ragazza con la valigia\" di Valerio Zurlini.\nIn questi anni \u00e8 attivo anche come doppiatore: per esempio \u00e8 sua la voce del protagonista di \"Banditi a Orgosolo\" o di Roger Hanin in \"La marcia su Roma\".\nNel 1962 Volont\u00e9 ottiene il suo primo ruolo da protagonista in \"Un uomo da bruciare\" di Valentino Orsini e dei fratelli Taviani, un film di denuncia sociale ispirato alle gesta del sindacalista Salvatore Carnevale. Nonostante questa notevole interpretazione Volont\u00e9 rimane \"nell'ombra\". Nel 1963 \u00e8 protagonista nel film \"Il terrorista\", ambientato in Veneto durante la resistenza, sotto la regia di Gianfranco De Bosio.\nNel 1964 \u00e8 Michelangelo Buonarroti, nell'omonimo sceneggiato RAI di Silverio Blasi. Lo stesso anno Sergio Leone lo vuole in \"Per un pugno di dollari\", considerato uno dei capisaldi del genere spaghetti-western, nel ruolo del letale trafficante di alcolici \"Ram\u00f3n Rojo\": questa parte conferisce lustro alla nascente carriera cinematografica di Volont\u00e9. Nel 1965 ritorna a lavorare con Leone in \"Per qualche dollaro in pi\u00f9\" in cui interpreta il sadico criminale tossicodipendente \"El Indio:\" l'interpretazione lo consacra definitivamente al grande pubblico rendendolo, di fatto, il perfetto cattivo del genere. Volont\u00e9 interpreter\u00e0 altri film appartenenti al filone degli spaghetti-western, come \"Qui\u00e9n sabe?\" (1966), di Damiano Damiani, e \"Faccia a faccia\" (1967), di Sergio Sollima, al fianco di Tomas Milian che ritrova l'anno successivo in \"Banditi a Milano\" di Carlo Lizzani; sempre nel 1966 affianca Enrico Maria Salerno e Anouk Aim\u00e9e in \"Le stagioni del nostro amore\"; nel 1967 interpreta il ruolo del prof. Laurana, nel film \"A ciascuno il suo\", diretto da Elio Petri, che ne ha curato la sceneggiatura assieme a Ugo Pirro, e liberamente ispirato all'omonimo romanzo dello scrittore Leonardo Sciascia. Il film segna l'inizio del sodalizio artistico fra il regista Petri, lo sceneggiatore Ugo Pirro e Gian Maria Volont\u00e9, a cui seguiranno altri film nel corso degli anni Settanta. \u00c8 proprio nel 1970 che diventa il protagonista di uno dei pi\u00f9 celebri film italiani a sfondo politico-giudiziario, \"Indagine su un cittadino al di sopra di ogni sospetto\" di Elio Petri, film che vinse l'Oscar 1971 come miglior film straniero. Nello stesso periodo comparve anche nella pellicola francese \"I senza nome\" di Jean-Pierre Melville al fianco di Alain Delon.\nOttenuta la notoriet\u00e0 (Felice Laudadio lo defin\u00ec \"il pi\u00f9 grande attore italiano del suo tempo\"), continua a dedicarsi a un tipo di cinema politicamente impegnato, recitando nel corso degli anni settanta in film come \"Uomini contro\" (1970), tratto liberamente dal romanzo autobiografico \"Un anno sull'Altipiano\" di Emilio Lussu, e \"Il caso Mattei\" (1972), entrambi di Francesco Rosi, nonch\u00e9 in \"Sacco e Vanzetti\" (1971) e \"Giordano Bruno\" (1973) di Giuliano Montaldo, \"La classe operaia va in paradiso\" di Elio Petri (1971) e \"Sbatti il mostro in prima pagina\" di Marco Bellocchio (1972). \u00c8 soprattutto con Petri e con Rosi che Volont\u00e9 ha modo di esprimere in piena libert\u00e0 il suo talento, dando vita a una miriade di \"uomini illustri\" rappresentanti una dura critica alla classe dirigente dell'epoca, divenendo quindi un punto di riferimento del \"cinema d'impegno civile\" italiano. Alla sua carriera d'attore Volont\u00e9 accosta un intenso attivismo politico portando avanti numerose battaglie, manifestazioni e scioperi per i diritti dei lavoratori e partecipando alla realizzazione dei \"Documenti su Giuseppe Pinelli\" (1970).\nVerso la fine degli anni settanta Volont\u00e9 passa un breve periodo di crisi a causa dell'insuccesso di \"Todo Modo\" (1976), grottesco film di denuncia sugli intrighi della Democrazia Cristiana, che sancisce nonostante la straordinaria interpretazione di Volont\u00e9 la fine del cinema politico italiano e segna la rottura tra Petri e Volont\u00e9. Tuttavia ritrova il successo ancora diretto da Rosi in \"Cristo si \u00e8 fermato a Eboli\" (1979), tratto dall'omonimo romanzo di Carlo Levi, che ricevette diversi premi nazionali e internazionali, tra cui 2 David di Donatello, il Gran Premio al Festival di Mosca nel 1979 e il BAFTA al miglior film non in lingua inglese nel 1983, prima pellicola a ricevere questo riconoscimento.\nSempre negli anni settanta, a Volont\u00e9 viene proposto di prendere parte a tre importanti film: \"Il padrino\" di Francis Ford Coppola, \"Novecento\" di Bernardo Bertolucci e \"Padre padrone\" dei fratelli Taviani, ma non vi partecipa; precedentemente alla proposta fattagli per \"Novecento,\" aveva invece accettato il ruolo in \"\" di Miguel Litt\u00edn.\nNegli anni ottanta Volont\u00e9 riprende la propria attivit\u00e0 attoriale con film come \"La morte di Mario Ricci\" di Claude Goretta (1983), \"Il caso Moro\" di Giuseppe Ferrara (1986) e \"Cronaca di una morte annunciata\" sempre di Rosi (1987). Negli anni novanta abbandona il cinema italiano dopo aver recitato in \"Porte aperte\" di Gianni Amelio (1990) e in \"Una storia semplice\" di Emidio Greco (1991), per cui viene premiato con il Leone d'oro alla carriera al Festival di Venezia. Entrambi questi ultimi film sono liberamente tratti dagli omonimi romanzi di Leonardo Sciascia. In quel periodo Volont\u00e9 entra in una profonda crisi depressiva e lavora in un paio di pellicole poco note: \"Funes, un gran amor\", 1992, di Ra\u00fal de la Torre e \"Il tiranno Banderas\", 1993, di Jos\u00e9 Luis Garc\u00eda S\u00e1nchez.\nNel 1994 giunge una parte di rilievo in \"Lo sguardo di Ulisse\" di Theo Angelopoulos. Volont\u00e9 muore durante le riprese del film, a causa di un infarto. Viene sostituito da Erland Josephson e il film verr\u00e0 dedicato alla sua memoria. Il suo funerale si svolge a Velletri, dove risiedeva. Le sue spoglie riposano, come da sua volont\u00e0, sotto un albero nel piccolo cimitero de La Maddalena, in Sardegna.\nVita privata.\n\u00c8 stato sposato con Tiziana Mischi e, dall'agosto del 1983, con Armenia Balducci, sceneggiatrice e regista cinematografica, gi\u00e0 sua compagna dal 1968. Nella sua vita sentimentale sono entrate anche le attrici Carla Gravina, da cui ha avuto la figlia Giovanna, e Angelica Ippolito, figlioccia di Eduardo De Filippo, con cui visse gli ultimi quindici anni. Si racconta che ebbe una brevissima relazione con Mireille Darc.\nAttivit\u00e0 politica.\nVolont\u00e9 \u00e8 stato iscritto al Partito Comunista Italiano fino al 1977. Il 16 giugno 1975 venne eletto consigliere regionale del Lazio, con ventiseimila voti, ma soltanto sei mesi pi\u00f9 tardi decise di dimettersi: \u00ab[...] Mi accorsi che esisteva un baratro tra il mio bisogno di comunismo e la carriera politica che loro mi proponevano. Volevano fare di me un funzionario, un animale politico invischiato nella partitocrazia: io avevo bisogno di ricerca, di critica, di democrazia. Ho capito che stavo perdendo la mia identit\u00e0 e ho scelto il rapporto con me stesso\u00bb.\nFu candidato dal Partito Democratico della Sinistra in occasione delle elezioni politiche del 1992 nella circoscrizione Roma-Viterbo-Latina-Frosinone, risultando secondo dei non eletti. \nNel 1981 aiut\u00f2 l'amico Oreste Scalzone, militante di Autonomia Operaia, a sfuggire al mandato di cattura emesso contro di lui in relazione al cosiddetto \"Processo 7 aprile\", scortandolo clandestinamente con la sua barca in Corsica da dove poi, facendo scalo in Danimarca, si rifugi\u00f2 in Francia.\nDoppiatori italiani.\nAll'inizio della sua carriera, come tanti altri attori italiani, Volont\u00e9 \u00e8 stato pi\u00f9 volte doppiato. Nello specifico, da:"}
{"id": "40214", "revid": "12290", "url": "https://it.wikipedia.org/wiki?curid=40214", "title": "Glossario dei fumetti", "text": "Il presente elenco vuole essere un aiuto nell'approfondimento delle voci relative al mondo del fumetto. I questo glossario ogni voce avr\u00e0 solo alcune righe di spiegazione rimandando alle eventuali rispettive voci per approfondimento.\nDa questo glossario dei fumetti sono stati esclusi gli editori, gli autori, i personaggi e le onomatopee.\nR.\n\u00c8 il settore in cui \u00e8 riportato il testo della narrazione fuoricampo."}
{"id": "40217", "revid": "1851848", "url": "https://it.wikipedia.org/wiki?curid=40217", "title": "Aldo Montano", "text": "Biografia.\nAppartiene a una famiglia di schermidori livornesi, di origine genovese: Mario Aldo (il padre), Aldo (il nonno) e tre cugini del padre, Mario Tullio, Tommaso e Carlo, parteciparono a passate edizioni delle Olimpiadi sempre nella sciabola (ad eccezione di Carlo, l'unico fiorettista della famiglia), salendo tutti sul podio nella gara a squadre.\nIn seguito alla vittoria alle olimpiadi di Atene, venne ospitato alcune volte nel programma di Simona Ventura \"Quelli che il calcio\", dove gradualmente divent\u00f2 una presenza fissa anche negli anni successivi.\nIl suo fidanzamento con la showgirl Manuela Arcuri lo port\u00f2 sulle copertine di tutti i rotocalchi di cronaca rosa e la sua popolarit\u00e0 divenne inaspettatamente ancora pi\u00f9 vasta.\nNel 2006 ha partecipato al reality show \"La fattoria\", dove gli \u00e8 stata garantita comunque un'ora al giorno di allenamenti di scherma. Viene eliminato dal reality nel corso della settima puntata con il 65% dei voti.\nDal 2007 al 2012 \u00e8 stato legato alla showgirl Antonella Mosetti.\nAldo \u00e8 testimonial di importanti marchi, ha scattato con i fotografi pi\u00f9 conosciuti ed \u00e8 stato immortalato sulle copertine dei pi\u00f9 importanti giornali nazionali e internazionali.\nNel 2009 \u00e8 testimonial di uno degli spot sulla sicurezza stradale \"Sulla buona strada\" per la regia di Massimo Coglitore, prodotto dal Ministero delle infrastrutture e dei trasporti.\nAldo partecipa in qualit\u00e0 di giurato al programma Tv condotto da Simona Ventura \"Selfie - Le cose cambiano\" (Canale 5, 2016-2017).\nDal 2015 \u00e8 legato sentimentalmente a Ol'ga Plachina, con cui convola a nozze l\u2019anno successivo. La coppia ha due figli.\nIl 13 settembre 2021 entra nella casa del Grande Fratello Vip 6, reality show di Canale 5, come concorrente, ritirandosi nella puntata di venerd\u00ec 17 dicembre.\nCarriera.\nSi \u00e8 formato con il Maestro Viktor Sidjak al Circolo Scherma Fides sul finire degli anni '90. Sidiak fu 4 volte campione olimpico e avversario del padre di Aldo, l'olimpionico Mario Montano. \nInizialmente \u00e8 stato arruolato nel Centro Sportivo dei Carabinieri e successivamente per la Polizia Penitenziaria, ed ha gareggiato per il Gruppo Sportivo Fiamme Azzurre.\nHa vinto la medaglia d'oro nel torneo di sciabola individuale alle XXVIII Olimpiadi di (la prima medaglia d'oro nella sciabola individuale dalle Olimpiadi di Anversa del 1920, la numero 103 per la scherma italiana). Nella stessa Olimpiade \u00e8 riuscito a vincere l'argento nel torneo a squadre con Giampiero Pastore e Luigi Tarantino. Determinante, per il raggiungimento di questi risultati, fu l'allora CT della nazionale, il francese C. Bauer. \nHa partecipato ai Giochi del Mediterraneo di Almer\u00eda 2005 aggiudicandosi la medaglia d'oro.\nAi Giochi Olimpici di Pechino 2008, nella sciabola individuale, si ferma agli ottavi di finale, eliminato dallo spagnolo Jorge Pina P\u00e9rez, mentre ottiene la medaglia di bronzo nella sciabola a squadre assieme a Luigi Tarantino, Giampiero Pastore e Diego Occhiuzzi, grazie alla vittoria sull'agguerrita squadra russa nella finale per il terzo posto disputata il 17 agosto 2008.\nL'11 ottobre 2011 ha vinto la medaglia d'oro nel torneo di sciabola individuale ai Campionati mondiali di Catania, infatti ha battuto in finale il tedesco Nicolas Limbach vincendo per 15-13.\nIl 3 agosto 2012, alle Olimpiadi di Londra, si aggiudica la medaglia di bronzo nella sciabola a squadre in squadra con Luigi Samele, Luigi Tarantino e Diego Occhiuzzi battendo nuovamente la squadra russa come nella precedente Olimpiade.\nAi Campionati del Mondo di Mosca 2015 vince la medaglia di Oro a squadre.\nA gennaio 2016 vince il Trofeo Luxardo e si qualifica alla sua quarta Olimpiade, dove viene eliminato agli ottavi di finale dell'individuale. Vince a giugno 2017 l'argento a squadre agli Europei in Georgia. Ai Mondiali del 2018 a Wuxi vince l'argento a squadre nella sciabola.\nA ha partecipato alla sua quinta Olimpiade, come riserva della squadra di Sciabola maschile. A causa di un infortunio muscolare di Luigi Samele, nella semifinale contro l'Ungheria, subentra in corsa durante la sfida, divenendo determinante per la vittoria finale che consente l'ingresso in finale. Disputa la finale contro la Corea del sud, come titolare, tenutasi il 28 luglio 2021, vincendo la medaglia d'argento nella Sciabola maschile a squadre. Al termine della finale dichiara pubblicamente il ritiro dalle competizioni e dalle pedane della Scherma. \nPalmar\u00e8s.\nCampionati assoluti italiani.\nVanta 6 titoli individuali e 3 a squadre. Di seguito sono riportati solo i podi.\nAltri risultati.\nVanta 30 podi (14 vittorie, 4 secondi posti e 12 terzi posti) a livello individuale in prove di Coppa del mondo."}
{"id": "40223", "revid": "438678", "url": "https://it.wikipedia.org/wiki?curid=40223", "title": "Think tank", "text": "Un think tank (in inglese letteralmente: \"serbatoio di pensiero\", ma traducibile in lingua italiana con le locuzioni: centro studi, centro di ricerca, laboratorio d'idee, istituto d'investigazione, gabinetto strategico o gruppo di riflessione) \u00e8 un organismo, un istituto, una societ\u00e0 o un gruppo, tendenzialmente indipendente dalle forze politiche (anche se non mancano \"think tank\" governativi), che si occupa di analisi delle politiche pubbliche e quindi nei settori che vanno dalla politica sociale (social policy) alla strategia politica, dall'economia alla scienza e la tecnologia, dalle politiche industriali o commerciali alle consulenze militari, sino all'arte ed alla cultura.\nDenominazione.\nIl termine viene coniato negli Stati Uniti d'America durante la seconda guerra mondiale quando il Dipartimento della Difesa cre\u00f2 delle unit\u00e0 speciali per l'analisi dell'andamento bellico chiamate in gergo proprio \"think\" (pensiero) \"tank\" (tanica, serbatoio, ma anche carro armato).\nOrigini.\nAnche se il primo nacque in Inghilterra (Fabian Society, 1884) i \"think tank\" sono una peculiarit\u00e0 tutta statunitense. Infatti \u00e8 stata la cultura pragmatica di cui gli Stati Uniti d'America sono pervasi a favorirne la nascita, lo sviluppo e infine l'istituzionalizzazione. Tali organismi producono dati, informazioni, consigli e previsioni ai \"policy makers\" (coloro che realizzano le politiche pubbliche) tenendo naturalmente conto dello statuto per il quale sono stati fondati e anche dello stato reale delle cose e pertanto valutando le possibilit\u00e0 di una politica pubblica scovandone opportunit\u00e0, risorse, obiettivi auspicabili e conseguenze effettivamente riscontrabili o riscontrate. Ad oggi la politica (nel senso di politics) statunitense non pu\u00f2 evitare di fare riferimento a queste strutture, tanto che negli ultimi anni ne sono sorte anche alcune governative.\nIn Italia.\nIn Italia i think tank pi\u00f9 conosciuti nel campo della politica internazionale sono ISPI e IAI, mentre in ambito economico il pi\u00f9 conosciuto \u00e8 IBL. Ve ne sono poi altri pi\u00f9 generalisti quali Italia Futura e AREL/Associazione TrecentoSessanta presiedute rispettivamente da Luca Cordero di Montezemolo e da Enrico Letta. Oltre a queste troviamo altre \"fondazioni di matrice politica\" nel panorama italiano quali FareFuturo di Adolfo Urso, Fondazione Federalista per l\u2019Europa dei Popoli di Mario Borghezio e Roberto Maroni,\nItalianiEuropei di Massimo D'Alema, Nuova Italia di Gianni Alemanno. Nel settore dell'arte, cultura e ricerca scientifica citiamo tra le pi\u00f9 conosciute Latitude Life."}
{"id": "40226", "revid": "228587", "url": "https://it.wikipedia.org/wiki?curid=40226", "title": "Musica jazz", "text": ""}
{"id": "40232", "revid": "289247", "url": "https://it.wikipedia.org/wiki?curid=40232", "title": "Canoa/Kajak", "text": ""}
{"id": "40236", "revid": "125640059", "url": "https://it.wikipedia.org/wiki?curid=40236", "title": "Barca a vela", "text": "La barca a vela \u00e8 un tipo d'imbarcazione la cui propulsione \u00e8 affidata principalmente allo sfruttamento del vento e in cui il motore riveste solo un'azione di supporto specialmente nelle manovre in porto o in caso di rottura vela, vento sfavorevole o mancanza di vento. La legislazione \nDescrizione.\nSi possono distinguere in \"derive\", vale a dire piccole barche, normalmente sotto i 5-6 metri, senza cabina, destinate ad un uso sportivo o a brevi escursioni e \"barche a chiglia\" ovvero barche dotate di una chiglia appesantita (o bulbo) ed in genere attrezzate per una permanenza pi\u00f9 lunga (ad esempio con spazi per cucinare, dormire, bagni, ecc.) e navigazioni a pi\u00f9 ampio raggio. Le unit\u00e0 con potenza maggiore sono definite \"motorsailer;\" questo tipo di imbarcazione affida alle vele un ruolo secondario. Le barche a vela possono essere monoscafo o poliscafo: se a due scafi vengono definite catamarani, se a tre scafi trimarani.\nDerive.\nLe derive come gi\u00e0 citato precedentemente sono delle piccole barche da diporto di una lunghezza variabile tra i 2 e i 6-8 metri.\nQueste si suddividono poi in due grandi categorie: quelle da regata quelle da crociera (spesso semicabinati).\nAlcuni tipi di deriva sono anche classi olimpiche\nCol termine \"Classe\" \u00e8 inteso uno specifico modello d'imbarcazione (Classe Optimist, Laser, 420 ecc.) che oltre ad avere il nome di progetto \u00e8 dotato di simbolo di riconoscimento, normalmente stampato sulla randa, vicino all'angolo di penna (Es. Optimist= O con una I intersecata, Snipe= un beccaccino, Star= una stella e cos\u00ec via).\nNormalmente, subito sotto questo simbolo, sono ubicati i numeri velici (da considerarsi come la targa dell'imbarcazione), che consentono l'identificazione di una, tra molte dello uno stesso tipo.\nCabinati.\nI cabinati sono tipi di barche a vela che hanno capacit\u00e0 di alloggiare persone, avendo posti letto (cuccette), bagni e cucina. Sono generalmente barche di lunghezza superiore ai 5,5 metri. Esistono anche i semicabinati, ossia bastimenti a met\u00e0 strada fra una deriva ed un cabinato, il cui scopo \u00e8 la crociera diurna.\nTipologia di armo velico.\nLe barche a vela vengono ulteriormente classificate in base al cosiddetto \"armo velico\", vale a dire il numero e tipo di vele e alberi.\nSloop.\nLo sloop \u00e8 la barca con l'armo pi\u00f9 comune caratterizzato da un solo albero con due vele: la randa, a poppavia dell'albero, inferita nell'albero e fissata al boma, e il fiocco (o genoa) a pruavia.\nCutter.\nIl cutter \u00e8 simile allo sloop, ma con due o pi\u00f9 fiocchi. Dispone dunque unicamente di una randa e un albero che si trova leggermente arretrato per consentire l\u2019uso di due vele di prua inferite su due stralli: uno che supporta il genoa e uno, interno, che supporta il fiocco.\nCatboat.\nIl catboat \u00e8 simile allo sloop, ma privo di fiocco e con l'albero posizionato verso prua.\nKetch.\nil Ketch ha due alberi, l'albero maestro pi\u00f9 alto davanti e l'albero di mezzana a poppa.\nIolla (Iole) o Yawl.\nSimile al ketch, ma con l'albero di mezzana a poppavia del timone, solitamente pi\u00f9 piccolo e con funzioni di bilanciamento pi\u00f9 che di propulsione.\nSchooner.\nBarca a vela con due alberi. A differenza del ketch l'albero pi\u00f9 alto \u00e8 quello di mezzana mentre quello pi\u00f9 avanzato, che \u00e8 pi\u00f9 basso, \u00e8 detto di trinchetto. Gli schooner possono avere anche pi\u00f9 di due alberi, ma in questo caso rientrano solitamente nella categoria delle navi a vela.\nLe Andature.\nUna barca a vela per poter navigare ha bisogno della forza del vento sulle vele. Essa pu\u00f2 posizionarsi a varie angolature rispetto alla direzione del vento, in base alla rotta che decide di tenere.\nLe barche a vela non possono risalire il vento entro un angolo di un centinaio di gradi con bisettrice la direzione del vento; le barche da regata pi\u00f9 performanti possono ridurre l'angolo morto a circa 70\u00b0, che significa stringere di molto la direzione del vento senza perdere velocit\u00e0.\nIn qualunque andatura, le vele sono regolate sempre sul vento \"apparente\" (diverso dal vento reale che avvertirebbe un osservatore immobile), il quale deriva dalla combinazione del vento reale col \"vento\" generato dal movimento dell'imbarcazione (vento di velocit\u00e0 o vento relativo).\nPrecedenze.\nIn mare come in strada si possono incrociare una o pi\u00f9 barche a causa di rotte incidenti. Queste regole principali sottoelencate sono valide da sempre, su qualsiasi specchio d'acqua e in qualsiasi competizione agonistica e passeggiata nautica.\nIn caso di possibile incrocio con A mure a dritta e B mure a sinistra ma sottovento ad A, A ha comunque il diritto di rotta."}
{"id": "40244", "revid": "212348", "url": "https://it.wikipedia.org/wiki?curid=40244", "title": "Dvd", "text": ""}
{"id": "40247", "revid": "1652635", "url": "https://it.wikipedia.org/wiki?curid=40247", "title": "2006", "text": "Eventi.\nDicembre.\nUscita Della Console Nintendo Wii In Italia e in Australia\nPremi Nobel.\nIn quest'anno sono stati conferiti i seguenti Premi Nobel:"}
