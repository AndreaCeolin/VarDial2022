{"id": "43119", "revid": "92920", "url": "https://it.wikipedia.org/wiki?curid=43119", "title": "The Clash", "text": "The Clash \u00e8 stato un gruppo musicale punk rock inglese. Attivi dal 1976 al 1986, furono uno dei gruppi pi\u00f9 acclamati dalla critica del periodo. Furono formati principalmente da Joe Strummer (voce, chitarra ritmica), Mick Jones (chitarra solista, voce), Paul Simonon (basso, voce) e Nick \"Topper\" Headon (batteria, percussioni). Headon lasci\u00f2 il gruppo nel 1982 e Jones nel 1983, il gruppo prosegu\u00ec con nuovi membri negli anni successivi, ma all'inizio del 1986 si sciolse definitivamente.\nI Clash erano famosi per la variet\u00e0 della loro musica (nel loro repertorio trovano posto reggae, dub, rap, rockabilly e altri generi), per le loro esibizioni dal vivo particolarmente intense, per la sofisticatezza lirica e politica dei loro testi, che li distingueva dalla maggior parte dei loro colleghi appartenenti al movimento punk.\nInseriti al ventottesimo posto nella classifica degli artisti immortali stilata dalla rivista Rolling Stone, i Clash sono noti anche con l'appellativo di \"The Only Band That Matters\" (l'unico gruppo che conti).\nStoria.\nDalla formazione a \"Give 'Em Enough Rope\" (1976-1978).\nGli inizi.\nI Clash si formano a Londra nel 1976, durante la prima ondata del punk britannico.\nMick Jones dall'et\u00e0 di dodici anni strimpellava una chitarra e ascolta New York Dolls e Mott the Hoople, grazie ai dischi in vinile che sua madre gli spediva regolarmente dagli Stati Uniti, dove era fuggita insieme a un soldato statunitense. Pi\u00f9 avanti forma un gruppo, i London SS, nel quale transiteranno personaggi che saranno in prima fila nella scena punk inglese, quali Brian James, Rat Scabies (in seguito entrambi nei Damned) e Tony James (Generation X).\nConosce Bernard Rhodes (\"Bernie\"), che in breve diventa il manager dei London SS. L'apporto di Bernie al gruppo si rivela fondamentale nelle scelte iniziali e per il grande contributo stilistico.\nContemporaneamente, un ragazzo dal \"look\" originale fa un provino come cantante: si tratta di Paul Simonon. Paul rappresenta il classico \"Rude Boy\", fascinoso ma con nessuna esperienza musicale. Bernie, un giorno, lo vide entrare in sala prove: ragazzo alto, biondo, con l'espressione da duro, era perfetto per il gruppo. Sar\u00e0 proprio Jones ad impartirgli lezioni di basso elettrico, dopo alcuni disastrosi tentativi con la chitarra. Il gruppo \u00e8 formato da Jones alla chitarra, Simonon al basso, Keith Levene alla chitarra.\nCome cantante, guidati dal manager Bernie, i quattro reclutarono Joe Strummer dai 101'ers (\"Tu vai bene\", gli dissero, \"ma il tuo gruppo fa schifo\". Si racconta che Rhodes diede a Strummer 48 ore di tempo per firmare, ma lo richiam\u00f2 per avere una risposta in 24 ore).\nJoe Strummer (letteralmente \"Joe lo strimpellatore\"), nato ad Ankara, proveniva da buona famiglia di diplomatici, a differenza degli altri membri del gruppo, che avevano origini proletarie. Si racconta che Joe stava camminando per strada quando Mick e Paul gli vennero incontro e Mick lo apostrof\u00f2 in modo poco ortodosso, per il suo essere borghese e benestante. Joe rimase colpito dal ragazzo rude e quando scopr\u00ec che suonava nel gruppo in cui era stato chiamato si affrett\u00f2 a contattare Bernie.\nJoe era dotato di una voce roca e graffiante (rispetto a quella pi\u00f9 \"tradizionale\" di Mick, che si rif\u00e0 spesso ai Beatles e soprattutto agli statunitensi come Elvis Presley, e quella davvero \"popolana\" di Paul) e un'ottima capacit\u00e0 di scrivere testi. Saranno queste doti, tra le altre, a caratterizzare lo stile inconfondibile dei Clash e a conferirgli il successo raggiunto.\nI ragazzi si insediarono in un edificio abbandonato, che adibirono a sala prove, il \"Rehearsal Rehearsals\", che divenne la base operativa del gruppo. Alla batteria venne chiamato Terry Chimes.\nFu cos\u00ec che i Clash \u2014 nome ideato da Simonon dopo aver notato che il termine ricorreva in tutti i giornali \u2014 ebbero inizio.\nIl loro primo concerto si tiene il 4 luglio del 1976 al Black Swan di Sheffield come spalla dei Sex Pistols. La performance si rivela un mezzo insuccesso, ma i Clash sfornano pezzi che diventeranno veri e propri \"anthem\" come \"Janie Jones\", \"London' s Burning\", \"1977\". \u00c8 celebre la frase di Strummer: \"Valgono pi\u00f9 due minuti di Johnny Rotten che due ore di 101' ers\". Da qui inizia la stagione d'oro del gruppo londinese, a cominciare dall'enorme successo ottenuto durante il \"Punk Rock Festival\" tenutosi a Londra nel settembre dello stesso anno, e che, tra l'altro, fu affrontato per la prima volta senza l'originario chitarrista Keith Levene, il quale, lasciati i Clash, anni dopo former\u00e0 con Johnny Rotten il gruppo post-punk Public Image Ltd. Keith Levene, nella sua breve permanenza nei Clash, contribu\u00ec assieme a Jones e Strummer alla scrittura di una canzone, \"What's My Name\" , che venne inserita nel primo LP del gruppo.\nUna prima esperienza in studio di registrazione fu con il promettente Guy Stevens per un demo con l'etichetta Polydor, ma le registrazioni, risalenti al novembre 1976, non furono convincenti e vennero accantonate. Nel frattempo Terry Chimes lascia il gruppo e riapparir\u00e0 solo per le registrazioni del primo album; durante il periodo senza Chimes viene ingaggiato come sostituto temporaneo Rob Harper.\nNel dicembre del 1976 si unirono ai Sex Pistols e The Damned per il disastroso \"Anarchy Tour\", in una continuazione di date annullate e con solo sette concerti effettivamente eseguiti, a causa di un volgare battibecco tra un membro dei Sex Pistols e un giornalista durante una diretta televisiva.\nI Clash legavano la loro identit\u00e0 alla condizione giovanile proletaria inglese, invocavano una presa di coscienza dei \"kids\", pretendevano il riscatto delle nuove generazioni, denunciavano il vuoto esistenziale e le sofferenze nelle quali erano costretti a vivere. I loro messaggi erano diretti e in fondo anche positivi nella loro rabbia, a differenza del nichilismo senza via d'uscita espresso dai Pistols.\nIl primo album: \"The Clash\".\nNel 1977 Strummer e Jones pongono le basi per la realizzazione del primo disco del gruppo, componendo brani come \"What's My Name\", prima canzone del gruppo, \"48 Hour\"s e \"I'm So Bored with the U.S.A.\", quest'ultimo intitolato originariamente \"I'm So Bored with You\". Il titolo ed il testo verranno modificati quando Strummer durante le prove in studio, cambi\u00f2 la parola \"You\" in \"USA\", e di conseguenza anche il testo (che parlava di una storia sentimentale di Mick Jones) venne rivoluzionato, divenendo un attacco diretto al tentativo di \"americanizzazione culturale\" dell'Inghilterra.\nNel gennaio dello stesso anno il gruppo firm\u00f2 un contratto con la CBS Records per la cifra di sterline. Venne richiamato Terry Chimes per le registrazioni ed il tecnico del suono per i loro concerti, Mickey Foote, divenne produttore. Pubblicarono il loro primo singolo (\"White Riot\", marzo 1977) e il loro primo album (\"The Clash\", aprile 1977), ottenendo un successo considerevole nel Regno Unito, anche se la CBS inizialmente rifiut\u00f2 di pubblicare l'album negli USA, sostenendo che il suono fosse troppo rozzo. La CBS prese spesso posizioni scorrette con il gruppo, a cominciare dalla pubblicazione del singolo \"Remote Control\" senza autorizzazione; le scorrettezze, frequenti da parte delle etichette discografiche, furono poi criticate nella canzone \"Complete Control\". Quest'ultima venne scritta da Strummer, riferendosi ad una frase pi\u00f9 volte pronunciata dal loro manager Bernie Rhodes, in riferimento al controllo delle case discografiche sulla musica.\nSolo dopo due anni di successi nelle vendite del disco di importazione inglese, verr\u00e0 pubblicata negli USA una versione modificata del loro primo \"album\" (le copertine erano verdi con un'immagine stilizzata, nella copia inglese la scritta \"The Clash\" era in basso, nella versione statunitense in alto). Inoltre nella versione USA il brano \"I'm So Bored With The U.S.A.\" fu censurato. L'album, dal suono ruvido e dai testi rabbiosi e politicizzati, \u00e8 rimasto tra i \"classici\" del punk rock.\nA seguito della pubblicazione del loro primo album, si ritrovano nuovamente senza batterista e dopo alcuni provini ingaggiano Nick \"Topper\" Headon. Headon, che possedeva un notevole talento musicale, pensava di restare nel gruppo per un breve periodo. Rimase invece coi Clash fino alla fine del 1982, essendo presente per gran parte della carriera della band e soprattutto in quella di maggior successo.\nA maggio 1977 (con la formazione ormai stabilizzata dopo l'arrivo di Headon) prese il via il \"White Riot Tour\", con i Buzzcocks e i Jam tra i gruppi di supporto. Il tour, oltre ad Inghilterra ed Irlanda, tocca anche Svezia, Francia e Germania.\nAll'inizio i Clash si fecero notare per il loro evidente aspetto di sinistra e gli abiti su cui campeggiavano slogan rivoluzionari (\"Sten Guns in Knightsbridge\", \"Under Heavy Manners\"). Nel corso del 1977, Strummer e Jones fecero dentro e fuori da caserme e carcere per alcuni reati minori che andavano dal vandalismo al furto di una federa, al consumo di marijuana, mentre Simonon e Headon vennero arrestati per aver sparato a dei piccioni con un fucile ad aria compressa. Strummer verr\u00e0 arrestato anche per aver tracciato la scritta \"The Clash\" con una bomboletta spray su un muro a Camden Town.\n\"Give 'Em Enough Rope\".\nNel gennaio 1978, Jones e Strummer decidono di compiere un viaggio in Giamaica, per approfondire la conoscenza della cultura rasta: all'epoca il gruppo ascoltava molta musica reggae. Il viaggio, che li porta a toccare tutta la povert\u00e0 e l'ostilit\u00e0 verso i bianchi presente nell'isola, porter\u00e0 alla creazione di diversi brani nettamente influenzati dal reggae, tra i quali \"(White Man) in Hammersmith Palais\" e \"Safe European Home\", quest'ultima composta al Pegasus Hotel di Kingston. Al rientro dalla Giamaica, Strummer contrarr\u00e0 l'epatite, e dopo una lunga degenza, torner\u00e0 insieme al gruppo, che nel frattempo si trover\u00e0 a dover far fronte alle sempre pi\u00f9 pressanti richieste della CBS, che richiede al gruppo un suono pi\u00f9 pulito per il lancio sul mercato statunitense. Segue quindi un periodo di tensione tra il gruppo (che non vuole scendere a patti con nessuno, neanche con Rhodes) e la casa discografica.\nNonostante le tensioni, le registrazioni del loro secondo album, \"Give 'Em Enough Rope\", prodotto da Sandy Pearlman, iniziano nell'aprile 1978. \"Give 'Em Enough Rope\" sar\u00e0 anche il primo album in cui Topper Headon compare in tutte le tracce. Pearlman era impressionato dall'abilit\u00e0 e dalla precisione di Headon e lo soprannomin\u00f2 \"The Human Drum Machine\" (\"la batteria umana\"). A tal proposito si pu\u00f2 citare un episodio in cui Pearlman chiese a Topper di suonare la parte del rullante di \"Tommy Gun\" al contrario, cosa che riusc\u00ec a fare al secondo tentativo. Secondo Pearlman era qualcosa di inconcepibile per qualsiasi batterista e si potrebbe ottenere lo stesso effetto solo con la tecnologia attuale. Le registrazioni dell'album verranno interrotte dal tour inglese \"Out on Parole Tour\", con gruppi di supporto come The Specials e Suicide. \"Give 'Em Enough Rope\" verr\u00e0 infine pubblicato nel novembre 1978 e debutter\u00e0 al numero due della classifica britannica, ma non riuscir\u00e0 ad entrare nei primi 100 nel mercato statunitense, il pi\u00f9 grande mercato musicale del mondo.\nDopo le registrazioni, a New York, i rapporti con il manager Bernie sono ormai deteriorati e nell'ottobre del 1978 licenziano il loro manager (con cui ebbero strascichi legali), alla vigilia di un grande tour negli Stati Uniti, perdendo anche la loro base di riferimento, i \"Rehearsals\". Il rapporto con Bernie Rhodes fu caratterizzato da molta ammirazione ma anche da frequenti contrasti: la \"gestione\" del gruppo venne addirittura definita \"stalinista\" da Joe Strummer, a causa delle innumerevoli decisioni prese senza consultazione e delle pretese di controllo sui Clash.\n\"Give 'Em Enough Rope\" fu il primo album dei Clash ad essere pubblicato da un'etichetta statunitense (anche se l'edizione britannica del primo album fu un \"bestseller\" d'importazione negli USA), e per promuoverlo il gruppo si imbarcarc\u00f2 nel suo primo tour statunitense, all'inizio del 1979, insieme a Barry Scratchy Myers, tour che si rivel\u00f2 un grande successo. Il loro primo album non ebbe una pubblicazione ufficiale negli USA fino al luglio 1979; e comunque usc\u00ec in forma drasticamente rivista rispetto alla versione pubblicata altrove. Questo comprendeva una versione ruggente di \"I Fought the Law\" di Sonny Curtis, ripresa dalla versione di Bobby Fuller (in origine presente sul loro primo EP \"The Cost of Living\").\nIl successo mondiale e l'evoluzione musicale (1979-1982).\n\"London Calling\".\nIl successo di pubblico e critica negli USA arriv\u00f2 con \"London Calling\", un album doppio pubblicato nel dicembre 1979, venduto al prezzo di un album singolo (su insistenza della band). A fianco del punk \"classico\", presentava una stilistica pi\u00f9 ampia e variegata degli album precedenti, tra cui il rockabilly in stile statunitense e il reggae che risuonava assieme al movimento ska britannico.\nPer la produzione dell'album i Clash si affidarono a Guy Stevens, noto per il grande talento nell'R&amp;B, mentre per le prove e le registrazioni preliminari trovarono una nuova base, i \"Vanilla Studios\", un garage riadattato.\nL'album \u00e8 considerato una pietra miliare, e canzoni come \"Train in Vain\", \"Clampdown\" e \"London Calling\" sono ascoltabili con regolarit\u00e0 nelle stazioni radio di musica rock. Il tema politico \u00e8 molto frequente (anche se non l'unico): \"Spanish Bombs\" ricorda la guerra civile spagnola; \"The Guns of Brixton\" (composta e cantata da Paul Simonon) la situazione incandescente del quartiere popolare londinese abitato da immigrati; \"Clampdown\" \u00e8 al tempo stesso un ricordo dei crimini nazisti ed una critica al sistema capitalista; \"Koka Kola\" uno sguardo spietato sulla realt\u00e0 statunitense; infine \"Revolution Rock\" \u00e8 il vero \"manifesto politico\" della band.\nIl titolo di \"London Calling\" (anche se l'album doveva essere originariamente intitolato \"The Last Testament\") evoca la frase pronunciata dall'annunciatore radiofonico statunitense Edward R. Murrow durante la seconda guerra mondiale, e la canzone che d\u00e0 il titolo all'album annuncia che \"...war is declared and battle come down...\" (\"la guerra \u00e8 decisa e inizia la battaglia\"). Mette in guardia contro l'aspettativa di vederli come dei salvatori \u2014 \"... now don't look to us / Phoney Beatlemania has bitten the dust...\" (\"non rivolgetevi a noi / la sciocca Beatlemania \u00e8 morta\") \u2014 ritrae un disegno disperato del periodo; \"The ice age is coming, the sun's zooming in / Engines stop running, the wheat is growing thin\" (\"L'era glaciale sta arrivando, il sole implode / i motori smettono di funzionare, il grano cresce rachitico\") \u2014 ma chiama gli ascoltatori a uscire dal loro stupore drogato e a intraprendere la lotta senza guardare costantemente a Londra, o agli stessi Clash, per indicazioni \u2014 \"Forget it, brother, we can go it alone... Quit holding out and draw another breath... I don't wanna shout / But while we were talking I saw you nodding out...\" (\"Scordatelo fratello, possiamo fare da soli... smetti di resistere e fai un altro respiro... Non voglio urlare / ma mentre parlavamo ti ho visto fare un cenno...\") \u2014 chiedendo alla fine, \"After all this, won't you give me a smile?\" (Dopo tutto questo, non vuoi rivolgermi un sorriso?).\n\"Sandinista!\" e il tour mondiale.\nSul finire del 1980 i Clash fecero seguire a \"London Calling\" un triplo album (in vendita al prezzo di un doppio), intitolato \"Sandinista!\" (con numero di catalogo FSLN1, dalle iniziali spagnole del movimento Sandinista, \"Frente Sandinista de Liberaci\u00f3n Nacional\"). Il risultato fu un lavoro vario, con la band che continuava ed anzi accresceva la sua sperimentazione nel reggae e nel dub (\"Let's Go Crazy\") e si espandeva in altri stili musicali e tecniche di produzione, che comprendevano jazz (\"Look Here\"), rap rock (\"The Magnificent Seven\", che \u00e8 ritenuta la prima incursione in quel genere da parte di un gruppo di bianchi), valzer (\"Rebel Waltz\") e collage di loop registrati su nastro (\"Mensforth Hill\", con similitudini con \"Revolution 9\" dei Beatles). Non mancano i brani con una piena valenza politica, tra i quali spicca certamente \"Washington Bullets\", fortissima denuncia verso il coinvolgimento statunitense in America Centrale ed in Sudamerica (in particolare a Cuba ed in Cile), a loro parere di chiaro stampo fascista.\nQuesta contaminazione di generi comunque deluse parte dei fan, che si trovarono confusi in quanto si aspettavano un album pi\u00f9 chiaramente punk come i precedenti; e le vendite scesero, anche se negli USA furono migliori che in precedenza.\nA seguito della pubblicazione di \"Sandinista!\", nel febbraio 1981, il gruppo richiam\u00f2 Bernie Rhodes nel ruolo di manager, una decisione che apr\u00ec molti contrasti. Poco dopo si imbarcarono nel loro primo tour mondiale, che comprendeva concerti in Asia orientale e in Australia, nonch\u00e9 una tappa prolungata a 17 concerti per due settimane a New York al Bond's International Casino.\nInizialmente furono previsti otto concerti al Bond's, dal 28 maggio al 3 giugno, ma dopo il termine della prima esibizione alcuni ispettori del corpo dei vigili del fuoco ispezionarono l'edificio, dichiarando che la struttura non aveva le garanzie di sicurezza necessarie per ospitare pi\u00f9 di 3200 persone, quindi la sera successiva si dovette impedire l'ingresso al circa 1500 persone. Il giorno seguente, l'edificio fu ufficialmente dichiarato soggetto a pericolo di incendi, e venne chiuso; in seguito alla chiusura si verificarono episodi di disordine pubblico in Times Square, ma infine venne trovata una soluzione: i Clash avrebbero tenuto altri quattordici concerti ad un pubblico ridotto, in modo da poter garantire lo spettacolo ad ogni possessore del biglietto. Successivamente il gruppo comprese che erano stati coinvolti in uno scontro tra gli organismi municipali e i club newyorkesi, anche se riuscirono a volgere la situazione a proprio vantaggio, infatti divennero la principale \"notizia\" per quasi tutte le stazioni radiotelevisive.\nI concerti lasciarono una grande impronta nel panorama musicale newyorchese:\nIl gruppo invit\u00f2 sul palco del Bond's numerosi personaggi politici e non politici con cui si sentivano vicini culturalmente; Joe Strummer invit\u00f2 il portavoce del comitato di solidariet\u00e0 del popolo salvadoregno per un discorso durante l'esecuzione di \"Washington Bullets\" e in seguito, il 10 giugno, il poeta beat Allen Ginsberg sal\u00ec sul palco recitando una poesia intitolata \"Capital Air\".\nDei concerti \u00e8 stato pubblicato un album bootleg, \"The Clash at Bond's Casino\".\nNel mese di giugno i Clash tornarono in Gran Bretagna, e a Londra trovarono una nuova sala prove, in Freston Road, all'interno di un edificio trasformato in sala prove chiamata Ear Studios. Cominciarono a lavorare su nuove canzoni, e presero forma; \"Ghetto Defendant\", \"Inoculated City\", \"Know Your Rights\", \"Straight to Hell\" e \"Should I Stay or Should I Go?\"; brani che sarebbero andati a far parte dell'album successivo. Il gruppo registr\u00f2 anche una canzone che rimase inedita, \"Midnight to Stevens\", dedicata a Guy Stevens, morto il 29 agosto di overdose causata da un'eccessiva assunzione di un medicinale prescrittogli contro l'alcolismo; i Clash rimasero profondamente scossi dall'accaduto.\nIl 24 settembre, iniziarono il primo dei sette concerti serali previsti al Th\u00e9atre Mogador di Parigi, concerti che ricevettero un'accoglienza tumultuosa. Successivamente volarono a Vienna. In questo periodo cominciarono a emergere i primi seri problemi all'interno del gruppo, infatti il consumo di droga da parte di Topper Headon arrivav\u00f2 a costargli cento sterline al giorno; all'arrivo nella capitale austriaca Topper stava male.\nIn seguito il gruppo decise di proseguire le registrazioni del nuovo materiale negli Stati Uniti; arrivarono a New York a met\u00e0 novembre, e cominciarono le registrazioni all'Electric Lady Studios, con il fonico Jeremy Green e con Tymon Dogg. Dalle prove il gruppo cominci\u00f2 a creare varie canzoni e Topper inizi\u00f2 la composizione di \"Rock the Casbah\". Digby Cleaver, un nuovo assistente del gruppo all'epoca, riguardo alla composizione del brano disse:\nI Clash continuavano a lavorare su nuovi brani, e invitarono a intervenire in vari brani diverse personalit\u00e0 esterne al gruppo; infatti Allen Ginsberg, sollecitato da Joe, prese parte ad una session di registrazione di \"Ghetto Defendant\", aggiungendo una parte parlata sovrapposta a quella cantata di Strummer. Registrarono molto materiale, che a differenza dell'album precedente, \"Sandinista!\", dove prevaleva una netta commistione di stili musicali, presentava un'omogeneit\u00e0 maggiore ed era originato da un assemblaggio complessivo con interventi da parte di ogni membro del gruppo. Vennero registrati brani strumentali e altri con introduzioni di sole percussioni. Le canzoni presentavano tutte caratteristiche comuni sia nella composizione sia nei versi; infatti vi \u00e8 una forte prevalenza di temi come la decadenza morale degli Stati Uniti e la guerra in Vietnam intesa come riferimento ad ogni guerra. \"Sean Flynn\", un brano prettamente strumentale, derivava il proprio nome dal figlio di Errol Flynn, che partecip\u00f2 alla guerra in Vietnam. Flynn intraprese la carriera di fotografo di guerra, e in seguito venne dichiarato morto in combattimento dall'esercito; Joe nel brano comprende la sensazione di dare un senso alla propria vita, e mostra la compassione per quei giovani la cui vita \u00e8 stata fermata o rovinata dalla guerra.\n\"Combat Rock\".\nNel giorno di capodanno del 1981 i Clash registrarono \"Straight to Hell\" (in italiano: \"Dritto all'inferno\"), brano dove la visione antimilitaristica di Strummer raggiunse i suoi massimi. Digby Cleaver, assistente del gruppo, racconta cos\u00ec la creazione del brano:\nLa canzone presenta una potente analisi dell'eredit\u00e0 lasciata dalla guerra in Vietnam, con un attacco al sistema statunitense, narrato ad un immaginario bambino orientale: \"Lascia che ti parli del tuo sangue, bambino di bamb\u00f9, non \u00e8 Coca-Cola, \u00e8 riso\". Joe descrisse cos\u00ec la registrazione:\nIn seguito, nei mesi di gennaio e febbraio, i Clash proseguirono il tour mondiale, visitando i paesi dell'Asia orientale e l'Australia. A Sydney il gruppo tent\u00f2 di lavorare sui nastri del disco, ma fu difficile perch\u00e9 dopo i concerti non avevano l'udito in buone condizioni. A Bangkok, in Thailandia, il gruppo fece la foto di copertina per l'album che avevano ormai quasi completato, venne chiamato \"Combat Rock\". Dopo essere tornati a Londra, i Clash cominciarono a lavorare sui missaggi e sulla lunghezza dei brani; era presente abbastanza materiale da farne un album doppio. Mick esegu\u00ec un mixaggio, ma Joe non lo approv\u00f2, cos\u00ec si dovette chiamare Glyn Johns, il celebre fonico che aveva lavorato con innumerevoli gruppi, tra cui anche i Beatles (infatti nel 1969 venne incaricato di rendere pubblicabile \"Get Back\", che in seguito divenne \"Let It Be\"). Johns elimin\u00f2 tutte le introduzioni strumentali, scart\u00f2 vari brani che in seguito sarebbero apparsi su album illegali (\"The Beautiful People Are Ugly Too\", \"Kill Time\", e lo strumentale \"Walk Evil Talk\"); ne tolse altri per futuri lati B di singoli (\"First Night Back in London\" e \"Cool Confusion\"); l'album venne ridotto ad un disco singolo.\n\"Combat Rock\" venne pubblicato il 14 maggio 1982 e sarebbe divenuto il loro album pi\u00f9 venduto.\nContenente i singoli \"Rock the Casbah\" scritto dal batterista Topper Headon e \"Should I Stay or Should I Go\", entr\u00f2 nella Top Ten statunitense (unico album dei Clash ad esserci arrivato) e al secondo posto di quella britannica. \"Ghetto Defendant\" vedeva la partecipazione di Allen Ginsberg, mentre \"Red Angel Dragnet\" citava il film \"Taxi Driver\" con frasi di Robert De Niro campionate dal film originale. Da parte di alcuni appassionati della band \u00e8 sempre stata espressa perplessit\u00e0 verso questo album, che a loro parere aveva perso la caratterizzazione fortemente politica e punk, anche a causa dei dissapori crescenti tra la band che di l\u00ec a qualche anno ne avrebbero causato lo scioglimento.\nTensioni e scioglimento (1982-1985).\nLe tensioni interne non erano inizialmente apparenti, grazie al successo di \"Combat Rock\". Ma dopo questo album i Clash iniziarono a disintegrarsi lentamente. Topper Headon venne cacciato a causa della sua dipendenza dall'eroina, che ormai rendeva difficile lo svolgimento dei concerti e lo aveva sempre maggiormente allontanato dal resto del gruppo, e il batterista originario, Terry Chimes, venne ripreso per suonare nei concerti successivi.\nTopper Headon anni dopo disse riguardo alla propria condizione e agli avvenimenti del periodo:\nI membri chiave entrarono in un gioco di vendette.\nTerry Chimes lasci\u00f2 la band dopo il Combat Rock tour del 1982, convinto che il gruppo non potesse continuare con le lotte interne che l'agitavano. Nel 1983, dopo una lunga ricerca per un nuovo batterista, venne reclutato Pete Howard, che si esib\u00ec con la formazione originale in diverse date minori negli USA e davanti al pi\u00f9 grande pubblico mai avuto dai Clash, allo US Festival di San Bernardino (Stati Uniti d'America) \u2014 l'ultima apparizione di Mick Jones con i Clash.\nNel settembre 1983, probabilmente luned\u00ec 5 settembre, Strummer e Simonon estromisero Jones dal gruppo, citando il suo comportamento problematico e la divergenza nelle aspettative musicali: Jones fonder\u00e0 i Big Audio Dynamite (BAD). In realt\u00e0 \u00e8 stato dichiarato dallo stesso Mick Jones che fu \"Bernie\" Rhodes a convincere Joe ad estrometterlo dal gruppo, facendo firmare un contratto di fedelt\u00e0 a Paul, Joe e a lui stesso, contratto che Jones non firm\u00f2; Rhodes disse a Joe: \"tu hai firmato, Paul anche... lui no, cos'ha lui di diverso da voi? Sei sicuro di volerlo ancora nel tuo gruppo?\". Fu molto facile per il manager dei Clash convincere i due a cacciare Mick (Rhodes era stato cacciato dal ruolo di manager del gruppo proprio da Jones in precedenza e fra i due c'era sempre stata diffidenza reciproca).\nPaul Simonon, in seguito, spieg\u00f2 cos\u00ec l'accaduto:\nDopo una serie di audizioni la band annunci\u00f2 che Nick Sheppard, gi\u00e0 membro dei Cortinas di Bristol, e Vince White sarebbero stati i nuovi chitarristi del gruppo. La nuova formazione fece i suoi primi concerti nel gennaio 1984, presentando del nuovo materiale e si lanci\u00f2 in un tour autofinanziato, soprannominato \"Out of Control Tour\".\nMusicalmente, la band era ancora in grado di ricreare \u2014 a volte migliorare \u2014 l'infuocata intensit\u00e0 della formazione originale, ma il feeling e la fiducia tra la vecchia guardia e i nuovi arrivati erano precari a causa delle circostanze e della poca familiarit\u00e0. Indipendentemente da ci\u00f2, il gruppo fu in tour intensamente durante l'inverno e fino ad inizio estate, con Strummer che si prese una pausa fino all'autunno per seguire alcune questioni private. Ad un'esibizione in favore dei minatori in dicembre, egli annunci\u00f2 che il gruppo aveva un nuovo album e lo avrebbe pubblicato all'inizio del nuovo anno.\nLe sessioni di registrazione dell'album (che si tennero prevalentemente in uno studio di Monaco di Baviera) furono un massacro, col manager Bernie Rhodes che sprec\u00f2 il considerevole talento di Howard in favore di una drum machine, reingegnerizz\u00f2 gli arrangiamenti live delle canzoni e si affid\u00f2 a sintetizzatori e cori da stadio. Altre canzoni eseguite durante il tour, come \"Jericho\" (conosciuta anche sotto i nomi di \"Ammunition\" o di \"Thank You Chief\"), \"Glue Zombie\", \"(In the) Pouring Rain\", non furono pubblicate.\nDisilluso dall'album di Rhodes, Strummer port\u00f2 la band a girovagare per l'Inghilterra del nord e la Scozia, suonando gratis agli angoli delle strade e nei bar. I Clash fecero i loro ultimi concerti in alcuni festival europei del 1985, con Strummer che infine riun\u00ec la band per scioglierla. Nel frattempo venne pubblicato l'album, \"Cut the Crap\", che ricevette una scarsa accoglienza, anche se fece meglio dell'album dei Big Audio Dynamite negli USA. \"Cut the Crap\" non fu nemmeno incluso nella discografia ufficiale redatta dai Clash alcuni anni dopo, dato che Joe Strummer rinneg\u00f2 il lavoro.\nIn realt\u00e0, nel corso del 1986, il gruppo tent\u00f2 di rimettersi insieme con una nuova formazione. Questa formazione, guidata da Bernie Rhodes e da Paul Simonon (l'unico componente originale del gruppo rimasto, mentre Strummer aveva dato forfait qualche tempo prima), effettu\u00f2 infatti diversi provini per reclutare nuovi componenti. Fortunatamente l'idea non ebbe seguito e di l\u00ec a poco venne dato l'annuncio ufficiale dello scioglimento dei Clash. Pare inoltre che gli stessi Simonon e Strummer avessero cercato di convincere Mick Jones a tornare nel gruppo: se non altro il tutto si risolse in una pacificazione degli animi, tanto che Jones invit\u00f2 i due suoi ex colleghi a partecipare al video di \"Medicine Show\", dei Big Audio Dynamite.\nPolitica.\nI Clash condividevano con il movimento punk le critiche al sistema e alla monarchia e borghesia inglese. Rifiutavano per\u00f2 le tendenze nichiliste di alcuni colleghi, come ad esempio i Sex Pistols. Trovarono invece la solidariet\u00e0 di diversi movimenti di liberazione attivi all'epoca. Le loro idee politiche erano espresse nei loro testi, nelle prime canzoni come \"White Riot\", che incoraggiava i giovani bianchi scontenti a diventare attivi politicamente seguendo le orme della popolazione nera, \"Career Opportunities\", che esprimeva il malcontento circa la carenza di posti di lavoro nel Regno Unito, e \"London's Burning\", espressione della rabbia punk, ma allo stesso tempo estremamente analitica. Di fatto sono tra i primi gruppi ad utilizzare lo strumento musicale a fini manifestamente politici espressi per\u00f2 sempre in forma concreta (appoggio o critica a sistemi, a paesi o a semplici comportamenti).\nIn un caso, il 30 aprile 1978, ad un concerto di Rock Against Racism, organizzato dalla Anti-Nazi League, cui parteciparono oltre persone, Joe Strummer indoss\u00f2 una controversa t-shirt su cui apparivano le parole \"Brigade Rosse\" con al centro l'emblema e la sigla della Rote Armee Fraktion. Egli disse in seguito che indoss\u00f2 la maglietta non per appoggiare le fazioni terroristiche di estrema sinistra in Italia e Germania, ma piuttosto per portare all'attenzione la loro esistenza. \u00c8 significativo che proprio quel giorno i Clash suonarono la canzone \"Tommy Gun\", canzone che richiama la banda Baader-Meinhof puntando l'attenzione su simili fenomeni e condannando la violenza, \nIl gruppo offr\u00ec supporto al movimento Sandinista e ad altri movimenti marxisti dell'America Latina (da cui il titolo del loro album del 1980, \"Sandinista!\"). Nel dicembre 1979, all'epoca dell'uscita del loro album \"London Calling\", i Clash (come i Dead Kennedys negli USA) stavano cercando di far quadrare il cerchio, mantenendo la loro energia punk mentre sviluppavano sempre pi\u00f9 il loro essere musicisti. Erano in particolare timorosi della loro fama crescente: accolsero sempre i fan nei camerini dopo i concerti, mostrando un genuino interesse nella relazione con essi.\nI Clash sono generalmente accreditati per aver fondato le radici del punk rock nella protesta liberale, ed erano noti per molti come i \"rivoltosi dell'uomo pensante\" per la loro visione politicamente astuta del mondo. Va notato che non furono mai completamente spinti dal denaro. Anche all'apice del successo, i biglietti dei concerti e i prezzi dei souvenir erano ragionevoli. Similarmente, il gruppo accett\u00f2 delle royalty pi\u00f9 basse per \"Sandinista!\" allo scopo di assicurarsi che l'album (triplo) venisse venduto allo stesso prezzo di un doppio LP. \u00c8 noto che i membri dei Clash non hanno mai guadagnato grosse cifre, specie se paragonati a gruppi al loro livello. Si sa infatti che Joe Strummer al momento della sua morte ha lasciato alla moglie meno di un milione di sterline.\nLe carriere soliste dei Clash oltre il gruppo.\nJoe Strummer.\nStrummer recit\u00f2 in alcuni film, registr\u00f2 colonne sonore (da notare \"Love Kills\" per il film \"Sid &amp; Nancy\"), si dedic\u00f2 alla produzione di altri artisti e speriment\u00f2 con diversi gruppi di supporto ottenendo un successo limitato. Nel 1991/92 Strummer si un\u00ec ai The Pogues, dopo l'abbandono del frontman Shane MacGowan, per una serie di concerti in Europa. Infine, nella seconda met\u00e0 degli anni novanta, Strummer riun\u00ec dei musicisti di grido in una band di supporto che chiam\u00f2 The Mescaleros. Strummer firm\u00f2 un contratto con l'etichetta punk californiana Hellcat Records, e pubblic\u00f2 un notevole album, scritto assieme ad Antony Genn, intitolato \"Rock Art and the X-Ray Style\" (1999). Segu\u00ec un tour in Inghilterra e Nord America, nel quale vennero eseguite diverse delle canzoni preferite dai fan dei Clash. Genn lasci\u00f2 i Mescaleros nel mezzo delle sessioni di registrazione del secondo album, \"Global a Go-Go\" (edito nel 2001), nel quale compare anche il violinista e chitarrista Tymon Dogg, gi\u00e0 collaboratore dei Clash, nonch\u00e9 vecchio amico di Joe. Dopo la pubblicazione di \"Global a Go-Go\", Joe Strummer e i Mescaleros suonarono in un tour di 21 date in Nord America, Gran Bretagna e Irlanda. Ancora una volta, questi concerti presentavano materiale dei Clash (\"London Calling\", \"Rudie Can't Fail\"), cos\u00ec come cover di classici del reggae e ska (\"The Harder They Come\", \"A Message to you, Rudie\") e si chiudevano regolarmente con un ammiccamento ai Ramones di \"Blitzkrieg Bop\". Nel dicembre del 2002, Joe Strummer mor\u00ec improvvisamente per un attacco di cuore, all'et\u00e0 di 50 anni. L'album dei Mescaleros su cui stava lavorando, \"Streetcore\", che conteneva anche la reinterpretazione di \"Redemption Song\" di Bob Marley venne pubblicato postumo nel 2003, accolto dai favori della critica.\nFu lo stesso Marley il primo a omaggiare la band di Strummer quando nel 1977 incluse i Clash nel testo della sua \"Punky Reggae Party\", in cui rivolge a tutti un invito a recarsi a questo fantomatico, imperdibile party in cui suoneranno fra gli altri, oltre ovviamente agli stessi Wailers, anche i Damned e per l'appunto i Clash.\nMick Jones.\nDopo la sua controversa espulsione dal gruppo nel 1983, forma nel 1984 i B.A.D. insieme a Don Letts, gruppo con il quale \u00e8 stato in attivit\u00e0 fino al 1995. Della nuova band \u00e8 rimasto abbastanza famoso l'insolito brano dance/rock \"E=MC2\" che ebbe discreta fortuna. Pi\u00f9 di recente insieme a Tony James ha formato la band Carbon/Silicon, e si \u00e8 anche dedicato alla carriera di produttore musicale.\nPaul Simonon.\nSuccessivamente allo scioglimento dei Clash, si un\u00ec ad un gruppo chiamato Havana 3 A.M, che registr\u00f2 un solo album in Giappone e spar\u00ec rapidamente. Simonon torn\u00f2 quindi alle sue origini di artista visuale, presentando diverse performance in gallerie d'arte e contribuendo alla copertina del terzo album dei BAD di Mick Jones che per coincidenza venne co-prodotto da Joe Strummer. La riluttanza di Simonon a tornare a suonare \u00e8 stata ampiamente citata come motivo per cui i Clash furono uno dei pochi gruppi punk britannici degli anni settanta che non si riunirono per approfittare della nostalgia del punk che si diffuse negli anni novanta. Comunque Mick Jones dichiar\u00f2 alla stampa che, all'epoca della morte di Strummer, i quattro stavano considerando seriamente di riunirsi per un tour e che esistevano buone probabilit\u00e0 di riuscita dell'operazione. Attualmente fa parte insieme a Damon Albarn (Blur, Gorillaz) dei The Good, the Bad and the Queen, con i quali ha pubblicato l'album di debutto omonimo nel 2007.\nTopper Headon.\nDopo essere stato estromesso dalla band successivamente alla pubblicazione di \"Combat Rock\", si trascin\u00f2 senza meta con la dipendenza da eroina. Pubblic\u00f2 comunque un album solista, \"Waking Up\" (1986), dal sapore jazz. Form\u00f2 un gruppo jazz che ebbe breve vita. Dopo le riprese del documentario retrospettivo sui Clash di Don Letts, intitolato \"Westway to the World\" ed una successiva consegna a Strummer, Jones, Simonon e Headon di un \"Lifetime Achievement British Music Award\", Headon scomparve dal mondo della musica. Va notato che il suo contributo ai Clash non fu per nulla limitato al suonare la batteria. Headon compose anche le parti di piano di \"Rock The Casbah\". Attualmente si \u00e8 disintossicato e continua a esibirsi dal vivo, facendo anche il tassista a Brighton. Fu in uno di questi concerti che apprese della morte di Strummer. Nel 2003 dichiar\u00f2 che si sarebbe esibito in alcuni concerti di tributo a Joe.\nNel 2003 i Clash sono stati ammessi alla Rock and Roll Hall of Fame a New York, dove avrebbero dovuto riunirsi in concerto; concerto sfumato dopo la morte di Strummer.\nStile musicale.\nInizialmente autori di un punk rock monolitico e nichilista ispirato al rock and roll e al garage rock come era consueto nella prima ondata punk (formula che caratterizz\u00f2 i primi due album \"The Clash\" del 1977 e \"Give 'Em Enough Rope\" del 1978), i Clash cambiarono rotta con il seguente \"London Calling\" (1979), sempre ispirato al rock and roll ma pi\u00f9 melodico e destinato a rivelare le numerose ed eterogenee influenze che poi caratterizzeranno il loro \"modus operandi\". Riferendosi a \"London Calling\", caratterizzato da influenze, reggae, funky, rockabilly e r&amp;b, il critico musicale Tom Moon riport\u00f2 nel suo libro \"1000 Recordings to Hear Before You Die\": Questo eclettismo si ripeter\u00e0 con pi\u00f9 forza nel seguente \"Sandinista\" (1980), le cui trentasei tracce presentano sonorit\u00e0 pi\u00f9 sperimentali (evidenti soprattutto nel terzo e ultimo disco dell'album) e arrangiamenti elettronici, nonch\u00e9 in \"Combat Rock\" (1982), ispirato alla musica da ballo e a quella etnica. Gli stili e correnti a cui vengono ricondotti i Clash sono svariate varianti del punk rock, quali il british punk, il dance punk, il post-punk e la new wave. A loro sono inoltre riconosciute influenze dub e ska.\nEredit\u00e0 artistica e popolarit\u00e0.\nIl livello di celebrit\u00e0 dei Clash all'inizio degli anni ottanta era alle stelle. Di fatto, avevano impresso al punk rock ed a tutto il rock in generale una svolta che sarebbe rimasta nella storia. Appare quindi ovvio che la band londinese ebbe una straordinaria influenza su tutto il mondo della musica, sia sui gruppi pop e rock i cui membri sono cresciuti ascoltando le canzoni di Joe Strummer e compagni, sia ovviamente all'interno del mondo punk rock. All'interno del primo gruppo troviamo band molto famose in tutto il mondo come gli U2, Duran Duran, R.E.M., Nirvana, Stone Roses, The Cure, Pearl Jam (in particolare il cantante Eddie Vedder ed il bassista Jeff Ament), nonch\u00e9 i recenti Green Day, Muse, Franz Ferdinand e Arctic Monkeys.\nDall'altra parte, essendo i Clash tra i fondatori del movimento punk rock, si pu\u00f2 dire che hanno influenzato pi\u00f9 o meno tutte le produzioni musicali successive, anche se non c'\u00e8 dubbio che hanno avuto un ruolo ancor pi\u00f9 decisivo nella successiva genesi sia del punk pop e del punk rock (e quindi nelle band che, pi\u00f9 o meno, appartengono a questi sottogeneri come, ad esempio, Buzzcocks, Bad Religion, NOFX) sia nelle contaminazioni ska punk (Operation Ivy, Less Than Jake, Rancid). Questa ultima band in particolare non fa mistero di imitare i Clash il pi\u00f9 possibile: hanno infatti due cantanti (Tim Armstrong e Lars Frederiksen) come i Clash avevano Strummer e Jones, un grande uso del basso con Matt Freeman come era con Paul Simonon e fanno abbondantemente ricorso a ritmi caraibici e pop. I Cypress Hill per la loro \"What's Your Number\" si sono basati sulla canzone \"Guns of Brixton\" dei Clash.\nFortemente influenzati dai Clash sono stati anche gli statunitensi Rage Against the Machine, che hanno incluso nei ringraziamenti del loro primo cd omonimo il nome di Joe Strummer.\nFormazione.\nTimeline componenti.\nAltre persone che hanno contribuito, anche musicalmente, alla storia dei Clash:\nI Clash e Rolling Stone.\nAlcune delle produzioni dei Clash furono inserite nelle classifiche dei 500 migliori album e delle 500 migliori canzoni di Rolling Stone.Vi sono infatti 3 album e 5 canzoni; qui riportate in ordine di classifica in senso decrescente.\nAlbum\nBrani"}
{"id": "43120", "revid": "339392", "url": "https://it.wikipedia.org/wiki?curid=43120", "title": "PACS2003", "text": ""}
{"id": "43124", "revid": "1543377", "url": "https://it.wikipedia.org/wiki?curid=43124", "title": "Schema di classificazione per fisica e astronomia", "text": "Lo Schema di classificazione per fisica e astronomia (in acronimo PACS, dall'inglese \"Physics and Astronomy Classification Scheme\") \u00e8 uno schema di classificazione degli argomenti della ricerca fisica contemporanea.\nSi tratta di uno schema ad albero curato e dettagliato che viene definito dalla American Institute of Physics (AIP) in collaborazione con altri membri dell'International Council on Scientific and Technycal Information (ICSTI).\nLo schema viene utilizzato per classificare l'argomento degli articoli pubblicati dalle riviste della AIP e di altre societ\u00e0 di fisica o editori\nGli aggiornamenti del PACS sono pubblicati su base annuale o biennale."}
{"id": "43126", "revid": "1632387", "url": "https://it.wikipedia.org/wiki?curid=43126", "title": "The Rolling Stones", "text": "The Rolling Stones \u00e8 un gruppo musicale rock britannico composto da Mick Jagger (voce, armonica, chitarra, piano), Keith Richards (chitarre, voce, basso, piano) e Ronnie Wood (chitarre, cori, pedal steel guitar, basso, synth). \u00c8 una delle band pi\u00f9 importanti e tra le maggiori espressioni di quella miscela tra rock e blues che \u00e8 l'evoluzione del rock &amp; roll anni cinquanta, da loro rivisitato in chiave pi\u00f9 dura con ritmi lascivi, canto aggressivo e continui riferimenti ai disordini socio-politici, sesso e droghe.\nCon una ben conosciuta e rodata strategia promozionale, gli Stones furono da subito contrapposti ai pi\u00f9 rassicuranti e gi\u00e0 celebri Beatles sfruttando la loro immagine trasgressiva da 'bad boys' che costituiva un perfetto modello alternativo a uso e consumo della stampa musicale. Tale contrapposizione venne in realt\u00e0 creata ad arte dai manager degli stessi Rolling Stones i quali in realt\u00e0, come dichiarato pi\u00f9 volte dallo stesso Jagger, avevano per i quattro di Liverpool ormai lanciatissimi una grande ammirazione tanto da farne un vero e proprio modello di riferimento. I membri delle due band ebbero sempre un ottimo rapporto di stima e amicizia, non a caso il primo successo dei Rolling Stones, \"I Wanna Be Your Man\", venne scritto da Lennon-McCartney, ma il presunto dualismo costituiva e costituisce ancora oggi un ottimo pretesto di discussione.\nI Rolling Stones costituiscono una pietra miliare nell'evoluzione della musica rock del XX secolo, avendo dato voce al malcontento e di conseguenza alla protesta di intere generazioni, incarnando cos\u00ec il travagliato spirito dei grandi bluesman del passato e scegliendo il titolo di una canzone di uno di questi (Muddy Waters) come nome del loro gruppo.\nI Rolling Stones sono stati ammessi nella Rock and Roll Hall of Fame nel 1989 e nella UK Music Hall of Fame nel 2004. La rivista \"Rolling Stone\" li colloca al quarto posto nella classifica dei pi\u00f9 grandi artisti di tutti i tempi. Nella loro carriera hanno venduto pi\u00f9 di 250 milioni di copie, tra dischi e supporti fonografici vari. Hanno pubblicato trentacinque album in studio, diciotto album dal vivo e numerose raccolte.\nStoria del gruppo.\nI cinque ragazzi che avrebbero costituito la formazione originaria del gruppo sono molto diversi tra loro per provenienza ed estrazione sociale. Lewis Brian Hopkin Jones, nato il 28 febbraio 1942 a Cheltenham nel Gloucestershire, \u00e8 di origini gallesi e figlio di due insegnanti; Michael Philip Jagger, nato il 26 luglio 1943 a Dartford nel Kent, ha un padre insegnante di educazione fisica e una madre parrucchiera; Keith Richards, nato a Dartford il 18 dicembre 1943, \u00e8 anche lui di origini gallesi e proviene da una famiglia operaia; William George Perks (in arte Bill Wyman), nato il 24 ottobre 1936 a Londra, \u00e8 figlio di un muratore e di una donna di servizio; Charles Robert Watts, nato a Londra il 2 giugno 1941, \u00e8 figlio di un ex aviatore della RAF, assunto successivamente come macchinista presso la British Railways. Questo \u00e8 considerato il nucleo storico del gruppo, a cui si deve aggiungere Ian Stewart.\nNell'immediato dopoguerra tutti sono sui banchi di scuola e, tranne Brian Jones, vivono a Londra o zone limitrofe. Mick Jagger e Keith Richards, a quattro o cinque anni, sono vicini di casa e compagni di giochi finch\u00e9 in seguito non andranno in scuole diverse e Keith non cambier\u00e0 casa. La musica diventa sempre pi\u00f9 importante nelle loro vite; provano diversi strumenti e un giorno, dopo alcuni anni in cui i due si erano persi di vista, Jagger e Richards si incontrano su un treno per pendolari. Mick Jagger ha sotto braccio una pila di dischi di importazione della Chess Records e, parlandone, i due scoprono di essere innamorati della stessa musica rhythm and blues, iniziando a cullare l'idea di formare un gruppo. Bill Wyman e Ian Stewart, i pi\u00f9 grandi del gruppo, vengono richiamati nell'esercito attorno alla met\u00e0 degli anni cinquanta, mentre gli altri sono ancora immersi negli studi. Ian rester\u00e0 sotto le armi solo per pochi giorni, venendo successivamente congedato.\nI primi anni (1960-1961).\nNel 1956 Mick fa amicizia con un ragazzo che frequenta la sua stessa scuola, Dick Taylor, e con altri due compagni iniziano a suonare insieme, senza mai per\u00f2 esibirsi in pubblico. Nell'estate del 1960 Jagger suona con gli amici nel salone parrocchiale della chiesa di Dartford e canta una canzone di Buddy Holly.\nNel 1957 Brian Jones ascolta per la prima volta un brano di Charlie Parker e ne rimane cos\u00ec entusiasta che obbliga i suoi genitori a comprargli un sassofono, che rimane la sua ossessione finch\u00e9 non gli regalano una chitarra acustica. Nel 1959 nasce il suo primo figlio illegittimo, da Valeria, una ragazzina sedicenne di Cheltenham e nello stesso periodo abbandona gli studi. Nel 1958 Bill Wyman \u00e8 congedato dall'Airforce e trova lavoro come magazziniere e impiegato in un'officina a Londra.\nL'Inghilterra degli anni cinquanta non \u00e8 solo rock'n'roll in quanto si sta affermando lo \"skiffle\", un tipo di jazz suonato con chitarre e strumenti a percussione improvvisati, impregnato di blues che influenzer\u00e0 anche i futuri Stones. Quando a Bill arriva la cartolina militare, nel 1955, \u00e8 in classifica Bill Haley con \"Rock Around the Clock\" e \"Finger of Suspicion\" di Dickie Valentine \u00e8 al numero uno. Questo \u00e8 anche il periodo dell'inizio della favola di Elvis Presley, dei successi di Chuck Berry e di Little Richard. Nel 1960 Charlie Watts lascia la scuola, diventa grafico pubblicitario e scrive un libro su Charlie Parker che verr\u00e0 poi pubblicato nel 1965. Nel 1962 inizia a suonare con il trio del pianista e attore Dudley Moore, mentre Mick Jagger un giorno, con sottobraccio molti dischi di rock&amp;blues, si imbatte nell'amico Keith Richards che non vede da circa sei anni. I due prendono il treno insieme e, parlando di musica, scoprono di avere un amico in comune: Dick Taylor. Prima di salutarsi decidono di rivedersi per suonare insieme.\nI tre, con altri amici, decidono di chiamarsi \"Little Boy Blue and The Blue Boys\" e nel loro repertorio ci sono brani scritti da Chuck Berry, Jimmy Reed, Don Raye, Billy Boy Arnold e altri americani. Il 25 maggio 1995 un nastro dei Blue Boys \u00e8 stato messo all'asta da Christie's e venduto per sterline.\nNel marzo del 1962 Brian Jones (che ora ha tre figli illegittimi) va all'Ealing Club ad ascoltare i Blues Incorporated del suo amico Alexis Korner, gruppo in cui suona Charlie Watts. La settimana successiva entra nella band, facendosi chiamare Elmo Lewis, e per la prima volta Charlie e Brian si parlano. Ad ascoltarli una sera c'erano anche Keith e Mick che, terminato lo spettacolo parlano per la prima volta a Brian dicendo che vogliono formare un gruppo. Brian \u00e8 favorevole all'idea e mette un annuncio su \"Jazz News\": il primo a rispondere \u00e8 Ian Stewart.\nNel giugno del 1962 Mick Jagger con Keith Richards e Dick Taylor iniziano a provare con Brian Jones e Ian Stewart. Intanto al Marquee di Londra suona Alexis Korner con il suo gruppo e il 12 luglio, dovendo partecipare ad una registrazione televisiva alla BBC, chiede a Brian e al suo gruppo di sostituirlo. Il giorno prima del concerto Brian decide di suonare con il nome di \"Rollin' Stones\" (nome che si ispirava alla canzone \"Rollin' Stone\" di Muddy Waters) e la formazione \u00e8 composta da: Mick Jagger (voce), Keith Richards ed Elmo Lewis (Brian Jones) (chitarre), Dick Taylor (basso), Ian Stewart (piano). Incerto \u00e8 il nome del batterista, secondo alcune fonti sarebbe Mick Avory, ma secondo altre fonti, tra cui lo stesso Mick Avory, il quale afferma di non aver mai preso parte ad alcun concerto con i Rolling Stones, sarebbe Tony Chapman.\nGli inizi dei \"Vagabondi\": (1962-1963).\nL'esordio ufficiale avviene in uno dei templi del rock, il Marquee di Londra, il 12 luglio 1962. Il successo fin dalle prime canzoni \u00e8 grandissimo. Nel gennaio del 1963 Charlie Watts entra ufficialmente nel gruppo sostituendo il batterista Tony Chapman. Fu cos\u00ec che, con il crescere della popolarit\u00e0, finirono sotto l'etichetta Decca Records; essa offr\u00ec ai Rolling Stones un contratto discografico con condizioni molto favorevoli, contando molto sul loro talento grezzo. Per loro fu scelto come manager Andrew Loog Oldham, un giovane e promettente produttore. Oldham contribu\u00ec in maniera incredibile alla costituzione degli Stones che verranno, formando per loro l'immagine che noi tutti conosciamo; in pi\u00f9, estromise Ian Stewart dalla band, poich\u00e9 egli, corpulento e poco elegante, stonava con l'immagine che Oldham voleva dare alla band, inoltre credeva che sei membri fossero difficili da poter essere memorizzati dal pubblico. Stewart rimase comunque legato alla band diventando responsabile dei loro spostamenti, \nOldham attu\u00f2 una serie di strategie di comunicazione volte a rendere gli Stones gli \"anti-Beatles\" per sfruttare come traino il fenomeno della Beatlemania. Nel far ci\u00f2, coni\u00f2 la famosa frase pubblicitaria: \"Would you let your daughter go with a Rolling Stone?\" (\"Lascereste uscire vostra figlia con un Rolling Stone?\") pi\u00f9 volte riportata dalla stampa e citata negli anni seguenti, ed incoraggi\u00f2 in maniera determinante Jagger e Richards ad iniziare a scrivere le loro canzoni. L'arrivo di Oldham segn\u00f2 anche l'inizio del periodo di allontanamento e estraneazione di Brian nei confronti della band, dovuto al progressivo cambio di ruoli (cercato e voluto da Oldham) che spostasse il centro del gruppo da Jones a Jagger e Richards.\nFin dall'inizio, come voluto dal manager Oldham, costituiscono quindi l'alternativa \"sporca e cattiva\" ai Beatles con una musica che attinge alle radici del rock'n'roll e del blues, e dunque, con le dovute eccezioni, generalmente pi\u00f9 aggressiva e provocatoria rispetto a molte canzoni dei 'rivali' di Liverpool, spesso molto pi\u00f9 sofisticate rispetto a quelle dei Rolling Stones.\nI primi album (1964-1965).\nNei primi anni di attivit\u00e0 i Rolling Stones si cimentano solo in rivisitazioni di brani del repertorio americano di rock &amp; roll, blues e rhythm'n'blues come nei casi di Buddy Holly (\"Not Fade Away\"), Chuck Berry (\"Carol\") ma anche di Lennon/McCartney (\"I Wanna Be Your Man\").\nIn seguito all'uscita dei primi due singoli e dell'Ep su cui sono presenti \"Bye Bye Johnny\", \"Money\", \"Poison Ivy\" e \"You Better Move On\", gli Stones ottengono il privilegio di registrare nelle sale della Chess. Da qui, tra il 1964 ed il 1965 Jagger e Richards, cominciano a incidere canzoni loro e a riprodurre quel sound sconosciuto alle sale d'incisione inglesi. Dopo il primo Lp il secondo, il terzo, e una gran quantit\u00e0 di singoli fino ad arrivare al '65, l'anno della svolta: esce prima \"The Last Time\" (poi campionata dai Verve per la loro \"Bitter Sweet Symphony\" ma sorprendentemente gli accrediti andarono completamente agli Stones), seguita da \"(I Can't Get No) Satisfaction\". \nEd \u00e8 proprio con \"Satisfaction\" (1965) che i Rolling Stones si impongono definitivamente.\nSempre nel 1965 anche il singolo \"Get Off of My Cloud\" raggiunge la prima posizione nella Billboard Hot 100 per due settimane.\nIn questo periodo, Jones e Richards introdussero nel rock quella che \u00e8 chiamata la \"tessitura di chitarre\" (\"guitar weaving\"), successivamente definita \"l'antica forma di tessitura\" (\"Ancient Form of Weaving\"), che \u00e8 diventato uno dei segni peculiari del sound dei Rolling Stones in tutta la loro carriera. Questa tecnica prevede che i due chitarristi suonino la parte di chitarra ritmica e quella solistica nello stesso momento, senza differenziare particolarmente lo stile di una o dell'altra. Questo stile \u00e8 conosciuto anche come lo \"stile di Chicago\" (\"Chicago style\"). Keith Richards sostiene che quello che lui e Jones chiamarono \"guitar weaving\" emerse dall'ascolto degli album di Jimmy Reed:\nJones e Richards perfezionarono ci\u00f2 che ascoltarono sugli album di Chicago blues degli anni cinquanta.\n\"Aftermath\" e gli album successivi (1966-1968).\nNel 1966 arriva il primo disco composto solamente da canzoni originali: \"Aftermath\", che segna la svolta decisiva verso una produzione discografica compatta e il deciso affinarsi dei gusti musicali dei cinque.\nBrian Jones si rivela, oltre che un gran chitarrista di scuola blues, un vero e proprio strumentista poliedrico: suona di tutto, anche dulcimer e sitar. Le canzoni presenti non sono tutte di matrice propriamente Blues: ci sono la medievaleggiante \"Lady Jane\", la psichedelica \"Mother's Little Helper\", e le misogine \"Stupid Girl\" e \"Under My Thumb\", a cavallo tra R&amp;B e Rock. Il 26 maggio 1966 il singolo \"Paint It Black\" raggiunge la prima posizione nella Billboard Hot 100 restando in vetta per due settimane.\nDopo \"Aftermath\" segue un biennio di variazioni musicali verso il flower power psichedelico da parte del gruppo. \"Between the Buttons\" e, soprattutto, \"Their Satanic Majesties Request\" (entrambi del 1967) rappresentano le massime vette di questa loro fase musicale \"pop rock psichedelica\". I brani pi\u00f9 conosciuti da questi due album sono \"Ruby Tuesday\" che nel 1967 raggiunge il primo posto nella Billboard Hot 100, \"Let's Spend the Night Together\" (dalla versione americana di \"Between the Buttons\"), \"She's a Rainbow\" e \"2000 Light Years From Home\" (da \"Their Satanic Majesties Request\"). Dopo la breve ma intensa parentesi psichedelica, accolta in maniera controversa dalla critica musicale, il 24 maggio 1968 esce uno dei singoli di maggior successo del gruppo, \"Jumping Jack Flash / Child of the Moon\", nuovamente un rock sulfureo dominato da un celebre riff la cui paternit\u00e0 \u00e8 di Keith Richards. Segue poi una serie di dischi che assicurano a Jagger e compagni il titolo di \"Greatest rock'n'roll band in the world\".\n\"Beggars Banquet\" (con la celebre canzone \"Sympathy for the Devil\"), \"Let It Bleed\", \"Get Yer Ya-Ya's Out!\", \"Sticky Fingers\" e \"Exile on Main St.\": ciascuno di questi viene citato in qualsiasi classifica dei migliori dischi rock di sempre. Ma la fama e il successo mondiale esigono un loro prezzo, ed \u00e8 pesantissimo.\nLa tragedia.\nNel 1969 Brian Jones, continuamente turbato da profondi problemi personali e fisicamente provato dall'utilizzo smodato di droghe, diventa col tempo sempre pi\u00f9 incapace di collaborare attivamente col gruppo, da cui viene estromesso quando - complici diverse vicende giudiziarie - non riesce ad ottenere il visto d'ingresso per gli Stati Uniti, necessario per seguire il resto della band in tour. Nel giugno 1969 Jones annuncia la sua uscita dal gruppo.\nIl 3 luglio 1969 mor\u00ec annegato nella sua piscina, in circostanze mai del tutto chiarite.\nAppena due giorni dopo la morte di Jones, i Rolling Stones tennero un concerto gratuito, gi\u00e0 programmato, al Hyde Park di Londra di fronte a un pubblico stimato in circa persone. Il concerto, che doveva servire come presentazione per il nuovo chitarrista, Mick Taylor, fu un evento senza precedenti e risent\u00ec inevitabilmente del clima creatosi dopo la morte di Jones. Molte critiche furono rivolte agli Stones, accusati di insensibilit\u00e0 nei confronti del loro vecchio compagno. In risposta, il concerto fu dedicato a Jones, inoltre, Mick Jagger inizi\u00f2 l'esibizione leggendo una poesia di Percy Shelley alla sua memoria.\nCambiamenti (1969-1975).\nMick Taylor entra ufficialmente a far parte dei Rolling Stones il 13 giugno 1969 in \"momentanea\" sostituzione di Brian Jones, debilitato da alcol, droghe e psicofarmaci. \nIn realt\u00e0 il posto che era stato di Brian Jones non divent\u00f2 mai di Taylor, come non lo divent\u00f2 per Ron Wood; il ruolo svolto da anni da Brian all'interno del gruppo, riguardava pi\u00f9 l'immagine che la musica, per quanto fosse un eccellente polistrumentista e un raffinato arrangiatore. Sua \u00e8 l'influenza Blues nel gruppo. L'ingresso di Taylor porta nel gruppo un'ondata di freschezza e contribuisce notevolmente a quello che, a detta di molti, \u00e8 la formazione migliore dei Rolling Stones. Con il suo arrivo il gruppo perde per\u00f2 quella componente sperimentale tipica di Brian, ma il talento innato di Taylor col suo strumento e la sua finezza di tocco, regalano al gruppo assoli ormai storici. \nLa sua grande timidezza tuttavia non gli permette di entrare mai in sintonia completa col gruppo al punto da proporre a Bill di abbandonare i Glimmer Twins e di mettersi in proprio assieme a Charlie. \nIl netto rifiuto del bassista lo fa sprofondare in una pesante depressione che gli far\u00e0 sempre pi\u00f9 pesare i ritmi alienanti delle tourn\u00e9e e la vita sregolata del gruppo.\nIl 23 agosto 1969 il singolo \"Honky Tonk Women\" raggiunge la prima posizione nella Billboard Hot 100 per quattro settimane.\nIl 29 maggio 1971 il singolo \"Brown Sugar\" raggiunge la prima posizione nella Billboard Hot 100 per due settimane.\nNel 1974 Taylor prende la fatidica decisione di abbandonare i Rolling Stones, provocando notevoli difficolt\u00e0 al gruppo nuovamente orfano di un secondo chitarrista e costringendo i compagni a ritardare il tour americano.\nA sostituire Mick Taylor accorre nel 1975 Ron Wood, gi\u00e0 al fianco di Rod Stewart nel Jeff Beck Group e nei Faces. Meno talentuoso del suo predecessore, Ronnie \u00e8 per\u00f2 gi\u00e0 un amico di vecchia data e pi\u00f9 in linea con l'immagine del gruppo. Oltretutto \u00e8 in grado di sostituire Keith nei suoi riff potendo ricreare assieme a lui \"l'antica forma d'intreccio\" che solo con Brian era riuscita.\nGli anni settanta e la crisi (1976-1988).\nIl resto degli anni settanta scorre tra concerti, album (\"Black And Blue\", \"Love You Live\" e \"Some Girls\") e i soliti eccessi.\nFra questi, solo \"Some Girls\" giunge in vetta alle classifiche mondiali, essendo apprezzato anche dalla critica che parla di 'resurrezione' del gruppo. L'album \u00e8 intriso di rinnovata energia dovuta sia al tentativo riuscito di confrontarsi con le mode musicali del momento, il punk da un lato e la 'disco' dall'altro, sia dal rinnovato vigore creativo di Richards favorito dall'abbandono del consumo di droga pesante.\nGli anni ottanta si aprono con \"Emotional Rescue\", un altro album in parte ispirato dalla disco music, il quale pur ottenendo un buon successo di vendite non riesce per\u00f2 a raggiungere la qualit\u00e0 creativa del precedente. L'anno seguente (1981) esce \"Tattoo You\" con la celebre hit \"Start Me Up\". Questo album \u00e8 un vero e proprio collage di pezzi registrati tra il '73 e l'80, che mette insieme outtakes registrate in diversi studi di registrazione e da diverse line-up di musicisti, sia in riferimento ai componenti della band sia ai collaboratori, tanto che in un paio di pezzi figura ancora la chitarra di Taylor. Si tratta di un'operazione dettata dalla necessit\u00e0 di pubblicare in tempi rapidi un nuovo album da far uscire in previsione di un nuovo tour mondiale. L'operazione si rivela comunque di successo, sia in termini qualitativi che sul piano commerciale. Il nuovo tour americano prende luogo nello stesso anno ed \u00e8 di dimensioni colossali, riempiendo stadi ed arene. L'anno successivo il tour si sposta in Europa, Italia compresa, con date a Torino e Napoli. Quale testimonianza del tour nordamericano del 1981, l'anno successivo esce l'album live \"Still Life (American Concert 1981),\" pubblicato come singolo per decisione della casa discografica EMI in quanto i RS lo avrebbero voluto invece come doppio. Nel 1983 viene invece pubblicato il nuovo album di studio \"Undercover\", album sperimentale che mira per\u00f2 troppo a scalare le classifiche e cede alle lusinghe delle nuove sonorit\u00e0 degli anni ottanta. Il rapporto tra Keith e Mick si sgretola ogni giorno di pi\u00f9, col primo che vuole tornare al buon vecchio rock 'n' roll e il secondo darsi al pop. Il gruppo attraversa cos\u00ec il periodo di crisi pi\u00f9 profonda, e nel 1986 esce \"Dirty Work\", \"Lavoro Sporco\" appunto, che sottolinea la distanza tra i Glimmer Twins. Anche in questo caso l'album non viene supportato da alcun tour e ci\u00f2 fa gi\u00e0 parlare di un prossimo scioglimento. Sono ormai un paio d'anni che Mick si dedica a progetti individuali: \"She's the Boss\" nel 1985 e \"Primitive Cool\" nel 1987. Preoccupante la risposta di Keith Richards che nello stesso 1987 si impegna anima e corpo a fare \"Hail Hail Rock 'n' Roll!\", film-documentario sul suo idolo Chuck Berry. Come se non fosse abbastanza l'anno successivo pubblica il suo primo album solista \"Talk Is Cheap\" e i timori che sia giunta la fine dei Rolling Stones sembrano ormai pi\u00f9 che fondati, visto che Keith intraprende un tour coi suoi X-Pensive Winos.\nIl nuovo successo (1990-1999).\nNel 1989, forse anche a causa dello scarso successo riscosso dai progetti solisti dei Glimmer Twins, i Rolling Stones tornano all'opera con l'album \"Steel Wheels\". Segue l'immancabile tourn\u00e9e mondiale e album live. Fino al 1997 la band pubblica un album circa ogni tre anni, continuando ad esibirsi live registrando anche dischi dal vivo. Nel 1997 arriva \"Bridges to Babylon\", album di pezzi inediti, a cui segue nel 2002 l'antologia \"Forty Licks\", che celebra il quarantennale della band.\nPer strada si \u00e8 perso Bill Wyman che, agli inizi del 1994, a causa di problemi fisici, abbandona definitivamente il gruppo per dedicarsi a una nuova band, i Rhythm Kings e ai suoi vari progetti da solista, che sforna un tipo di musica briosa che punta sul puro divertissement; il bassista viene sostituito dallo statunitense Darryl Jones, che \u00e8 per\u00f2 integrato sotto contratto come semplice collaboratore e non come membro ufficiale della band.\nNel ventunesimo secolo.\nNell'agosto del 2005 ripartono per una nuova tourn\u00e9e mondiale e il 2 settembre 2005 vede la luce \"A Bigger Bang\", un disco di canzoni inedite che dopo circa otto anni d\u00e0 un seguito a \"Bridges to Babylon\". L'album \u00e8 un ritorno alle origini, ricco di energia e senza fronzoli come nel precedente. Nella scaletta \u00e8 presente anche una canzone dedicata a George W. Bush (\"Sweet Neocon\"). Al loro concerto a Rio de Janeiro partecipano oltre due milioni di persone.\nIl 23 marzo 2007 lo stesso Mick Jagger annuncia al mondo via web il prosieguo del \"A Bigger Bang Tour\" del 2006, che tocca le citt\u00e0 dove sono stati annullati i concerti l'anno precedente a causa dell'incidente che ha visto Keith Richards protagonista, caduto da una palma durante una vacanza alle isole Figi, che gli aveva procurato una commozione cerebrale. Il tour si \u00e8 aperto il 5 giugno a Werchter, vicino a Bruxelles, e si \u00e8 concluso alla O2 Arena di Londra, il 26 agosto. Gli Stones si sono esibiti in due occasioni in Italia durante questo tour: presso lo Stadio San Siro di Milano l'11 luglio 2006 e presso lo Stadio Olimpico di Roma il 6 luglio 2007.\nNel 2008 esce \"Shine a Light\", film-documentario di Martin Scorsese, uno dei registi pi\u00f9 appassionati di musica e fan della band britannica, che ripercorre la gloriosa \"epopea\" musicale dei Rolling Stones, evidenziandone le tappe capitali: \"Brown Sugar\", \"Satisfaction\", \"Jumpin' Jack Flash\", \"Sympathy for the Devil\", \"As Tears Go By\" e tante altre.\nDopo varie voci su un loro imminente tour per il cinquantenario del primo concerto, i Rolling Stones annunciano l'uscita il 12 novembre 2012 di una nuova raccolta antologica intitolata \"GRRR!\" con quarantotto brani storici e due inediti: \"One More Shot\" e \"Doom and Gloom\" registrati a Parigi durante l'estate. Il 15 dicembre al Prudential Center di Newark organizzano un concerto per festeggiare i loro 50 anni di carriera cantando le loro canzoni pi\u00f9 famose con altri artisti invitati all'evento tra cui Bruce Springsteen e Lady Gaga.\nSuccessivamente annunciano la loro presenza al Festival di Glastonbury il 29 giugno mentre a fine aprile \u00e8 prevista l'uscita nei cinema di \"The Rolling Stones Crossfire Hurricane\", un documentario di 2 ore che raccoglie interviste e filmati storici della band.\nA maggio parte dallo Staples Center di Los Angeles il nuovo tour della band intitolato \"50 &amp; Counting\". A ottobre Ron Wood dichiara che a maggio 2014 il gruppo torner\u00e0 a esibirsi dal vivo. Il 22 giugno fanno tappa a Roma esibendosi al Circo Massimo davanti ad un pubblico di spettatori.\nIl 2 dicembre 2014, muore il sassofonista Bobby Keys, da tempo malato di cirrosi epatica.\nIl 25 marzo 2016, all'interno dell\"'Am\u00e9rica Latina Ol\u00e9 Tour 2016\", i Rolling Stones hanno tenuto un concerto gratuito all'Avana, a cui hanno assistito oltre 500\u00a0000 persone. Il concerto, il primo in assoluto per la band tenuto a Cuba, ha scatenato un'attenzione mediatica tale da essere stato definito un evento storico, paragonato per importanza a quello di Roger Waters nel 1990 dinnanzi al Muro di Berlino. L'evento ha inoltre superato il record del precedente concerto tenuto nel dicembre 2012 dal cantante italiano Zucchero Fornaciari durante \"La sesi\u00f3n cubana World Tour\". Nell'ottobre del 2016 suonano al Desert Trip Festival.\nNel 2016 pubblicano \"Blue &amp; Lonesome\", un album interamente formato da reinterpretazioni di brani blues che sottolinea la loro affinit\u00e0 con il genere.\nDopo qualche anno di tour extra europei, il 9 maggio 2017 venne annunciato un tour europeo, il No Filter Tour, con unica tappa italiana il 23 settembre al Lucca Summer Festival di Lucca.\nAd aprile 2020 hanno pubblicato a sorpresa il singolo \"Living in a Ghost Town\", seguito, a settembre 2020, dalla ristampa dell'album \"Goats Head Soup\" con l'aggiunta di alcuni outtakes tra cui \"Scarlet\" registrata insieme a Jimmy Page.\nIl 24 agosto 2021 muore Charlie Watts, batterista e percussionista del gruppo fin dal 1963.\nPochi giorni prima era stato annunciato il suo ritiro dall'imminente tour della band per motivi di salute. La band sar\u00e0 accompagnata dall'amico di lunga data Steve Jordan, gi\u00e0 noto per le collaborazioni nelle carriere soliste dei componenti della band ed in particolare con gli X-pensive Winos di Keith Richards.\nStile musicale.\nI Rolling Stones nacquero con una chiara matrice blues e presto emersero sulla scena del British Blues surclassando altre formazioni della stessa estrazione musicale come i Them e gli Animals, grazie anche alla presenza nella \"line-up\" di Charlie Watts, proveniente dalla scuola blues del chitarrista britannico Alexis Korner, e nei tardi anni sessanta del chitarrista Mick Taylor, che aveva iniziato la carriera giovanissimo nei Bluesbreakers di John Mayall prendendo il posto che era stato di Eric Clapton e di Peter Green. Le loro sonorit\u00e0 si ancorano al blues fuso assieme al rock, ma il loro hard rock impregnato di blues non ha impedito a volte delle incursioni nel pop di \"Between the Buttons\", nel rock psichedelico di \"Their Satanic Majesties Request\", nel folk rock di \"Dandelion\" e nel rhythm and blues di \"Can't You Hear Me Knocking\". Nell'album \"Exile on Main Street\" il gruppo fa sfoggio di ecletticit\u00e0 alternando blues, gospel, folk, country, rock and roll e honky tonk.\nI Rolling Stones in italiano.\nLe canzoni dei Rolling Stones sono state spesso tradotte in italiano; di seguito riportiamo un elenco non esaustivo delle principali cover (con l'indicazione del titolo in italiano, dell'interprete e dell'anno di pubblicazione)."}
{"id": "43140", "revid": "1700659", "url": "https://it.wikipedia.org/wiki?curid=43140", "title": "Rete autostradale italiana", "text": "La rete autostradale italiana \u00e8 la rete delle autostrade presenti nel territorio della Repubblica Italiana. Al 31 dicembre 2019 la rete autostradale aveva una estensione di cos\u00ec suddivisi:\nA questi dati vanno aggiunti: \nAl 31 dicembre 2017 1870,2\u00a0km della rete autostradale italiana in concessione erano a tre corsie di marcia per carreggiata, 129\u00a0km erano a quattro corsie di marcia per carreggiata, 1,8 km a cinque corsie mentre erano in costruzione 39,7\u00a0km di nuovi tratti autostradali in concessione e 68,4 km di tratti autostradali in concessione erano in ampliamento.\nLa densit\u00e0, al 2014, \u00e8 di 22,4\u00a0km di autostrada ogni mille km quadrati di superficie di territorio italiano.\nStoria.\nIl termine autostrada venne utilizzato per la prima volta in un documento ufficiale del 1922 in cui l'ingegnere Piero Puricelli presentava il progetto dell'autostrada dei Laghi; con quel termine indicava quelle strade caratterizzate da un percorso rettilineo (per quanto possibile), senza ostacoli, caratterizzate da un'alta velocit\u00e0 raggiungibile, percorribili dai soli veicoli a motore (autoveicoli, da qui il nome) finalizzate al trasporto rapido di merci e persone.\nIn Italia l'elaborazione del progetto di strade riservate al traffico veloce delle auto, con il pagamento di un pedaggio per coprire le spese di costruzione e di gestione, fu nel 1922 dell'ingegnere italiano Piero Puricelli. Un'idea davvero avveniristica, perch\u00e9 le auto in circolazione a quell'epoca erano poche. Nel 1923 circolavano complessivamente sulle strade italiane autoveicoli, di cui cinquantasettemila automobili, venticinquemila autocarri e autobus.\nIl 21 settembre del 1924 viene inaugurato a Lainate il primo tratto, da Milano a Varese, di quella che diverr\u00e0 l'Autostrada dei Laghi (attuali A8 e A9), prima autostrada realizzata in Italia. La nuova strada era ad una sola corsia per senso di marcia, pi\u00f9 che sufficienti per ospitare il passaggio delle poche decine di auto che vi circolavano ogni giorno. Non c'era un vero e proprio casello, ma il pagamento del pedaggio avveniva nell'area di servizio, dove la sosta era obbligatoria. Dal 1924 in avanti, a Lainate cominciarono ad arrivare tecnici da varie nazioni per studiare e copiare questa nuova strada veloce per auto, a pagamento.\nTuttavia la prima definizione normativa risale solo al 1933 con il regio decreto n. 1740 del 1933 che definiva le autostrade come strade riservate ai soli autoveicoli. Sotto il punto di vista temporale, nel mondo l'autostrada dei Laghi \u00e8 stata preceduta solo dalla \"Long Island Motor Parkway\" nello stato di New York, progettata nel 1906 ed aperta al traffico tra il 1908 ed il 1911, dall'AVUS berlinese, progettata nel 1909 e inaugurata nel 1921, e dalla \"Bronx River Parkway\" nello stato di New York, progettata nel 1906 ed aperta al traffico tra il 1922 ed il 1925\".\"\nVa comunque precisato che le \"parkways\" statunitensi erano concepite, almeno in origine, come strade a scopo ricreativo automobilistico e paesaggistico, mentre la Long Island Motor Parkway e l'AVUS erano costruite per il doppio utilizzo di tracciato per gare automobilistiche e per il traffico privato. Di contro l'autostrada dei Laghi, secondo il suo ideatore Piero Puricelli, era concepita per unire due o pi\u00f9 destinazioni nella maniera pi\u00f9 rapida possibile, secondo il concetto moderno di autostrada. Questo la rende, se non tecnicamente, almeno concettualmente la prima al mondo, come fu certificato nel \"V Congresso Mondiale della Strada\" tenutosi a Milano nel 1926.\nNel 1927 viene aperta l'autostrada Milano-Bergamo (parte dell'attuale A4) la cui societ\u00e0 concessionaria \u00e8 di Piero Puricelli. L'anno successivo viene aperta l'autostrada Roma-Lido declassata negli anni sessanta come strada statale 8, viene fondata la societ\u00e0 Autovie Venete, la societ\u00e0 Autostrada Brescia - Verona - Vicenza - Padova e il Consorzio nazionale per le autostrade. Sempre nel 1928 l'AASS (l'attuale ANAS) si prende carico, per legge, della vigilanza sulle concessioni autostradali. Le concessionarie delle autostrade aperte nel 1929 (la Napoli-Pompei, l'attuale A3) e nel 1931 (la Brescia-Bergamo, l'attuale A4) erano sotto il controllo dell'AASS. Entro il 1941 l'AASS gestisce direttamente queste autostrade a causa di difficolt\u00e0 finanziarie.\nNegli anni trenta la rete conosce un significativo sviluppo: nel 1932 viene aperta la tratta Torino-Milano. Nel 1933 vengono aperte l'autostrada Firenze-Mare (l'attuale A11) e l'autostrada Padova-Venezia. Nel 1935, dopo 3 anni di lavori, viene aperta la Genova-Serravalle-Scrivia (l'attuale A7) sotto gestione diretta dell'AASS. Il pedaggio fissato per le merci \u00e8 elevato per non penalizzare la ferrovia. Nel 1939 viene approvata la costruzione dell'autostrada Genova-Savona (l'attuale A10), la prima che doveva essere realizzata direttamente dall'AASS. Il progetto \u00e8 dall'ufficio tecnico dell'impresa Puricelli dell'IRI. Nel 1941 tutte le autostrade sono gestite dall'AASS tranne la Napoli-Pompei, la Torino-Milano e la Padova-Venezia.\nIl d. lgs. 17 aprile 1948, n. 547 definisce le autostrade \"quelle vie di comunicazione riservate al transito a pagamento degli autoveicoli, costruite ed esercitate dall'A.N.A.S. o da privati, con o senza contributi dello Stato\". Nel 1955 viene promulgata la legge Romita che prevedeva che la rete autostradale dovesse essere presente in tutte le regioni, iniziano i lavori della Genova-Savona e iniziano i raddoppi delle autostrade a singola carreggiata con la legge di finanziamento n. 1328/1955. La legge 7 febbraio 1961, n. 59 definisce le autostrade \"quelle vie di comunicazione esclusivamente riservate al transito selezionato, di norma a pagamento, degli autoveicoli e dei motoveicoli, prive di attraversamenti a raso o comunque non custoditi, le quali siano riconosciute come tali con decreto del Ministro per i lavori pubblici.\"\nCon la legge 24 luglio 1961, n. 729 (legge Zaccagnini) vengono affidate alla societ\u00e0 Autostrade tutte le autostrade precedentemente gestite dallo Stato tramite l'ex AASS. La societ\u00e0 Autostrade deve per\u00f2 costruire l'autostrada Adriatica (l'A14), la Napoli-Canosa (l'A16) e la Caserta-Salerno (l'A30). Con la stessa legge si prevede la costruzione dei raccordi autostradali.\nNegli anni sessanta l'autostrada Roma-Lido viene declassata a strada statale.\nSempre negli anni sessanta vengono introdotte le prime casse automatiche per il pagamento del pedaggio solo con monete. Nel 1964 viene completata l'A1 Milano-Roma, la prima a doppia carreggiata. Nel 1968 e nel 1971 vengono promulgate 4 leggi (l. n. 360/1968, l. n. 382/1968, l. n. 385/1968 e l. n. 287/1971) per salvare le societ\u00e0 concessionarie colpite da una crisi finanziaria. Negli anni settanta il GRA viene classificato come autostrada. Nel 1973 viene aperto un primo tratto autostradale in Sicilia (l'A18).\nNel 1975 viene promulgata la legge 492 (in vigore fino agli anni 2000) che prevede il blocco delle costruzioni autostradali a causa della crisi petrolifera. Dal 1981 vengono sostituiti i biglietti per il pagamento del pedaggio con perforazione meccanica con biglietti con banda magnetica. Continuano intanto i cantieri sulle autostrade gi\u00e0 in costruzione, che non erano state toccate dalla legge 492. Nel 1984 si inizia a diffondere la Viacard seguita negli anni successivi dal Telepass. Nel 1997 iniziano i lavori dell'ammodernamento dell'autostrada A3 poi rinominata A2 tra Salerno e Reggio Calabria al termine dei lavori nel 2017. Nel 2000 la societ\u00e0 Autostrade viene privatizzata. Nel 2001, con il raddoppio dell'A6, tutte le autostrade sono a doppia carreggiata. Nel 2009 viene aperto il passante di Mestre (classificato come A4) gestito da una societ\u00e0 mista ANAS-Regione Veneto, la CAV.\nLa legge finanziaria approvata nel 2010 (decreto legge 31 maggio 2010, n. 78, \"Misure urgenti in materia di stabilizzazione finanziaria e di competitivit\u00e0 economica\") prevede che tutti i 13 raccordi autostradali e tutte le autostrade gestite dall'ANAS siano soggette al pagamento del pedaggio entro il 30 aprile 2011 con il sistema \"free-flow\"; al 2020, i raccordi sono ancora gratuiti.\nTra il 2014 e il 2015 sono state aperte le autostrade A35, A36, A58, A59, A60 e A1var.\nPrincipali progetti di nuove autostrade e di ammodernamento/potenziamento di quelle gi\u00e0 esistenti.\nNonostante la attuale rete stradale in Italia si piuttosto estesa, ad oggi diverse aree densamente popolate o ricche di zone industriali o di attrazione turistica rimangono prive di autostrade che le colleghino. In particolare si registrano da sempre particolari criticit\u00e0 in regioni meridionali quali la Calabria e la Basilicata, nelle quali la rete attuale \u2013 che consiste unicamente nell'Autostrada A2 \u2013 risulta insufficiente. Al Nord invece la Pianura Padana necessita, nonostante le gi\u00e0 numerose autostrade in essa presenti, la creazione di nuovi assi di collegamento ed il potenziamento di quelli gi\u00e0 presenti. In particolar modo nel luglio 2020 \u00e8 stato definito dal governo italiano un ampio piano di investimenti sulle infrastrutture in Italia, che prevede anche corposi interventi sulla rete autostradale.\nSono attualmente in fase di costruzione opere come la TiBre, che consiste nel naturale proseguimento della A15 da Parma alla A22 presso Nogarole Rocca, la Superstrada Pedemontana Veneta (SPV), che fornir\u00e0 un'importante alternativa alla A4 tra il casello della Serenissima di Montecchio Maggiore e la A27 presso Spresiano, il completamento delle autostrade A36 (Pedemontana Lombarda), A59 (Tangenziale di Como) e A60 (Tangenziale di Varese). \nOltre alle autostrade attualmente in costruzione sono in progetto nuove autostrade come la Autostrada regionale Cispadana in Emilia-Romagna fra la A22 presso Reggiolo e la A13 presso Ferrara Sud e l'interconnessione con il RA8.\nSono invece in fase di potenziamento il tratto della A1 tra la fine della Variante di Valico a Barberino di Mugello e il casello di Valdarno, la A4 tra Venezia e lo svincolo con la A34 a Villesse e la A8 tra la barriera di Milano Nord e lo svincolo con la A9 presso Lainate. Sulla prima l'intervento prevede la costruzione di una nuova carreggiata a 3 corsie pi\u00f9 corsia di emergenza in direzione Firenze fino a Calenzano, l'adeguamento delle vecchie carreggiate (a 2 corsie pi\u00f9 corsia di emergenza) in direzione Bologna, anticipando cos\u00ec dunque la scelta fra A1 \"Panoramica\" e A1 \"Direttissima\" a Calenzano, e l'ampliamento a 3 corsie della A1 tra Firenze Sud e Valdarno. Nel tratto tra Venezia e Villesse della A4 \u00e8 in costruzione la terza corsia. Sulla A8 l'intervento consiste nell'ampliamento delle carreggiate in entrambe le direzioni da 4 a 5 corsie pi\u00f9 corsia di emergenza.\nSono invece in fase di approvazione interventi quali la quarta corsia sulla A1 tra Milano e Lodi; la quarta corsia sulla A14 tra la diramazione per Ravenna ed il futuro casello di Ponte Rizzoli con la realizzazione della Complanare Nord tra quest ultimo e la Tangenziale di Bologna; il Passante di Bologna che prevede l'ampliamento della A14 nel tratto urbano da due corsie pi\u00f9 corsia dinamica a 3 corsie pi\u00f9 corsia di emergenza e l'ampliamento dell'adiacente Tangenziale di Bologna a 3 corsie pi\u00f9 corsia di emergenza (4 nei tratti pi\u00f9 critici); la quarta corsia dinamica nel tratto Milanese della A4 tra le barriere di Milano Ovest e Milano Est; la terza corsia sulla A22 tra Verona e Modena e la terza corsia dinamica tra Bolzano Sud e Verona; la Gronda di Genova; la terza corsia dinamica sulla A12 tra Torrimpietra e Cerveteri e la terza corsia sulla A11 tra Firenze e Pistoia.\nCaratteristiche.\nAffinch\u00e9 una strada sia classificata come autostrada, devono essere soddisfatte diverse condizioni geometriche e costruttive e queste seppur di base molto simili (ad esempio la larghezza delle corsie di marcia deve essere di 3,75 metri) non sono costanti: esistono norme tecnico-legali diverse per le autostrade costruite in ambito urbano o extraurbano.\nAttualmente il Codice della strada italiano cos\u00ec definisce l'autostrada:\nQueste caratteristiche possono per\u00f2 non essere rispettate (ad esempio nell'applicazione della corsia dinamica) in virt\u00f9 delle deroghe previste dal Codice della strada italiano stesso:\nIn ogni caso alcuni standard sono applicati in tutte le autostrade di nuova costruzione. Ad esempio gli svincoli devono essere accessibili da rampe (corsia di accelerazione e decelerazione) scostate dal flusso principale di traffico, le carreggiate separate da spartitraffico continuo. Possono esserci semafori destinati solo alle emergenze, mentre i telefoni di emergenza (colonnine SOS) devono essere posizionati con una certa frequenza nelle piazzole per la sosta d'emergenza. Inizio e fine di un'autostrada devono essere segnalati con appositi cartelli.\nNomenclatura.\nLe autostrade italiane seguono una numerazione unica, anche se gestite da diverse societ\u00e0 concessionarie: sono tutte contrassegnate dalla lettera A (RA nel caso di 16 raccordi autostradali, ad eccezione del raccordo Bereguardo-Pavia numerato sulla segnaletica come A53, e T per i 3 trafori alpini internazionali) seguita da un numero (esistono due tipi di eccezioni: esistono autostrade con doppia numerazione, ad esempio A8/A26, e brevi autostrade denominate nel modo classico ma seguite dalla sigla \"dir\" che sta per \"diramazione\", ad esempio A18 dir). Pertanto un'autostrada con la stessa numerazione pu\u00f2 essere gestita da diverse societ\u00e0 concessionarie (ad esempio l'A23 \u00e8 gestita per un tratto da Autovie Venete per il rimanente tratto da Autostrade per l'Italia).\nNei segnali stradali la sigla alfanumerica \u00e8 racchiusa (non nel caso dei 16 raccordi) in un ottagono verde con la sigla bianca.\nI numeri delle autostrade e dei trafori vengono attribuiti con circolare del ministro delle Infrastrutture e dei trasporti da pubblicare sulla Gazzetta Ufficiale della Repubblica.\nGestione.\nLe autostrade italiane sono gestite per la maggior parte da societ\u00e0 concessionarie. Dal 1\u00ba ottobre 2012 l'ente concedente \u00e8 il Ministero delle Infrastrutture e dei Trasporti e non pi\u00f9 ANAS e sono in maggioranza (5773,4\u00a0km al 2009) soggette al pagamento di pedaggio. Le autostrade sono gestite o dall'ANAS o da societ\u00e0 firmatarie di convenzioni con l'ANAS stesso.\nL'ANAS controllava fino a settembre 2012 l'operato delle societ\u00e0 concessionarie tramite l'IVCA ('Ispettorato di Vigilanza sulle concessioni autostradali) dotato di una struttura organizzativa autonoma. A partire dal 1\u00ba ottobre 2012 le funzioni sono state poi trasferite al Ministero delle Infrastrutture e dei Trasporti, che le esercita tramite la Direzione Generale per la Vigilanza sulle Concessioni Autostradali.\nNel 2009 l'intero settore ha generato un fatturato di milioni di euro (di cui milioni di euro di pedaggi). Il 50% del fatturato \u00e8 stato destinato a investimenti e manutenzioni.\nPedaggio.\nNelle autostrade italiane il pedaggio si applica alla quasi totalit\u00e0 delle autostrade non gestite dall'ANAS. La riscossione del pedaggio autostradale, dal punto di vista tariffario, si gestisce principalmente in due modi o attraverso il \"sistema autostradale chiuso\" (km effettivamente percorsi) o attraverso il \"sistema autostradale aperto\" (pedaggio forfettario).\nVista la molteplicit\u00e0 dei gestori il pedaggio viene richiesto solo in uscita dall\u2019autostrada e non quando cambia il gestore autostradale. Questo sistema \u00e8 stato reso possibile in seguito all\u2019articolo 14 della legge 531 del 12 agosto 1982.\nDal punto di vista tecnico invece \u00e8 attivo il sistema misto barriere/free-flow dove in entrata e uscita dalle autostrade sono presenti delle corsie dedicate al ritiro di un biglietto (in entrata) e alla consegna del biglietto con pagamento contestuale (in uscita) e altre corsie dove, al transito senza necessit\u00e0 di fermarsi, un apparato presente negli autoveicoli registra i dati e addebita il pedaggio generalmente nel conto bancario comunicato precedentemente dal cliente al gestore della strada (l'unico apparato italiano \u00e8 il Telepass).\nLe autostrade A36, A59 e A60 sono esclusivamente free-flow. In queste autostrade chi non ha il Telepass a bordo deve procedere al pagamento comunicando successivamente i dati al gestore dell'autostrada (telefonicamente, online o recandosi presso le sedi dedicate al pagamento).\nSistema autostradale chiuso.\nIl sistema autostradale chiuso \u00e8 applicato alla maggior parte delle autostrade italiane. Prevede che il conducente (non munito del sistema di pagamento elettronico Telepass) del veicolo ritiri un apposito biglietto all'ingresso dell'autostrada e paghi l'importo dovuto all'uscita. Se muniti del sistema Telepass le due procedure sono completamente automatiche e il conducente nei portali elettronici di rilevamento posti negli ingressi e nelle uscite dalle autostrade soggette a pagamento del pedaggio deve solo procedere alla velocit\u00e0 massima di 30\u00a0km/h senza la necessit\u00e0 di fermarsi.\nL'importo \u00e8 direttamente proporzionale alla distanza percorsa dal veicolo, al coefficiente della sua classe e a un coefficiente variabile da autostrada ad autostrada, detto tariffa chilometrica.\nLa \"classe del veicolo\" \u00e8 contraddistinta da lettere e numeri:\nLa \"tariffa chilometrica\" \u00e8 impostata autonomamente (entro certi limiti) dalla societ\u00e0 concessionaria dell'autostrada. Tiene conto delle caratteristiche del percorso (i tratti su terreno pianeggiante in genere costano meno, quelli in aree montuose di pi\u00f9 in quanto la manutenzione delle infrastrutture, come viadotti e gallerie, ha un peso maggiore) e dei km delle rampe di accelerazione e di decelerazione degli svincoli presenti lungo il tratto. Inoltre il pedaggio tiene conto dei tratti autostradali liberi prima e dopo il casello costruiti e gestiti dal gestore.\nSe si attraversano tratti autostradali gestiti da societ\u00e0 diverse il pedaggio viene richiesto comunque solo all'uscita. Gli introiti sono poi distribuiti alle varie societ\u00e0 in base ad accordi tra le concessionarie.\nSistema autostradale aperto.\nIl sistema autostradale aperto \u00e8 meno diffuso del sistema chiuso. \u00c8 applicato sull'Autostrada dei Laghi, sulle tangenziali di Milano (A50, A51 e A52), sulle tangenziali Nord e Sud di Torino (A55), sull'A3 nel tratto Napoli - Pompei - Salerno (a gestione Autostrade meridionali), sull'A12 nel tratto Roma - Civitavecchia, sull'A32, sull'A33 nel tratto Asti-Alba, e sul primissimo tratto dell'Autostrada del Sole per chi sfrutti lo svincolo di Melegnano.\nA differenza del sistema autostradale chiuso, nel sistema aperto l'utente della strada non paga in base alla distanza percorsa. Sul percorso sono disposte barriere autostradali (comunque non in ogni svincolo), in corrispondenza delle quali l'utente paga una somma fissa, dipendente solo dalla classe del veicolo.\nL'utente quindi pu\u00f2 percorrere tratti dell'autostrada senza pagare nessun pedaggio in quanto le barriere possono non essere presenti nel tratto percorso.\nLa Tangenziale di Napoli, l'A1 diramazione Nord tra Settebagni e Fiano Romano, l'A24 tra Settecamini e Lunghezza, e il primo tratto della A3 da Napoli a Salerno, sono autostrade a pedaggio, che \u00e8 riscosso tramite un metodo che si pu\u00f2 considerare derivato dal sistema aperto. Il pedaggio si paga all'ingresso (A3) o all'uscita (Tangenziale di Napoli) degli svincoli ed \u00e8 fisso, a prescindere dalla distanza percorsa dall'utente (o che egli ha intenzione di percorrere). Diversamente dal sistema autostradale aperto quindi il pedaggio \u00e8 riscosso sempre in quanto le barriere e le stazioni sono presenti in tutti gli svincoli.\nRiferimenti legali.\nL'art. 27 del decreto legge 21 giugno 2013, n. 69 - convertito in legge 9 agosto 2013, n. 98 - ha modificato la procedura per l'approvazione degli adeguamenti annuali delle tariffe autostradali, sopprimendo la disposizione (dettata dal comma 5 dell'art. 21 del D.L. 355/2003) che disciplinava, nell'ambito della procedura, il rapporto tra societ\u00e0 concedente e Ministero delle Infrastrutture e dei Trasporti (MIT). Ora la proposta relativa alle variazioni tariffarie che il concessionario intende applicare \u00e8 e formulata al concedente (quindi al MIT), entro il 15 ottobre di ogni anno e che tale proposta sia approvata o rigettata entro il 15 dicembre, con decreto motivato del MIT (di concerto con il Ministro dell'economia e delle finanze).\nLimiti di velocit\u00e0.\nIl limite massimo di velocit\u00e0 in autostrada \u00e8 pari a (salvo diversa indicazione). In caso di precipitazioni atmosferiche il limite di velocit\u00e0 non pu\u00f2 essere superiore ai 110\u00a0km/h. In caso di nebbia (ma solo dove \u00e8 presente il segnale di limite massimo di velocit\u00e0 50\u00a0km/h integrato dal pannello integrativo recante la scritta \"in caso di nebbia\"; negli altri casi il guidatore deve comunque adeguare la velocit\u00e0) il limite massimo \u00e8 pari a 50\u00a0km/h. I neopatentati in Italia devono rispettare per tre anni dal conseguimento della patente il limite di 100\u00a0km/h.\nAlcune categorie di veicoli hanno limiti specifici:\nIl Codice della strada prevede che in alcuni tratti autostradali il limite massimo possa essere elevato fino a 150\u00a0km/h in base ai seguenti criteri:\nAl 2020 non risulta che la possibilit\u00e0 di elevere il limite di velocit\u00e0 sia mai stata applicata.\nFino al 1973 non esiste un limite generale di velocit\u00e0.\nTra il 1973 ed il 1974 venne imposto un limite di velocit\u00e0 di 120\u00a0km/h, oltre che ad un divieto di circolare la domenica su tutte le strade, per far fronte alla crisi petrolifera.\nFino al 23 luglio del 1988 il limite di velocit\u00e0 sulle autostrade italiane era differenziato in base alla cilindrata:\nSuccessivamente, dal 24 luglio del 1988, i limiti di velocit\u00e0 sulle autostrade italiane vennero abbassati, dal ministro Enrico Ferri, a 110\u00a0km/h per gli autoveicoli con cilindrata superiore ai 600\u00a0cm\u00b3 mentre rimase fissato a 90\u00a0km/h per gli autoveicoli con cilindrata inferiore ai 599\u00a0cm\u00b3. L'anno dopo, con la caduta del governo, la velocit\u00e0 massima per le autostrade fu portata a 130\u00a0km/h per gli autoveicoli con cilindrata superiore ai 1100\u00a0cm\u00b3 e a 110\u00a0km/h per gli autoveicoli con cilindrata inferiore ai 1100 cc.\nIl sistema dei \"Tutor\".\nOltre alle classiche postazioni autovelox \u00e8 stato installato in alcune tratte autostradali il sistema SICVE o Tutor. Il SICVE (sistema informativo per il controllo della velocit\u00e0), detto anche Safety Tutor, \u00e8 un sistema per la misurazione media della velocit\u00e0 dei veicoli introdotto nel 2004 inizialmente su alcuni tratti della rete di Autostrade per l'Italia. A differenza del normale autovelox, che misura la velocit\u00e0 istantanea dei veicoli in una certa sezione stradale, il \"Tutor\" ne misura invece la velocit\u00e0 media tra due sezioni lontane anche diversi chilometri, in modo da fornire una misura attendibile ed incontestabile per rilevare le infrazioni, senza penalizzare chi supera il limite di velocit\u00e0 per brevi tratti come, ad esempio, durante un sorpasso.\nAd un anno dalla sua introduzione (avvenuta il 23 dicembre 2005), sono stati riscontrati importanti benefici nella riduzione dell'incidentalit\u00e0 (-22%). Nel primo anno di utilizzo, il tasso di mortalit\u00e0 \u00e8 diminuito del 50% e quello relativo ai feriti del 34% nei tratti in cui \u00e8 installato il dispositivo.\nRestrizioni e divieti.\nL'accesso alla rete autostradale \u00e8 vietato alle seguenti categorie di veicoli:\nLa circolazione di pedoni e animali (se custoditi) \u00e8 ammessa solo nelle aree di servizio e di sosta. I pedoni possono circolare anche nella corsia di emergenza solo per raggiungere una postazione di soccorso (ad esempio una colonnina SOS).\nOltre alle categorie sopraindicate possono esserci altre restrizioni al transito applicabili in specifici casi.\nNelle autostrade (comprese le corsie di emergenza, di accelerazione, decelerazione, ..) \u00e8 inoltre vietato:\nNelle aree di servizio e di parcheggio i veicoli non possono rimanere in sosta per pi\u00f9 di 24 ore ad eccezione delle aree di parcheggio di hotel autostradali (o esercizi commerciali assimilabili). Il soccorso stradale pu\u00f2 essere effettuato solo da societ\u00e0 autorizzate.\nLa rete.\nStrade extraurbane e superstrade.\nLa rete autostradale \u00e8 integrata dalle strade extraurbane principali, strade a due carreggiate con almeno due corsie per senso di marcia. Rispetto alle autostrade, strade di questo tipo presentano alcune differenze di tipo tecnico (ad esempio la larghezza minima della banchina destra ma non delle corsie di marcia), il colore della segnaletica (sfondo blu anzich\u00e9 verde), il limite di velocit\u00e0 per le autovetture e i motocicli (110\u00a0km/h anzich\u00e9 130\u00a0km/h), i raggi di curvatura, la presenza della corsia di emergenza, la presenza delle colonnine SOS. Le restrizioni al transito invece sono le medesime cos\u00ec come i segnali di inizio, di fine e di preavviso di inizio \"strada extraurbana principale\" sono uguali ai segnali di inizio, di fine e di preavviso di inizio \"autostrada\" con l'unica differenza del colore usato per lo sfondo, blu anzich\u00e9 verde. Infine nessuna strada extraurbana principale \u00e8 soggetta al pagamento del pedaggio. Il termine superstrada \u00e8 generico e comprende anche altri tipi di strade a due carreggiate."}
{"id": "43142", "revid": "767487", "url": "https://it.wikipedia.org/wiki?curid=43142", "title": "Steamboy", "text": " \u00e8 un film d'animazione del 2004 diretto da Katsuhiro \u014ctomo.\nPellicola steampunk giapponese, dall'autore di \"Akira\", presentata fuori concorso alla 61\u00aa Mostra internazionale d'arte cinematografica di Venezia.\nTrama.\n1866, Inghilterra vittoriana alternativa. Alla vigilia della prima Esposizione Universale, Ray Steam, figlio di una famiglia di scienziati di Manchester, trascorre giorni e notti a escogitare nuove invenzioni. Ray aspetta con impazienza il ritorno del padre e del nonno, partiti per l'America per proseguire le proprie ricerche. Un giorno il ragazzo riceve una misteriosa sfera metallica inviatagli dal nonno. Ma l'Ohara Foundation vuole impossessarsi della sfera e rapisce Ray portandolo a Londra, nel padiglione della Ohara Foundation. Qui il ragazzo scopre i poteri della sfera: si tratta di un contenitore di vapore compresso ad alta densit\u00e0, che pu\u00f2 generare un'energia di proporzioni incredibili. Ray dovr\u00e0 impedire in ogni modo che la sfera venga usata per scopi malvagi.\nAccoglienza.\nIl film ha lasciato la critica fredda (soprattutto quella statunitense), cos\u00ec come molti fan che lamentano una mancanza di complessit\u00e0 dell'opera rispetto ad \"Akira\", visti tra l'altro anche i lunghi tempi di produzione.\nIl lungometraggio, per quanto pi\u00f9 lungo della media, soffre i limiti della durata di un film, ma si impone comunque per il ritmo delle molte scene d'azione e per la realizzazione delle architetture, degli sfondi e dei macchinari che davvero non hanno paragone alcuno, tale \u00e8 la loro quantit\u00e0, complessit\u00e0 e bellezza. Ci\u00f2 che ha deluso molti critici e fan spesso \u00e8 l'eccessiva semplicit\u00e0 e linearit\u00e0 dell'intreccio, considerato a volte del tutto prevedibile, se non abusato, e mancante di un vero \"climax\" nella troppo lunga sequenza d'azione finale, fatta di interminabili esplosioni.\nAl tempo stesso, un altrettanto congruo numero di critici e di spettatori ha contestato la superficialit\u00e0 con cui il film \u00e8 stato analizzato, sottolineando che linearit\u00e0 e semplicit\u00e0 non corrispondono necessariamente a superficialit\u00e0, e come non siano necessariamente una serie di colpi di scena inaspettati o un complesso intreccio della trama l'obiettivo degli sceneggiatori, quanto piuttosto lo sviluppare un ambiguo rapporto che tra Ray Steam (il protagonista), suo padre e suo nonno, i quali si alternano continuamente in una serie di alleanze e conflitti.\nAncora, di non aver colto l'arguta provocatoriet\u00e0 della sequenza finale, in cui la multinazionale statunitense produttrice di armi si serve di Londra come campo di prova per i suoi ultimi prototipi, sottoponendo gli edifici ed i suoi abitanti ad un continuo bombardamento utile a dimostrare ai propri clienti senza scrupoli la loro potenza distruttiva prima di concludere gli affari comodamente seduti in poltrona.\nManga.\nDal film Katsuhiro \u014ctomo ha tratto poi un manga, pubblicato in Italia dalla Star Comics.\nVideogioco.\nSteamboy \u00e8 stato poi riadattato in un videogioco di Bandai per Playstation 2, solo in Giappone."}
{"id": "43144", "revid": "6392", "url": "https://it.wikipedia.org/wiki?curid=43144", "title": "Come inguaiammo il cinema italiano", "text": ""}
{"id": "43145", "revid": "287204", "url": "https://it.wikipedia.org/wiki?curid=43145", "title": "Santa Brigida", "text": "Santa Brigida o Santa Br\u00edgida \u00e8 un nome che pu\u00f2 riferirsi a:"}
{"id": "43149", "revid": "298229", "url": "https://it.wikipedia.org/wiki?curid=43149", "title": "Stefano Baldini", "text": "Biografia.\nProviene da una famiglia numerosa, con 11 figli. Con alcuni fratelli ha praticato la corsa lunga (il fratello maggiore Marco vanta 2h16'32 nella maratona). Ha iniziato a correre tra le file dell'Atletica Guastalla e in seguito, a parte il periodo della leva militare, dove ha vestito la maglia delle Fiamme Oro, ha sempre indossato i colori della \"Calcestruzzi Corradini Rubiera\". All'inizio della carriera \u00e8 stato seguito da Emilio Benati, in seguito da Luciano Gigliotti (detto Lucio), che port\u00f2 alla vittoria olimpica anche Gelindo Bordin.\nHa iniziato dedicandosi al mezzofondo, in particolare ai 5000 e 10000 metri piani, passando alla maratona a partire dal 1995. Ai Giochi di gareggia sui 5000 m e 10000 m, mentre ai successivi Giochi olimpici di prende parte alla maratona, non terminando la gara.\nHa vinto la maratona sia agli europei di che agli europei di . Ha inoltre conquistato la medaglia d'oro ai Mondiali di mezza maratona nel 1996 a Palma di Maiorca e due medaglie di bronzo nella maratona ai mondiali di e .\nIl 29 agosto 2004 vince la medaglia d'oro nella maratona ai Giochi olimpici di Atene, con il tempo di 2 ore 10 minuti e 55 secondi (record del percorso storico da Maratona ad Atene), 34 secondi davanti allo statunitense Mebrahtom Keflezighi e 1 minuto e 16 secondi davanti al brasiliano Vanderlei de Lima, che al 36\u00ba km di gara, quando era ancora in testa ma col vantaggio in calo e nel mirino dei suoi inseguitori, venne bloccato da un prete irlandese. Il 23 aprile 2006 alla Maratona di Londra ha stabilito il record nazionale di maratona con 2h07'22\" che sar\u00e0 battuto soltanto nel febbraio 2020 da Eyob Faniel.\nAl termine della maratona dei Giochi olimpici di , che lo vede giungere al traguardo 12\u00ba in 2h13'25\", all'et\u00e0 di 37 anni, annuncia che quella appena terminata \u00e8 stata la sua ultima maratona e che ora si dedicher\u00e0 ad altre corse su strada. Nel 2010 annuncia il suo ritorno e la partecipazione alla maratona degli Europei di Barcellona e, il 9 ottobre dello stesso anno, annuncia il suo ritiro dalle competizioni e il suo passaggio a ruoli tecnici federali.\n\u00c8 stato il direttore tecnico giovanile e per lo sviluppo della Federazione Italiana di Atletica Leggera fino all'agosto 2018.\n\u00c8 sposato con Virna De Angeli (ex primatista italiana dei 400 metri piani), dalla quale ha avuto Alessia, nata nel giugno 2001, Laura, nata nel febbraio 2012 e Lorenzo, nato nel gennaio 2015. Vive con la famiglia a Rubiera."}
{"id": "43152", "revid": "767487", "url": "https://it.wikipedia.org/wiki?curid=43152", "title": "Shark Tale", "text": "Shark Tale \u00e8 un film d'animazione del 2004 diretto da Vicky Jenson, Bibo Bergeron e Rob Letterman.\nProdotta dalla DreamWorks, la pellicola \u00e8 stata presentata come evento speciale alla 61\u00aa Mostra internazionale d'arte cinematografica di Venezia.\nTrama.\nOscar \u00e8 un simpatico pesce pulitore che lavora in un \"autolavaggio di balene\", ma sogna di arrivare in cima al reef: il suo problema \u00e8 la mancanza di denaro. Un giorno, il suo capo, un pesce palla di nome Sykes, gli chiede la restituzione di un prestito di 5000 cucozze (i soldi locali) perch\u00e9 minacciato dallo squalo Don Lino, il boss del reef, cos\u00ec Oscar viene aiutato dalla sua amica Angie, un pesce angelo, la quale gli d\u00e0 una sua cara perla cos\u00ec che Oscar possa rivenderla.\nIntanto in un relitto Don Lino sta discutendo con il figlio Lenny, che non ha mai mangiato un pesce (\u00e8 vegetariano ma nessuno lo sa). Don Lino non pu\u00f2 accettare la cosa e costringe il figlio a mangiare un gambero, ma Lenny invece di mangiarlo lo libera insieme a tutti gli altri gamberi. Don Lino allora d\u00e0 ordine a Frankie, fratello maggiore di Lenny, di prenderlo con s\u00e9 e di insegnargli ad \"essere uno squalo\". Intanto Oscar ha rivenduto la perla e ha guadagnato i soldi per saldare il debito, ma invece di consegnarli a Sykes li scommette all'ippodromo sull'ippocampo Lucky Day; tutto sembra andare bene, finch\u00e9 Lucky Day cade, perdendo la corsa. Oscar allora viene legato, imbavagliato e torturato su ordine di Sykes dai suoi scagnozzi medusa Ernie e Bernie.\nNel frattempo Frankie insegna a Lenny a cacciare e trovano Oscar che viene tormentato da Ernie e Bernie. Quando Frankie ordina a Lenny di mangiare Oscar sotto il suo sguardo, le due meduse scappano. Lenny tenta di far scappare Oscar, ma Frankie se ne accorge e insegue il protagonista, finendo per essere ucciso da un'ancora. Lenny pensa di essere il responsabile del suo decesso e scappa, ma Ernie e Bernie, sentendo il rumore causato dall'ancora, tornano indietro e trovano Oscar vicino al corpo dello squalo che improvvisa mosse da karateka. Oscar racconta a tutto il reef di essere stato lui a uccidere Frankie, diventando cos\u00ec lo \"scanna-squali\". Oscar diventa socio di Sykes conducendo una vita lussuosa, ma deve fare i conti con le sue bugie. Infatti, dopo il funerale di Frankie, Lenny scappa di casa e incontra per caso Oscar, al quale chiede aiuto promettendo che non avrebbe svelato la sua bugia.\nIl giorno dopo Oscar, dopo aver parlato con Lola, un'attraente pesciolina per la quale ha super cotta, decide di parlare con Lenny per farlo andare via. Quando arriva da Lenny, trova Angie, che gli rivela di aver scoperto tutto grazie a Lenny. Angie chiede a Oscar di dire la verit\u00e0, ma lui ha un'idea migliore: finger\u00e0 di combattere e sconfiggere Lenny davanti a tutto il reef. Il piano funziona: Lenny viene sconfitto (per finta) da Oscar, poi i parenti di Lenny, venuti per uccidere Oscar, tornano indietro. Poco dopo, Lola bacia Oscar davanti agli occhi di tutto il reef. Subito dopo, Oscar torna da Lenny e Angie, la quale si infuria con Oscar per Lola. Dopo continui insulti e offese a Lola, Angie rivela di essere innamorata di Oscar, per poi cacciarlo via. Oscar, depresso per questa dura discussione con Angie, si reca nel palazzo dove vive ora, per cercare consolazione. Il pesciolino, dopo averci pensato per un po', lascia Lola, ma lei, dopo essersi adirata, lo malmena duramente.\nLa mattina seguente, Oscar compra dei regali e corre da Angie per dirle che la ama; tuttavia quando arriva non riesce a trovarla. In seguito riceve una telefonata da Luca (un polpo sgherro di Don Lino) in cui gli parla di un meeting con il boss degli squali al quale Oscar deve presentarsi obbligatoriamente, in caso contrario Angie verr\u00e0 uccisa. Dopo aver detto la verit\u00e0 a Sykes, Oscar si reca al meeting per salvare Angie, insieme a Sykes e Lenny travestito da delfino. Arrivati l\u00ec, i tre trovano Angie legata e imbavagliata. Inizialmente Oscar, per liberarla, finge di non conoscerla, ma poi spunta fuori Lola che rivela agli squali il contrario. Oscar ordina a Lenny di divorare Angie per\u00f2, poco dopo averla messa in bocca, la risputa, facendo capire a Don Lino la verit\u00e0. Don Lino dice al figlio che stare con Oscar \u00e8 sbagliato, dopodich\u00e9 quest'ultimo si mette in mezzo e Don Lino insegue Oscar per ucciderlo personalmente.\nFinito un lungo inseguimento, Oscar riesce a intrappolare Don Lino nei macchinari del lavaggio balena e si appresta a rivelare il proprio amore a Angie, ma viene interrotto dai fan. Oscar, stanco dei fan e realizzando il pasticcio causato dalla sua menzogna, dice la verit\u00e0, affermando di averli ingannati; inoltre dice a Don Lino che un'ancora ha ucciso Frankie. A tal proposito Don Lino non capisce perch\u00e9 Lenny sia scappato. Quando Lenny gli risponde, Oscar convince Don Lino che qualunque cosa sia Lenny lui, come padre, deve volergli bene e accettarlo cos\u00ec com'\u00e8, e lo esorta a non fare il suo stesso sbaglio, ovvero di non rendersi conto di quello che ha dopo averlo perduto. Don Lino capisce il suo errore e chiede a Oscar di liberarlo per poter riabbracciare suo figlio e perdonarlo, e cos\u00ec succede. Poi Oscar ha la possibilit\u00e0 di confessare a Angie di amarla. Dopo questa confessione, i due si baciano, dopo essersi riappacificati. Da quel giorno, Oscar diventa direttore del lavaggio balene insieme a Sykes, Ernie e Bernie, e gli squali diventano tutti amici dei pesci che abitano il reef. Lola intanto \u00e8 alla ricerca di Oscar, ma viene adocchiata dal paguro Folle Joe, un amico strampalato di Oscar.\nProduzione.\nIl film venne annunciato per la prima volta nell'aprile 2002, con il titolo \"Sharkslayer\". Nel settembre 2003, venne rinominato \"Shark Tale\" per rendere il titolo meno violento e pi\u00f9 adatto alle famiglie. \"Shark Tale\" \u00e8 il primo film interamente animato al computer prodotto nello stabilimento di Glendale della DreamWorks Animation.\nJames Gandolfini doveva inizialmente dare la voce a Don Lino, ma ha dovuto abbandonare, con Robert De Niro che ha assunto il ruolo.\nIl film \u00e8 stato prodotto in concomitanza con \"Alla ricerca di Nemo\", un altro film d'animazione della Pixar incentrato sui pesci ed uscito un anno prima di \"Shark Tale\". L'amministratore delegato della DreamWorks Animation, Jeffrey Katzenberg, ha difeso il film, affemrando: \"qualsiasi somiglianza \u00e8 pura coincidenza. Siamo stati aperti con le persone della Pixar, quindi non ci calpestiamo a vicenda\".\nDistribuzione.\nIl film \u00e8 stato distribuito nelle sale cinematografiche statunitensi a partire dal 1\u00ba ottobre 2004. In Italia \u00e8 uscito il 25 febbraio 2005.\nAccoglienza.\nIncassi.\nIl film ha incassato 367,3 milioni di dollari nel mondo, di cui 160,8 milioni nel Nord America e quasi 206,4 milioni nel resto del mondo.\nCritica.\nIl film ha ricevuto pareri misti da parte della critica. Su Rotten Tomatoes ha una percentuale del gradimento del 35% con un voto medio di 5,2/10 basato su 181 critiche, classificato come \"marcio\" il consenso critico implica solamente: \"Derivato e pieno di battute sulla cultura pop\". Su \"Metacritic\" ha un punteggio del 48 su 100 basato su 36 recensioni che indica come \"recensioni miste o medie\".\nIl film venne criticato principalmente per la presenza di stereotipi negativi sugli italo-americani e di una presunta propaganda sulla comunit\u00e0 LGBT, legata al personaggio di Lenny.\nIl critico cinematografico Roger Ebert ha assegnato al film 2 stelle su 4, affermando: \"Dal momento che il pubblico destinato a \"Shark Tale\" \u00e8 principalmente composto da bambini, quanti di loro hanno visto \"Il padrino\" classificato come R e tutte le battute al suo interno? Non pochi, suppongo, e alcuni dei suoi personaggi e dialoghi sono diventati di dominio pubblico. Ma \u00e8 strano che un film per bambini sia basato sulla parodia di un film di gangster per adulti del 1972\". Ebert ha anche affermato che i bambini difficilmente potrebbero godersi un film su personaggi adulti con problemi da adulti come un triangolo amoroso elaborato o un protagonista che vuole sdebitarsi con degli strozzini, e lo ha confrontato sul film d'animazione sui pesci della Pixar \"Alla ricerca di Nemo\" che, secondo Ebert, era caratterizzato da una trama pi\u00f9 semplice con cui il pubblico ci si poteva identificare pi\u00f9 facilmente. Richard Roeper ha affermato che sebbene non fosse ai livelli di \"Alla ricerca di Nemo\", era un film a cui valeva la pena dargli un'occhiata.\nColonna sonora.\nLa colonna sonora del film \u00e8 \"Car Wash\" della cantante Christina Aguilera e la rapper Missy Elliott, le quali appaiono nei panni di una medusa e un pesciolino alla fine del film. \u00c8 stata pubblicata su etichette DreamWorks Records e Geffen Records."}
{"id": "43164", "revid": "74801", "url": "https://it.wikipedia.org/wiki?curid=43164", "title": "Basilio II di Russia", "text": "Biografia.\nMalgrado il regno di Basilio II sia travagliato dalla guerra civile, il potere del Granducato di Mosca continu\u00f2 ad accrescersi sotto di lui. Basilio II fu per lungo tempo in guerra contro una coalizione di principi guidata da suo zio Jurij Dmitr'evi\u010d e dai due cugini Basilio Kosoy e Dmitrij Dmitr'evi\u010d, per il controllo del Principato.\nPer Basilio II la situazione era complicata dal contemporaneo confronto con il Khanato di Kazan' ed il Granducato di Lituania. Per due volte Basilio II perse il controllo del trono ed in una di queste venne anche accecato ed imprigionato dal cugino Dmitrij a Radone\u017e (secondo una consuetudine tipicamente bizantina). Nel 1450 comunque Basilio II riport\u00f2 una vittoria definitiva che mise fine al principio della successione collaterale.\nIn seguito alla guerra civile tutte le signorie con lo status di \"appannaggi\" all'interno del Granducato di Mosca vennero soppressi, rafforzando cos\u00ec l'autorit\u00e0 del Principe. Le campagne militari di Vassili negli anni che vanno dal 1441 al 1460 comportarono l'annessione dei principati di Suzdal, Ni\u017enyj Novgorod, Novgorod, Pskov e Vjatka.\nUn evento di importanza storica legato al regno di Basilio II \u00e8 il rifiuto delle decisioni del Concilio di Firenze in cui il Patriarca di Costantinopoli decise di riconoscere la supremazia del Papa. Con un decreto del 1448 Basilio elevava il vescovo Giona di Mosca a metropolita di Russia, con una implicita dichiarazione di indipendenza della Chiesa ortodossa russa nei confronti del Patriarca di Costantinopoli. Tale decisione determin\u00f2 un ulteriore rafforzamento della Moscovia sulla scena internazionale.\nIl regno di Basilio II conobbe inoltre il collasso dell'Orda d'Oro che si divide in tre piccoli khanati. Anche se questo non signific\u00f2 ancora la fine definitiva del controllo mongolo sulla Russia, tali eventi condussero a un ridimensionamento del condizionamento tataro sul Principato di Mosca."}
{"id": "43166", "revid": "125871", "url": "https://it.wikipedia.org/wiki?curid=43166", "title": "Ballina", "text": "Ballina (IPA: ; ) \u00e8 una citt\u00e0 d'Irlanda, nella contea di Mayo, nella Repubblica d'Irlanda.\n\u00c8 stata per una decina di anni, negli anni novanta, anche il centro pi\u00f9 popolato della contea, ma dal 2002 \u00e8 stata nuovamente sorpassata da Castlebar.\n\u00c8 situata sul fiume Moy, a pochissima distanza dalla foce di questo nella baia di Killala, sormontata dai monti Ox ad est e dai monti Nephin Bag ad ovest, nella parte settentrionale della contea.\nLa cittadina \u00e8 capolinea di una linea ferroviaria che la collega a Dublino e Castlebar.\nStoria.\nMentre l'attuale Ballina fu fondata ufficialmente nel 1729 da Lord Tyrawley O'Hara, Belleek, ora parte della cittadina, anticipa la fondazione del centro e pu\u00f2 essere datata intorno al XV o primo XVI secolo, sebbene ci\u00f2 che ora \u00e8 chiamato Belleek Castle fu costruito nel 1831. Dietro la cittadina, la moderna cattedrale cattolica \u00e8 costruita sui resti di un'abbazia agostiniana del 1375.\nLa tenuta Belleek una volta comprendeva terre dal Moy all'attuale Killala Road, tra cui parte anche dell\u2018Old French Road\u2019 su cui marci\u00f2 il generale Humbert da Killala, oltre che la parte posteriore della Killala Road-Belleek area, dove era situato un serbatoio, presumibilmente distrutto per la costruzione dell'industria della Coca-Cola \u2018Ballina Beverages\u2019; l\u2018Old French Road\u2019 \u00e8 ora chiusa in quel punto, creando una deviazione e indicando un tratto dove Humbert in realt\u00e0 non marci\u00f2.\nFatto curioso \u00e8 che da non molto tempo Ballina ha i confini attuali. Parte di ci\u00f2 che \u00e8 oggi Ballina, un tempo era parte della contea di Sligo, essendo considerato il fiume Moy confine principale fra le due contee: Ardnaree e Crockets Town (the Quay) erano quindi precedentemente in un'altra contea.\nBallina, \u00e8 il paese di origine di Joe Biden nuovo presidente degli USA\nCultura.\nTurismo.\nSituata sulla suggestiva foce del fiume Moy, Ballina \u00e8 vicinissima all'Oceano Atlantico, e questa posizione favorisce la pesca del salmone: il \"Ridge Pool\", posto ideale per pescare il pregiato pesce, \u00e8 nel cuore della cittadina e attira moltissimi amanti della pesca.\nNell'ultima settimana di luglio Ballina \u00e8 protagonista di uno dei festival pi\u00f9 importanti di tutta la nazione, il Salmon Festival, che si conclude con un grande spettacolo pirotecnico. Gli alberghi e i B&amp;B sono numerosi e ben attrezzati per i turisti che arrivano da tutto il mondo. \nIl centro storico tradizionale e pittoresco, il museo del collezionista irlandese Jackie Clarke, la vita notturna e dimore storiche come Mount Falcon e Belleek Castle sono alcune delle attrazioni turistiche di Ballina. \nArchitettura.\nBallina presenta anche alcuni edifici interessanti, come l'abbazia di Rosserk del XV secolo e la cattedrale di San Muredach, che si affaccia sulle sponde del fiume Moy ed \u00e8 l'edificio cui ha sede la diocesi di Killala, la cui costruzione fu incominciata nel 1827 e completata con l'aggiunta del campanile nel 1855, durante la \"Grande carestia\". L'organo conservato all'interno \u00e8 stato installato nel 1875. Collegata, almeno per il nome, alla cattedrale, \u00e8 l'unica scuola secondaria cittadina esclusivamente maschile, il \"St. Muredach's College\", che festeggia il centenario dalla fondazione nel settembre 2006.\nA met\u00e0 strada fra Ballina e Killala, inoltre, \u00e8 situata la celebre \"Moyne Abbey\", sulla parte occidentale della foce del Moy.\nAppena fuori dal centro invece viene conservato in un sito archeologico vicinissimo alla stazione, un dolmen di circa 4.000 anni fa.\nIl centro cittadino si ritiene abbia mantenuto l'aspetto storico, evitando il degrado dell'eccessiva modernizzazione visibile in molte altre citt\u00e0 irlandesi - secondo Ireland.com, sito internet del quotidiano nazionale irlandese Irish Times, \u201cmolti dei negozi e pub hanno mantenuto il loro stile Vittoriano ed Edoardiano\u201d. Negli anni recenti, a marcare questo tentativo conservatore, il consiglio cittadino ha introdotto un piano regolatore per le facciate dei negozi.\nLa maggioranza delle abitazioni di Ballina \u00e8 costituita da villini privati; le aree verdi, le strade e i sentieri vengono gestiti dall'autorit\u00e0 locale. In anni recenti, le propriet\u00e0 sempre pi\u00f9 numerose hanno espanso notevolmente le dimensioni della citt\u00e0, anche scavalcando i nuovi confini moderni.\nA parte ci\u00f2, sono in netta crescita anche gli appartamenti, come ad esempio i \"Ridgepool Apartments\", situati nello stesso edificio del \"Ridge Pool Hotel\" sulla sponda del Moy. Appartamenti di vario tipo sono stati costruiti o ristrutturati anche nel centro della citt\u00e0.\nComunicazioni.\nLa principale rete telefonica \u00e8 gestita da Eir, e BT Ireland. Ballina \u00e8 una delle citt\u00e0 fornita di MAN (Metropolitan Area Network), i condotti e la fibra ottica sono gi\u00e0 installati nel luogo e disponibili, ma privi di connessione ISP. I MAN vengono costruiti per il Dipartimento del Ministero delle Comunicazioni irlandese, verranno utilizzati da un operatore privato ma sempre gestiti dalle autorit\u00e0 governative.\nIl Wireless Broadband \u00e8 fornita dalla WestNet.ie, da una stazione radio ridondante, terminando con una fibra ottica connessa all'Irelands INEX.\nSport.\nBallina Stephenites, \u00e8 il club locale della Gaelic Athletic Association. Il campo da gioco ha lo stesso nome. Nel 2005, la squadra ha vinto la \"All-Ireland Senior Club Football Championship\" per la prima volta.\nIl Ballina Town FC e il Ballina United sono le due squadre di calcio, entrambe di livello dilettantistico.\nNel basket, i Merry Monk Ballina rappresentando la citt\u00e0 nella Ireland's Mens \u2018Superleague\u2019.\nEconomia.\nLa Coca Cola, sotto il nome \"Ballina Beverages\", ha uno stabilimento sulla strada per Killala. Nel 2005, la compagnia ha oltretutto espanso il suo vasto edificio, caratterizzato da una colorazione azzurra ben visibile anche dal centro, rimasto sempre uguale in altezza e lunghezza, ma ben pi\u00f9 largo verso la strada. Nel gennaio del 2000 l'impianto ha prodotto il suo primo carico commerciale di Coca Cola. L'azienda lavora nel settore commerciale come \u2018the Ballina Beverages Sponsorship Team\u2019, e, secondo quanto riportato dal Western People, sponsorizza circa 100 \u2018eventi locali\u2019 annualmente, oltre che 25.000 euro nel solo 2005 in 5 occasioni per scopi di beneficenza.\nI Charles River Laboratories gestiscono laboratori per esperimenti animali (chiamati localmente \u2018the rat labs\u2019), nell'area di Carrentrila, sulla vecchia Foxford Road. Hanno anche altre sedi in un'altra zona settentrionale del Mayo.\nInfrastrutture e trasporti.\nIl trasporto pubblico cittadino \u00e8 per gran parte limitato ai taxi, molto numerosi sebbene siano stati negli ultimi anni uniti sotto una stessa organizzazione a seguito delle lamentele di molti residenti infastiditi dal rumore del traffico e dalla mancanza di parcheggi.\nLa N26 \u00e8 la principale strada per Dublino, lasciando la citt\u00e0 verso sud per attraversare Foxford, e agganciare la ben pi\u00f9 importante N5 a Swinford. La N59, proveniente da Belmullet e Crossmolina ad ovest, attraversa la citt\u00e0 e si inoltra nella contea di Sligo per dirigersi verso Sligo e il nord-est. La R314, assai meno agevole, collega Ballina a Killala, e in seguito Ballycastle. La R294 raggiunge la parte meridionale della Contea di Sligo attraverso il \"Windy Gap\" nei monti Ox: questa viene usata da alcuni per raggiungere Dublino, attraverso Tubbercurry e Boyle (soprattutto quando il Mayo partecipa alla GAA All Ireland Final, e le altre strade sono affollatissime di tifosi che si dirigono verso la capitale).\nEsiste un progetto di un raccordo circolare intorno alla citt\u00e0, ma \u00e8 da parecchi anni che non trova riscontro pratico. Un piccolo tratto della N26 alle porte del centro per Foxford \u00e8 di recente rimodernamento. Una strada rialzata interna, completata nel dicembre 2005, collega la \"Killala Road\" (R314) e la \"Crossmolina Road\" (N59) - passa attraverso la tenuta di \u2018Rockville\u2019 sulla prima strada citata e si aggancia alle altre strada alla chiesa di San Patrizio. Una sezione della N59 sul confine con la contea di Sligo \u00e8 stato recentemente migliorato.\nLa \"Ballina Bus Station\" \u00e8 una dei principali depositi Irlanda della Bus \u00c9ireann, mentre la stazione ferroviaria fa da capolinea a una delle tratte da Dublino. Storicamente la linea ferroviaria continuava a Killala, oggi non pi\u00f9, anche perch\u00e9 la linea moderna altro non \u00e8 che uno scalo derivato dalla linea principale Dublino-Westport: i passeggeri devono scendere alla 'Manulla Junction' e prendere un vecchio intercity che si ferma solo a Foxford.\nL'Ireland West Airport Knock (Knock Airport, NOC) \u00e8 a circa 40 minuti, a 50\u00a0km da Ballina. Bus Eireann mette oggi a disposizione un servizio navetta con cinque corse giornaliere circa da Charlestown all'aeroporto. Lo Sligo Airport \u00e8 invece a 45 minuti da Ballina.\nPolitica.\nBallina \u00e8 governata localmente dal 'Ballina Urban District Council'(Ballina UDC); il livello successivo e pi\u00f9 generale \u00e8 il \"Mayo County Council\". I Consiglieri sono eletti direttamente in citt\u00e0 in entrambi i casi. Gli uffici del consiglio della cittadina si affiancano alle sezioni distaccate di quello della contea, inclusa la locale Motor Tax Office.\nAltre elezioni si tengono nella cittadina per l'elezione a livello di contee dei rappresentanti del D\u00e1il \u00c9ireann, oltre che per gli Europarlamentari a livello regionale.\nMedia.\nIl Western People \u00e8 il principale quotidiano della zona e ha sede a Ballina, recentemente anche stampato e divulgato in citt\u00e0, \u00e8 gestito dalla Thomas Crosbie Holdings di Cork. Il Connaught Telegraph, pubblicato a Castlebar e, per intenti minori, il Mayo News pubblicato a Westport, riportano spesso notizie di Ballina. Mid West Radio \u00e8 l'emittente regionale della zona ed ha un ufficio in citt\u00e0."}
{"id": "43168", "revid": "180559", "url": "https://it.wikipedia.org/wiki?curid=43168", "title": "Advanced Audio Coding", "text": "Il formato Advanced Audio Coding (AAC) \u00e8 un formato di compressione audio lossy creato dal consorzio MPEG e incluso ufficialmente negli standard MPEG-2 ed MPEG-4. Progettato per essere il successore del formato MP3, AAC in genere pu\u00f2 fornire una migliore qualit\u00e0 audio a parit\u00e0 di fattore di compressione rispetto al predecessore.\nCaratteristiche.\nL'AAC supporta 48 canali audio con campionamento fino a 96 kHz in uno stream, pi\u00f9 16 canali per gli effetti in bassa frequenza (LFE, limitati a 120 Hz) e commento audio. L'AAC usa una codifica percettiva, per la compressione del segnale audio utilizza il modello psicoacustico e tecniche di codifica a bitrate costante (CBR) o variabile (VBR).\nProfili.\nAAC adotta un approccio modulare per la codifica. A seconda della complessit\u00e0 del flusso di bit da codificare, dalle prestazioni e dall'output desiderato, possono venire implementati profili per definire l'insieme di strumenti da utilizzare in una particolare applicazione.\nLo standard MPEG-2 Part 7 (AAC) pubblicato nel 1997 offre tre profili predefiniti:\nUtilizzo.\nAAC \u00e8 stato standardizzato da ISO e IEC nell'ambito delle specifiche MPEG-2 e MPEG-4. Una parte di AAC, noto come \"High Efficiency Advanced Audio Coding\" (HE-AAC), fa parte del MPEG-4 Audio ed \u00e8 stato adottato come standard per alcune radio digitali, per esempio DAB+ e Digital Radio Mondiale, e negli standard televisivi DVB-H e ATSC-M/H.\nAAC, oltre che per lo streaming radio, \u00e8 il formato audio standard per YouTube, iPhone, iPod e iPad, Nintendo DSi, Nintendo 3DS, iTunes, PlayStation 3 e vari telefoni Nokia Serie 40. Esso \u00e8 anche supportato su PlayStation Vita, Wii, su smartphone Android e molti altri.\nApple, oltre al formato ALAC, per vendere musica attraverso il proprio negozio di musica on-line iTunes Store, dal 2003 usava una variante dell'AAC che gestiva i diritti d'autore DRM (AAC Protected) con compressione a 128 kb/s, e successivamente una versione senza protezione (AAC Plus) con compressione a 256 kb/s.\nLicenze e brevetti.\nPer distribuire contenuti in formato AAC non \u00e8 richiesta alcuna licenza. Rispetto al suo predecessore MP3, questo potrebbe rendere AAC un formato pi\u00f9 attraente per distribuire contenuti, in particolare per lo streaming; tuttavia \u00e8 richiesta una licenza di brevetto per tutti i produttori o sviluppatori di codec AAC. Per questo motivo, al fine di evitare la violazione del brevetto, le implementazioni libere e open source (per esempio FFmpeg) possono essere distribuite solo in forma di sorgenti."}
{"id": "43188", "revid": "287204", "url": "https://it.wikipedia.org/wiki?curid=43188", "title": "Giuliano Grittini", "text": "Biografia.\nGiuliano Grittini \u00e8 nato a Corbetta nel 1951 (dove vive e lavora con numerosi artisti e poeti), ha frequentato la scuola di disegno grafico a Milano e ha iniziato a lavorare presso gli studi di numerosi artisti.\nPer alcuni anni ha lavorato come esperto di tecnica della stampa conseguendo il titolo di stampatore d'arte. Collabora con alcune riviste d'Arte e di Poesia. Ha tenuto diverse Mostre personali e collettive e ha partecipato a numerose Mostre d'Arte sia nazionali che internazionali. Legato da sincera amicizia alla Merini, \u00e8 l'autore di numerosi suoi ritratti nei quali - a detta di numerosi critici - egli riesce a cogliere, oltre il gesto e il volto, l'anima.\nAutore di numerose pubblicazioni, tra le quali si ricordano un libretto di epigrammi e fotografie su vari artisti e poeti intitolato \"44 facce d'Autore\", Grittini ha inoltre pubblicato per \"Stampa Alternativa\", nella \"Collana millelire\", \"Fotografie e Aforismi di Alda Merini - Ringrazio sempre chi mi d\u00e0 ragione\".\nAltri suoi lavori sono: \"Aforismi di Alda Merini\", foto di Giuliano Grittini, Stampa Alternativa, Viterbo, 1997 e, per l'edizione \"L'incisione\", il libro di \"Fotografie e poesie di Alda Merini\". Infine, per l'\"Edizione Pulcinoelefante\", ha pubblicato in tiratura limitata \"Ritratti di Poeti e Artisti\".\nNel libro \"Colpe di immagini\", pubblicato dall'editore Rizzoli nel 2007 dedica ad Alda Merini numerose foto.\nAttualmente opera a Corbetta (MI) ove ha una stamperia d'arte per le proprie opere."}
{"id": "43192", "revid": "159341", "url": "https://it.wikipedia.org/wiki?curid=43192", "title": "Aquincum", "text": "Aquincum \u00e8 l'antica citt\u00e0 romana alla periferia dell'attuale Budapest, nella zona di \u00d3buda, sulla riva destra del Danubio. A partire dal principato dell'imperatore Domiziano, qui sorse una fortezza legionaria per fronteggiare le popolazioni germaniche dei Quadi e sarmatiche degli Iazigi. Divenne la capitale della nuova provincia della Pannonia inferiore, o a partire dalla divisione operata da Traiano del 103 (anche se \u00e8 pi\u00f9 probabile sia stata \"Sirmio\" sulla Sava), o forse dopo la nuova suddivisione operata da Caracalla nel 212-214, fino alla riorganizzazione provinciale operata da Diocleziano.\nStoria.\nDa Claudio a Traiano.\nFu sede di un importante forte ausiliario di un'ala di cavalleria (190 x 250 metri circa), installato nei pressi dell'attuale quartiere di V\u00edziv\u00e1ros gi\u00e0 dai tempi di Claudio (49-50), su un precedente sito celtico. La costruzione di tale postazione militare fu resa necessaria quando Vannio, re dei Quadi e dei Marcomanni (dal 19 al 50 ca.), fu cacciato dai suoi stessi sudditi, grazie anche all'aiuto del re degli Ermunduri, un certo Vibilio, e dei Lugi. In questa circostanza l'imperatore Claudio, preoccupato per i disordini venutisi a creare a nord del fiume Danubio, pur rifiutandosi di intervenire direttamente in questa contesa, ordin\u00f2 al governatore della Pannonia, un certo Sesto Palpellio Istro, \"di disporre una legione con un corpo scelto di milizie ausiliarie sulla riva del Danubio\" per proteggere i perdenti e dissuadere i barbari vittoriosi dalla tentazione di invadere la provincia. Fu cos\u00ec che, proprio in questa circostanza, furono \"aperti\" sia i forti ausiliari di \"Aquincum\" e \"Brigetio\", sia la fortezza legionaria di \"Carnuntum\", lungo il \"limes\" danubiano.\nNel 73 la \"cohors I Tungrorum Frontoniana\" costru\u00ec un nuovo forte (140 x 180 metri circa) nell'odierna zona di \u00d3buda, che sembra essere stato distrutto durante la seconda fase della guerra suebo-sarmatica nel 92-93 e dove fu posizionata in questi primi anni (almeno fino alla met\u00e0 degli anni 80). In seguito a questi eventi venne dislocata un'unit\u00e0 di \"equites singulares\", che qui rimasero almeno fino al III secolo.\nPer diversi secoli Aquincum svolse la funzione di base legionaria (415 x 415 metri, pari a circa 16,6 ha), presumibilmente a partire dall'89, durante la prima fase della guerra suebo-sarmatica, iniziata da Domiziano e conclusa da Traiano nel 97.\nLa prima legione che qui fu acquartierata per pochi anni, attorno alla fine del I secolo (dall'89 al 92), potrebbe essere stata la legio V \"Alaudae\" o la legio XXI \"Rapax\", una delle quali fu completamente distrutta in seguito ad un'invasione dei Sarmati Iazigi. Venne quindi inviata in sostituzione la II \"Adiutrix\", che qui rimase fino al V secolo. Quest'ultima unit\u00e0 partecip\u00f2 \"in toto\" o anche solo con alcune sue \"vexillationes\" a numerose campagne militari dei secoli successivi, ad es.:\nLa fortezza fu poi ricostruita e ampliata agli inizi del regno di Adriano, nel 118/199, al termine della crisi sarmatica: le sue dimensioni all'epoca erano di 520 x 460 metri.\nDagli Antonini ai Severi.\nQuesta fortezza legionaria fu coinvolta sia nella guerra che scoppi\u00f2 \"a cavallo\" dei regni di Adriano e Antonino Pio degli anni 136-142 (al termine della fu celebrato: \"Rex Quadis datus\"), sia in quella ben pi\u00f9 devastante, che scoppi\u00f2 al tempo di Marco Aurelio contro le vicine popolazioni germaniche dei Quadi (a nord-ovest, in Slovacchia) e sarmatiche degli Iazigi (ad est, nella piana del Tibisco) tra il 170 ed il 182.\nSi racconta, infatti, che sia Marco Aurelio, sia il figlio Commodo, combatterono una lunga ed estenuante guerra contro le popolazioni barbariche, prima respingendole e \"ripulendo\" i territori della Gallia cisalpina, Norico e Rezia (170\u2013171), poi contrattaccando con una massiccia offensiva in territorio germanico, che richiese diversi anni di scontri, fino al 175. Questi avvenimenti costrinsero lo stesso imperatore a risiedere per numerosi anni lungo il fronte pannonico, senza mai far ritorno a Roma. La tregua apparentemente sottoscritta con queste popolazioni, in particolare Marcomanni, Quadi e Iazigi, dur\u00f2 per\u00f2 solo un paio d'anni. Alla fine del 178 l'imperatore Marco Aurelio era costretto a fare ritorno nel \"castrum\" di Brigetio da dove, nella successiva primavera del 179, fu condotta l'ultima campagna. La morte dell'imperatore romano nel 180 pose presto fine ai piani espansionistici romani e determin\u00f2 l'abbandono dei territori occupati della Marcomannia, sebbene il figlio Commodo, avesse continuato a combattere a fasi alterne nella piana del Tibisco negli anni successivi (almeno fino al 188/189). Anche \"Aquincum\" costitu\u00ec un'importante base strategica per condurre attacchi contro le popolazioni degli Iazigi da occidente, anche con la costruzione in questi anni dei forti ausiliari \"in barbarico\" di \"Transaquincum\" e \"Contra Aquincum\", sulla sponda sinistra del Danubio, opposta alla fortezza legionaria.\nSotto Settimio Severo, in occasione di un suo viaggio lungo il limes danubiano (nel 202), il vicino agglomerato civile ottenne lo \"status\" di colonia, che oggi corrisponde al quartiere di \u00d3buda (nell'odierna Budapest, capitale dell'Ungheria).\nLa invasioni del III secolo fino alla riorganizzazione di Diocleziano.\nSotto l'imperatore Caracalla (attorno al 213), anche alcune iscrizioni sembrano essere attinenti a possibili spedizioni punitive contro i Daci liberi del Banato, compresi tra la Pannonia inferiore ad occidente e la Dacia ad oriente. E sempre allo stesso anno sarebbero da attribuire anche due altre incursioni in Dacia e in Pannonia inferiore, lungo il tratto danubiano attorno ad \"Aquincum\", ad opera di Carpi e Vandali.\nL'anno successivo (nel 214) Caracalla part\u00ec nuovamente per il fronte danubiano, poich\u00e9 al principio dell'anno o forse gi\u00e0 alla fine del precedente, si erano verificate nuove incursioni tra Brigetio e Aquincum da parte di Quadi e sarmati Iazigi. L'imperatore, in seguito a questi eventi e nel tentativo di cercare di mantenere inalterata la situazione clientelare lungo il Danubio, fu costretto a giustiziare il re dei Quadi, Gabiomaro, per le resistenze che si erano create da parte di questo popolo, alleato dei Romani dai tempi di Marco Aurelio ma che recentemente si era rivoltato al potere romano, invadendo al principio dell'anno le due Pannonie. Caracalla riusc\u00ec, infine, a battere anche gli Iazigi, alleati probabilmente a Quadi e Vandali, assumendo l'appellativo di \"Sarmaticus\", come si racconta nella biografia del fratello Geta In seguito a questi avvenimenti, la Pannonia inferiore fu ampliata, includendo ora anche la fortezza legionaria di Brigetio, oltre a quella di Aquincum (che divenne capitale), in modo che ognuna delle due Pannonie potesse disporre di due legioni.\nNel 228, sotto il regno di Alessandro Severo, gli Iazigi portarono una nuova incursione lungo il limes della Pannonia inferiore, e ancora negli anni 231\u2013232. Nel respingerne questa nuova incursione fu decisivo l'intervento del futuro imperatore Marco Clodio Pupieno Massimo.\nPochi anni pi\u00f9 tardi, negli anni 236\u2013237, Massimino Trace, condusse nuove campagne contro i sarmati Iazigi della piana del Tibisco. Egli aveva un sogno: quello di emulare il grande Marco Aurelio e conquistare la libera Germania Magna. Il suo quartier generale fu posto a Sirmio, al centro del fronte pannonico inferiore e dacico. Cos\u00ec infatti riporta la \"Historia Augusta\":\nAl termine di queste operazioni, che coinvolsero anche la fortezza legionaria di Aquincum, fu conferito a Massimino l'appellativo di \"Sarmaticus maximus\". Una decina di anni pi\u00f9 tardi (negli anni 245\u2013247), fu istituito un comando militare generale e centralizzato per l'intera frontiera del medio e basso Danubio che avrebbe dovuto comprendere, pertanto, le province di Pannonia inferiore, Mesia superiore ed inferiore, oltre alle Tre Dacie, a Sirmio. A capo di questo distretto militare, che coinvolgeva anche Aquincum, fu posto Tiberio Claudio Marino Pacaziano.\nNegli anni tra il 258 e 262 il fronte della Pannonia inferiore fu posto sotto continuo assedio da parte delle popolazioni della valle della Tisza, come gli Iazigi ed i Vandali. La cattura di Valeriano da parte dei Persiani gener\u00f2, inoltre, oltre alla secessione ad occidente dell'Impero delle Gallie, una serie continua di usurpazioni, per lo pi\u00f9 tra i comandanti delle provincie militari danubiane (periodo denominato dei \"trenta tiranni\"). Gallieno, costretto a combattere su pi\u00f9 fronti contemporaneamente per difendere la legittimit\u00e0 del suo trono, impieg\u00f2 buona parte delle armate preposte a difesa dei confini imperiali per contrastare molti di questi generali che si erano proclamati imperatori. Il risultato fu di lasciar sguarniti ampi settori strategici del \"limes\", provocando una nuova invasione da parte dei Sarmati in Pannonia, al punto che sia Aquincum, sia Intercisa furono saccheggiate. E fu solo in seguito ad un successivo intervento dello stesso Gallieno, che gli invasori furono respinti.\nNel novembre del 270, mentre il neo imperatore, Aureliano, si trovava ancora a Roma, per ricevere dal Senato in modo ufficiale i pieni poteri imperiali, una nuova invasione gener\u00f2 il panico, questa volta nelle province di Pannonia superiore ed inferiore, che evidentemente Aureliano aveva sguarnito per recarsi in Italia a respingere l'invasione degli Iutungi. Si trattava questa volta dei Vandali Asdingi, insieme ad alcune bande di Sarmati Iazigi. Anche in questa circostanza il pronto intervento dell'imperatore in persona costrinse queste popolazioni germano-sarmatiche a capitolare e a chiedere la pace. Aureliano costrinse i barbari a fornire in ostaggio molti dei loro figli, oltre ad un contingente di cavalleria ausiliaria di duemila uomini, in cambio del ritorno alle loro terre a nord del Danubio. Per questi successi ottenne l'appellativo di \"Sarmaticus maximus\".\nNel 278, l'imperatore Marco Aurelio Probo, fu costretto a volgere le sue armate verso il fronte del medio Danubio, percorrendo il grande fiume e passando in rassegna tutte le truppe del Norico, della Pannonia superiore e inferiore (dove riusc\u00ec a battere gli Iazigi ed i Vandali), e della Tracia. Per questi ultimi successi sulle monete fu coniata la frase \"\" (\"restauratore dell'Illirico\").\nNel 282, alla morte di Probo, le popolazioni sarmatiche degli Iazigi, che pochi anni prima erano state sottomesse, si unirono ai Quadi e ripresero le ostilit\u00e0, sfondando il \"limes\" pannonico e mettendo in pericolo l'Illirico, la Tracia la stessa Italia. Fu cos\u00ec che l'anno successivo, nel 283, il nuovo imperatore Marco Aurelio Caro affid\u00f2 la parte occidentale dell'impero al figlio maggiore, Marco Aurelio Carino, e si rec\u00f2 in Oriente per affrontare i Sasanidi. Carino, intervenuto con prontezza e determinazione, riusc\u00ec a intercettare le bande di armati germano-sarmatici che avevano sfondato il \"limes\" in Pannonia e ne fece grande strage. La \"Historia Augusta\" narra infatti:\nA commemorazione della vittoria, nel 284 ricevette l'appellativo di \"Germanicus maximus\", celebr\u00f2 un trionfo a Roma e batt\u00e9 moneta dove erano raffigurati alcuni prigionieri barbari con la dicitura \"Triumfus Quadorum\". Anche in questo caso Quadi e Iazigi potrebbero aver compiuto insieme le loro scorrerie nei territori delle due Pannonie, e soltanto l'anno successivo sarebbero stati definitivamente vinti da Diocleziano.\nDalla Tetrarchia al V secolo.\nNel 285, al nuovo ed unico imperatore, Diocleziano, tocc\u00f2 respingere nuove invasioni germano-sarmatiche sia in Mesia sia in Pannonia, ancora una volta favorite dall'aver sguarnito le frontiere del medio-basso tratto danubiano a causa della recente guerra civile. In seguito a tali successi ricevette l'appellativo di \"Germanicus maximus\" e \"Sarmaticus maximus\", avendo battuto in modo decisivo Quadi e Iazigi. Alcuni anni pi\u00f9 tardi (nel 293), Diocleziano si rec\u00f2 a Sirmio per organizzare una nuova campagna militare per l'anno successivo contro i sarmati Iazigi, insieme a Galerio appositamente creato Cesare dal 1\u00ba aprile del 293. L'anno seguente, infatti, ottenne un nuovo significativo successo sulle trib\u00f9 sarmatiche, tanto da essere acclamato per la terza volta con il titolo di \"Sarmaticus maximus\", grazie ai successi conseguiti insieme a Galerio. Costantino I condusse tra gli anni 322 ed il 334 alcune spedizioni oltre il Danubio contro gli Iazigi, che videro coinvolta la stessa fortezza di Aquincum (le cui dimensioni ora furono di 720 x 300 metri, con mura il cui spessore fu raddoppiato a quasi 3 metri). Al termine delle operazioni militari, gli Iazigi della piana del Tibisco, furono sottomessi e attorno ai loro territori fu ordinata la costruzione di un terrapieno su tre linee differenti, della lunghezza di 700\u00a0km circa (la cosiddetta diga del Diavolo) a protezione dei nuovi \"\"clientes\" permanenti dei Romani\", che da Aquincum raggiungeva Viminacium.\nQui fu acclamato Augusto, Valentiniano II il 22 novembre del 375. L'anno seguente l'abitato civile di Aquincum fu saccheggiato dai Vandali, ma il \"limes\" danubiano resse ancora per alcuni decenni alle devastazioni barbariche, tanto che al tempo della \"Notitia dignitatum\" nel 400, la \"legio II Adiutrix\" si trovava ancora nell'antico \"castrum\". Nel 409 per\u00f2 cadde sotto i colpi delle armate degli Unni di Attila, che riusc\u00ec ad occupare poi tutta la Pannonia nel 433.\nSito archeologico.\nLa fortezza legionaria di \u00d3buda.\nDi Aquincum restano oggi il vecchio centro militare, il \"castrum\", oltre ad alcuni forti di cavalleria nelle sue vicinanze, come ad Albertfalva (in legno di 167 x 190 metri, sotto i Flavi; in pietra di 186x210 metri, sotto Traiano/Adriano), V\u00edziv\u00e1ros, Campona (in pietra di 178 x 200 metri, dove risiedette a partire da Antonino Pio, l\"Ala I Thracum veterana sagittaria\") ed a Pest (sito dell'antico forte romano di Contra Aquincum, fondato durante le guerre marcomanniche di Marco Aurelio e Commodo) e numerose infrastrutture civili quali terme, anfiteatro, foro ed un acquedotto.\nResti di edifici romani sono tuttora presenti e visitabili sul territorio di Budapest. Vi \u00e8 anche un museo, il \"Museum Aquicense\". \u00c8 uno dei siti archeologici in cui \u00e8 stato rinvenuto nel 1952, su un mattone del muro del palazzo del governatore della Pannonia Inferiore un quadrato del Sator, risalente al 107/108 d.C.; sul suo significato non c'\u00e8 ancora accordo tra gli studiosi."}
{"id": "43200", "revid": "1543377", "url": "https://it.wikipedia.org/wiki?curid=43200", "title": "Campo di concentramento di Auschwitz", "text": "Il campo di concentramento di Auschwitz (in tedesco: \"Konzentrationslager Auschwitz\", abbreviato \"KL Auschwitz\" o anche \"KZ Auschwitz\") \u00e8 stato un vasto complesso di campi di concentramento e di sterminio situato nelle vicinanze della cittadina polacca di O\u015bwi\u0119cim (in tedesco chiamata \"Auschwitz\"). Durante la seconda guerra mondiale, tra il 1940 e il 1944, vi furono sterminati pi\u00f9 di 1 milione di prigionieri, in gran parte ebrei. Oltre al campo originario, denominato Auschwitz I, durante il periodo dell'Olocausto nacquero diversi altri campi del complesso, tra cui il famigerato campo di sterminio di Birkenau (Auschwitz II), situato a Birkenau (in polacco \"Brzezinka\"), il campo di lavoro di Monowitz (Auschwitz III), situato a Monowitz, (in polacco \"Monowice\"), e altri 45 sotto-campi costruiti durante l'occupazione tedesca della Polonia in cui i deportati venivano utilizzati per lavorare nelle diverse industrie tedesche costruite nei dintorni.\nIl complesso dei campi di Auschwitz, il pi\u00f9 grande mai realizzato dal nazismo, svolse un ruolo fondamentale nel progetto di \"soluzione finale della questione ebraica\" \u2013 eufemismo con il quale i nazisti indicarono lo sterminio degli ebrei (nel campo, tuttavia, trovarono la morte anche molte altre categorie di internati) \u2013 divenendo rapidamente il pi\u00f9 efficiente centro di sterminio della Germania nazista. Auschwitz, nell'immaginario collettivo, \u00e8 diventato il simbolo universale del lager, nonch\u00e9 sinonimo di \"fabbrica della morte\", realizzato nel cuore dell'Europa orientale del XX secolo.\nMentre l'Armata Rossa dell'Unione Sovietica si avvicinava ad Auschwitz nel gennaio del 1945, verso la fine della seconda guerra mondiale, le truppe naziste mandarono la maggior parte della popolazione del campo a ovest in una marcia della morte verso altri campi in Germania e Austria. Le truppe sovietiche liberarono il campo il 27 gennaio 1945, un giorno commemorato dal 2005 come Giorno della Memoria.\nNel 1947 il parlamento polacco deliber\u00f2 la creazione di un memoriale-museo che comprese l'area di Auschwitz I e Auschwitz II. Nel 1979 il sito venne dichiarato patrimonio dell'umanit\u00e0 dell'UNESCO. La denominazione iniziale \"Auschwitz Concentration Camp\" \u00e8 stata modificata in \"Memorial and Museum Auschwitz Birkenau - German Nazi Concentration and Extermination Camp.\"\nIl complesso.\nFacevano parte del complesso tre campi principali e 45 sottocampi. L'area di interesse del campo (\"Interessengebiet\"), con sempre nuove espropriazioni forzate e demolizioni delle propriet\u00e0 degli abitanti residenti, arriv\u00f2 a ricoprire, dal dicembre 1941, la superficie complessiva di circa 40 chilometri quadrati. All'interno di questa superficie avevano sede anche alcune aziende modello, agricole e di allevamento, volute personalmente da Hitler, nelle quali i deportati venivano sfruttati come schiavi.\nAuschwitz I.\nEra un \"Konzentrationslager\" (campo di concentramento). Fu reso operativo dal 14 giugno 1940, ed era centro amministrativo dell'intero complesso. Il numero di prigionieri rinchiusi costantemente in questo campo fluttu\u00f2 tra le \ne le oltre unit\u00e0. Qui furono uccise, nella camera a gas ricavata nell'obitorio del crematorio 1, o morirono a causa delle impossibili condizioni di lavoro, di esecuzioni, per percosse, torture, malattie, fame, criminali esperimenti medici, circa persone, per lo pi\u00f9 intellettuali polacchi e prigionieri di guerra sovietici. Nei sotterranei del \"Block 11\" di Auschwitz, la prigione del campo, il 3 settembre 1941 venne sperimentato per la prima volta dal vicecomandante del campo Karl Fritzsch, per l'uccisione di 850 prigionieri, il gas Zyklon B, normalmente usato come antiparassitario, poi impiegato su vasta scala per il genocidio ebraico.\nAuschwitz II (Birkenau).\nEra il \"Vernichtungslager\" (campo di sterminio). Era l'immenso lager nel quale persero la vita oltre un milione e centomila persone, in stragrande maggioranza ebrei, russi, polacchi, prigionieri di guerra, omosessuali, oppositori politici, testimoni di Geova e persone di etnia rom e sinti. Dopo l'arrivo dei prigionieri, questi venivano selezionati e quelli considerati \u00abinabili al lavoro\u00bb - soprattutto quindi anziani, donne e bambini - venivano condotti direttamente alle camere a gas ed immediatamente assassinati.\nBirkenau era inoltre il pi\u00f9 esteso \"Konzentrationslager\" dell'intero mondo. Arriv\u00f2 a contare fino a oltre prigionieri contemporaneamente presenti. Era dotato di quattro grandi crematori e di \u00abroghi\u00bb, fosse ardenti ininterrottamente giorno e notte, usate per l'eccedenza delle vittime che non si riusciva a smaltire nonostante le pur notevoli capacit\u00e0 distruttive delle installazioni di sterminio. Gli internati, reclusi separatamente in diversi settori maschili e femminili, erano utilizzati per il lavoro coatto o vi risiedevano temporaneamente in attesa di trasferimento verso altri campi. Il campo, situato nell'omonimo villaggio di Brzezinka, distava circa tre chilometri dal campo principale e fu operativo dall'8 ottobre 1941.\nAuschwitz III (Monowitz).\nEra l\"Arbeitslager\" (campo di lavoro). Sorgeva nei pressi del complesso industriale \"Buna Werke\" per la produzione di gomma sintetica, propriet\u00e0 dell'azienda I.G. Farben che per\u00f2, nonostante l'impegno profuso, non entr\u00f2 mai in produzione. Il campo, situato a circa 7 chilometri da Auschwitz, fu operativo dal 31 ottobre 1942 e alloggi\u00f2 fino a internati, tra cui Primo Levi ed Elie Wiesel.\nSottocampi.\nC'erano inoltre 45 sottocampi, situati nelle vicinanze dei tre campi principali, che erano:\nLe funzioni del complesso.\nLa funzione di Auschwitz.\nAuschwitz, che serv\u00ec come centro amministrativo per l'intero complesso, fu fondato il 20 maggio 1940 convertendo delle vecchie caserme dell'esercito polacco in un campo di concentramento e campo di lavoro. Un gruppo di 728 prigionieri politici polacchi provenienti da Tarn\u00f3w furono i primi deportati ad Auschwitz il 14 giugno 1940 e lavorarono come manovali al riadattamento delle caserme, danneggiate dai bombardamenti e alla costruzione delle recinzioni perimetrali.\nInizialmente gli internati furono intellettuali e membri della resistenza polacca; pi\u00f9 tardi vi furono deportati anche prigionieri di guerra sovietici, criminali comuni tedeschi, prigionieri politici ed \"elementi asociali\" come mendicanti, prostitute, omosessuali, testimoni di Geova ed ebrei. Normalmente vi erano detenute dalle alle persone ma nel 1942 si raggiunse la cifra di detenuti.\nSopra il cancello di ingresso si trovava la cinica scritta \"Arbeit macht frei\" (\"Il lavoro rende liberi\"). Sembra che la scritta fosse stata ideata dall\"SS-Sturmbannf\u00fchrer\" Rudolf H\u00f6ss, primo comandante responsabile del campo e sembra anche che il fabbro che costru\u00ec la scritta, un dissidente politico polacco di nome Jan Liwackz, detenuto con numero di matricola 1010, l'avesse fatta saldando la lettera \"B\" al contrario come segno di protesta, in quanto conscio di quale sarebbe stata la vera funzione del campo di Auschwitz; questo gesto gli sarebbe potuto costare la vita. A tal proposito, sembra che lo stesso fabbro, sopravvissuto all'Olocausto, quando il campo fu liberato dall'Armata Rossa, chiese di riavere l'insegna in quanto, essendo stata realizzata da lui, \"gli apparteneva\", cosa che non avvenne dato che, ormai, la scritta apparteneva alla storia. I prigionieri che lasciavano il campo per recarsi al lavoro, o che vi rientravano, erano costretti a sfilare sotto questo cancello, accompagnati dal suono di marce marziali eseguite da un'orchestra di deportate appositamente costituita, \"M\u00e4dchenorchester von Auschwitz\" (letteralmente \"Orchestra delle ragazze di Auschwitz\"). Contrariamente a quanto rappresentato in alcuni film, la maggior parte dei prigionieri ebrei non era detenuta nel campo di Auschwitz e quindi non passava per questo cancello.\nLe SS selezionarono alcuni prigionieri, spesso criminali comuni di origine tedesca o ariana (e quindi appartenenti alla \"razza superiore\"), come supervisori per gli altri detenuti. Tali supervisori, chiamati \"Kapo\", si macchiarono, nella maggior parte dei casi, di orrendi crimini abusando del proprio potere e divenendo cos\u00ec complici dei propri carnefici.\nGli internati vivevano in baracche chiamate \"Block\" dotate di letti a castello a tre piani di tipo militare; le condizioni di sovraffollamento delle baracche, spesso utilizzate al doppio della capienza massima, costringevano i prigionieri a dividere un pagliericcio in due o pi\u00f9 favorendo la trasmissione di parassiti e germi, che aumentavano le gi\u00e0 elevate possibilit\u00e0 di infezioni e malattie.\nGli ebrei, nella scala sociale del campo, erano all'ultimo posto e ricevevano il peggior trattamento. Tutti gli internati avevano l'obbligo di lavorare (quelli inabili al lavoro venivano invece uccisi subito, appena arrivati nel campo); gli orari variavano a seconda delle stagioni, ma si assestavano su una media di 10-11 ore di lavoro giornaliero. Una domenica ogni due, tranne per chi lavorava presso aziende belliche che funzionavano a ciclo continuo, era considerata giorno festivo e dedita ai lavori di pulizia e manutenzione del campo e all'igiene personale dei detenuti. Le disumane condizioni di lavoro, le scarse razioni di cibo e le condizioni igieniche pressoch\u00e9 inesistenti portavano rapidamente i detenuti alla morte.\nLa funzione di Birkenau.\nIl complesso di Birkenau, divenuto operativo il 7 ottobre 1941, era stato concepito inizialmente, secondo i piani di Himmler del marzo 1941, come campo per i prigionieri di guerra russi catturati in grande numero durante le prime fasi dell'invasione tedesca.\nBirkenau fu il principale campo di sterminio del complesso concentrazionario di Auschwitz. Qui furono imprigionate parecchie centinaia di migliaia di deportati, in diversi sotto-campi, e trovarono la morte circa 1,1 milioni di persone. Degli oltre deportati russi dei primi trasporti, solo 92 erano ancora vivi il 27 gennaio 1945 alla liberazione del campo.\nIl campo fu installato presso la cittadina a Brzezinka (in tedesco Birkenau o \"campo di betulle\"), a circa dal campo Auschwitz. Il luogo fu selezionato per la vicinanza della linea ferroviaria che avrebbe semplificato le operazioni logistiche per le previste grandi deportazioni successive. Successivamente il campo fu utilizzato come strumento principale di sterminio nel contesto della tristemente famosa soluzione finale della questione ebraica. Il libro \"Mein Kampf,\" pubblicato da Hitler nel 1925 e considerato una sorta di manifesto dell'ideologia nazista, oltre a propugnare l'espansione territoriale del Reich tedesco verso est, una visione politica primitiva e brutale, un regime totalitario di tipo fascista e ispirato a un culto della razza, esprimeva anche una forma di antisemitismo radicale, ma non conteneva la prefigurazione di uno sterminio degli ebrei.\nPer costruire il campo furono espropriate e distrutte le abitazioni del villaggio di Brzezinka per ricavarne poi materiale da risulta per il lager.\nLe dimensioni di Birkenau erano immense: circa per ; il campo era circondato da filo spinato elettrificato; ogni giorno moltissimi prigionieri, stremati dalle impossibili condizioni di vita, a volte peggiori di quelle di Auschwitz e di Monowitz, andavano a gettarsi sul reticolato ad alta tensione per porre fine alle loro sofferenze; era la morte \"svelta e dolce\", nel gergo del campo: \u00abandare al filo\u00bb.\nIl campo arriv\u00f2 a contenere fino a persone internate in diversi settori, completamente separati tra loro e senza nessuna possibilit\u00e0 di comunicazione tra un campo e l'altro:\nLo scopo primario del campo era l'eliminazione di massa. Vi si trovavano quattro camere a gas con annessi crematori. L'eliminazione ebbe inizio nella primavera del 1942.\nLa funzione di Monowitz.\nIl campo di Monowitz nacque a circa 7 chilometri a est dal campo principale Auschwitz allo scopo di accentrare manodopera a basso costo per il grande impianto chimico \"Buna Werke\", allora in costruzione, evitando lunghe marce tra il campo principale e il sito in costruzione e aumentando cos\u00ec la produttivit\u00e0. La \"Buna Werke\", propriet\u00e0 della IG Farben, era un complesso destinato alla produzione su vasta scala di gomma sintetica (\"Buna\", dal quale il nome del complesso), benzina sintetica e altri sottoprodotti del carbone. Nonostante i grandi sforzi compiuti, che causarono la morte di circa lavoratori schiavi impiegati su un totale di , l'impianto \"Buna Werke\" non arriv\u00f2 mai a nessuna quota di produzione. Era la pi\u00f9 grande fabbrica chimica dell'epoca.\nIl famoso libro \"Se questo \u00e8 un uomo\" di Primo Levi, deportato italiano di religione ebraica, descrive le tragiche condizioni di vita degli internati a Monowitz. Lo stesso Levi dovette probabilmente la propria salvezza alla propria laurea in chimica che gli permise di essere assunto in qualit\u00e0 di \"specialista\" all'interno del complesso riuscendo ad alleviare periodicamente cos\u00ec le terribili condizioni (acuite dal freddo inverno polacco) delle normali squadre di lavoro.\nLa funzione dei sottocampi.\nI sottocampi erano situati nelle vicinanze dei tre campi principali. Avevano gli obiettivi di far lavorare i prigionieri in ambiti di allevamento, agricoltura e costruzione di fattorie.\nLo sviluppo e la funzione del complesso.\nLo sviluppo del complesso.\nGi\u00e0 nei piani nazisti, sviluppati sin dagli anni trenta-quaranta, era prevista la deportazione e lo sterminio del 90% dei polacchi. Una volta finita la distruzione degli ebrei, i campi della morte della Polonia sarebbero stati usati contro i polacchi stessi.\nLa Polonia avrebbe dovuto essere smembrata, depredata di tutti i territori e di tutte le risorse nazionali e la piccola percentuale di popolazione sopravvissuta utilizzata come mano d'opera schiava al servizio dei coloni tedeschi, in aree da ripopolare con individui di razza germanica; il numero dei polacchi da lasciare in vita, necessario per la colonizzazione, era stimato in due-tre milioni. Ogni famiglia tedesca avrebbe avuto i propri schiavi slavi di cui disporre a piacimento.\nIn questo contesto, gi\u00e0 durante l'invasione tedesca della Polonia, avvenuta il 1\u00ba settembre 1939, le truppe tedesche vennero seguite da speciali \"Einsatzkommandos\" destinati allo sterminio di ebrei e personalit\u00e0 politiche e culturali polacche. Presto tutte le prigioni polacche furono piene e si ebbe la necessit\u00e0 di trovare nuove aree di internamento per i numerosi prigionieri che venivano catturati durante i rastrellamenti.\nDurante le prime fasi dell'invasione nazista, venivano eseguite numerose fucilazioni di massa (svolte dai soldati dell'esercito) dei \"Nemici del Popolo Tedesco\": ebrei, zingari, oppositori politici. Ci furono numerosi casi di diserzione e suicidi nelle file dell'esercito tedesco, i cui soldati faticavano ad accettare ordini che comportavano la fucilazione di vecchi, donne e bambini. La scelta di aprire campi di sterminio veniva incontro anche all'esigenza di evitare il lavoro \"sporco\" ai semplici soldati di leva. I campi di sterminio assolvevano tre necessit\u00e0:\nNel dicembre 1939 il comandante della polizia di sicurezza (\"Sipo\") e dell'SD di Breslavia, \"SS-Oberf\u00fchrer\" Arpad Wigand pose allo studio, in collaborazione con l'ufficio dell'alto comando delle SS e della polizia del Sud-Est (\"SS-Gruppenf\u00fchrer\" Erich von dem Bach-Zelewski), la possibilit\u00e0 di costruire un nuovo campo di concentramento nella zona di O\u015bwi\u0119cim (Auschwitz).\nIl luogo fu scelto per la presenza di una caserma di artiglieria polacca caduta nelle mani della \"Wehrmacht\", situata fuori dalla citt\u00e0, quindi facilmente escludibile dal mondo esterno, alla confluenza tra i fiumi Vistola e So\u0142a. La posizione era inoltre provvista di favorevoli collegamenti ferroviari con la Slesia, il Governatorato Generale, la Cecoslovacchia e l'Austria che avrebbero semplificato la deportazione degli elementi \"ostili\", \"asociali\" e degli ebrei.\nTra i mesi di gennaio e aprile 1940 furono vagliate diverse ipotesi alternative per l'ubicazione del campo, con l'intervento dello stesso comandante delle SS Heinrich Himmler, desideroso di risolvere quanto prima il problema della creazione di un nuovo complesso. Nel febbraio sorsero ulteriori problemi legati alle difficolt\u00e0 poste dall'esercito tedesco nella consegna della caserma ad Auschwitz.\nL'8 aprile 1940 il generale Halm stipul\u00f2 con le SS un contratto per la consegna del complesso. Il 18-19 aprile 1940, Rudolf H\u00f6\u00df, gi\u00e0 aiutante presso il campo di concentramento di Sachsenhausen, fu inviato a compiere un ultimo sopralluogo. Prima di visitare il campo H\u00f6\u00df si incontr\u00f2 con Wingand a Bratislava e fu messo minuziosamente al corrente del progetto: creare un campo di quarantena per prigionieri polacchi destinati alla successiva deportazione in altri campi all'interno del \"Terzo Reich\".\nIl 27 aprile 1940, in seguito al rapporto di H\u00f6\u00df, Himmler decise di ordinare all'ispettore dei campi di concentramento, \"SS-Oberf\u00fchrer\" Richard Gl\u00fccks la costruzione del nuovo campo di concentramento\u00a0\u2013 che sarebbe diventato Auschwitz \u2013 ricorrendo alla manodopera di detenuti gi\u00e0 internati in altri campi.\nIl 29 aprile, Gl\u00fccks nomin\u00f2 H\u00f6\u00df comandante provvisorio del nuovo campo (ottenne la nomina definitiva il 4 maggio 1940). H\u00f6\u00df raggiunse il campo il 30 aprile, con la scorta di cinque uomini delle SS. Per i lavori di sistemazione dell'area, furono immediatamente impiegati civili polacchi e circa 300 ebrei, forniti dal locale consiglio ebraico (\"Judenrat\").\nIl 20 maggio 1940 arrivarono al campo i primi 30 prigionieri, provenienti dal campo di concentramento di Sachsenhausen, per la maggior parte criminali comuni selezionati per la loro crudelt\u00e0 e ottusa obbedienza a ogni ordine, destinati a diventare il primo nucleo di \"Kap\u00f2\" e \"prominenti\" del campo, e ad aiutare le SS nel successivo \"lavoro\" di controllo della massa dei deportati.\nIl 10 giugno 1940, prima ancora che i primi prigionieri deportati giungessero al campo, furono ordinati i progetti per un primo crematorio, dotato di tre forni, ciascuno a doppia muffola, prodotto dalla \"J.A. Topf und S\u00f6hne\" di Erfurt; i progetti furono rapidamente approvati e la costruzione ultimata entro il 23 settembre dello stesso anno, data della prima cremazione di prova conosciuta.\nIl 14 giugno 1940, seppur ancora in fase di costruzione e ampliamento, il campo di Auschwitz ricevette il primo convoglio di 728 deportati, accolti dal primo direttore del campo \"SS-Hauptsturmf\u00fchrer\" Karl Fritzsch con le parole:\nLa funzione del complesso.\nLa sigla RIF (e non RJF) in realt\u00e0 stava per \"Reichsstelle f\u00fcr Industrielle Fettversorgung\" ovvero \"Centro nazionale per Approvvigionamento Grassi Industriali\". Si trattava di un surrogato di sapone di scarsa qualit\u00e0, che non conteneva grassi n\u00e9 umani n\u00e9 di altra provenienza.\nAuschwitz fu inizialmente fondato come campo di concentramento e di smistamento dei prigionieri di origine polacca e non specificamente per lo sterminio del popolo ebraico.\nInfatti, nonostante il violento antisemitismo proprio della dittatura nazionalsocialista, all'epoca della fondazione del campo Hitler e i gerarchi del Reich non avevano ancora trovato quella che, eufemisticamente denominarono in seguito, la \"soluzione finale del problema ebraico\".\nTale \"soluzione\" sarebbe stata decisa da Hitler tra l'ottobre e il dicembre 1941 e pianificata nel corso della Conferenza di Wannsee del 20 gennaio 1942, durante la quale si decise lo sterminio scientifico del popolo ebraico (e di altre minoranze) e che diede avvio, dalla met\u00e0 del 1942, alla fase pi\u00f9 brutale dell'Olocausto, quella del genocidio. Per quella data ad Auschwitz era stato reso pienamente operativo ed efficiente il grande complesso di sterminio di Birkenau.\nLa vita nel campo.\nIl trasporto e l'arrivo al campo.\nI convogli di deportati (circa \u2013 prigionieri per treno), spesso chiamati \"trasporti\", composti da vagoni merci contenenti dalle 80 alle 120 persone costrette a inimmaginabili condizioni di vita e igieniche, che spesso viaggiavano per 10-15 giorni per raggiungere la loro ultima meta, erano organizzati da uno speciale dipartimento dell'RSHA (\"ufficio centrale per la sicurezza del Reich\"): l\"Amt IV B 4\" comandato da Adolf Eichmann. Eichmann e i suoi collaboratori in qualit\u00e0 di esperti di \"problemi ebraici\" gestirono l'intera parte logistica dello sterminio suddividendo i convogli sui diversi centri di sterminio in base alla capacit\u00e0 \"ricettiva\" dei centri stessi: il grande complesso di Auschwitz ricopr\u00ec sempre un ruolo fondamentale nel processo di \"soluzione finale\". Le azioni di sterminio (chiamate \"Aktion\"), della durata di 4-6 settimane, si susseguirono per tutta la durata del conflitto coinvolgendo successivamente diversi gruppi provenienti dalle nazioni sotto il controllo tedesco.\nDal 14 giugno 1940 (data del primo arrivo di deportati al campo) al 1942 (data di attivazione della \"Judenrampe\"), i treni sostavano sui binari nei pressi del campo principale di Auschwitz \u2013 i grandi impianti di sterminio di Birkenau non erano ancora stati costruiti. Anche in seguito, soprattutto nel caso di convogli di rastrellati polacchi (non ebrei) da internare nel campo principale, questa soluzione continu\u00f2 a essere utilizzata. Si ebbero anche casi di treni \"scaricati\" nella stazione della cittadina di O\u015bwi\u0119cim a causa dell'eccessivo numero di convogli in arrivo.\nI treni di deportati, a partire dal 1942 fino al maggio 1944, arrivarono a una piccola banchina ferroviaria, universalmente nota come \"la rampa degli ebrei\" o, in tedesco, \"Judenrampe\" e situata a circa 800 metri all'esterno del campo di Auschwitz, nei pressi dello scalo merci della stazione di O\u015bwi\u0119cim. La maggior parte dei convogli di deportati italiani ebbe come ultima fermata proprio la \"Judenrampe\", compreso il treno che trasportava Primo Levi, che ha vividamente descritto la scena del suo arrivo notturno come \u00abuna vasta banchina illuminata dai riflettori\u00bb in \"Se questo \u00e8 un uomo\". Dopo la guerra, la \"Judenrampe\", luogo di arrivo (e selezione) di almeno deportati da tutta Europa, \"non\" fu inclusa nell'area divenuta museo del campo e scomparve quasi completamente. Solo nel 2005 \u00e8 stata in parte recuperata e inserita all'interno dei percorsi di visita al campo di Auschwitz.\nNel maggio 1944, per semplificare le operazioni di sterminio dei numerosi convogli provenienti dall'Ungheria, la linea ferroviaria fu prolungata all'interno del campo di Birkenau fino a una nuova banchina a tre binari chiamata \"Bahnrampe\". La \"Bahnrampe\", resa famosa dalle evocative scene del capolavoro \"Schindler's List\" di Steven Spielberg, fu utilizzata fino al novembre 1944 quando, per ordine del comandante delle SS Heinrich Himmler, con l'avvicinarsi delle truppe sovietiche le operazioni di sterminio furono sospese e si procedette alle operazioni di liquidazione del campo.\nLa selezione dei prigionieri.\nAppena arrivati a destinazione i treni venivano rapidamente scaricati del loro carico umano e avveniva la selezione, tra gli abili al lavoro e coloro da inviare direttamente alla morte. Le procedure della selezione sono state descritte nei molti libri di memorie dai deportati sopravvissuti e nelle testimonianze fornite ai processi da membri dello stesso personale SS. Ne esiste anche una dettagliata documentazione fotografica, nel cosiddetto Auschwitz Album, una serie di circa 200 foto scattate fra il maggio e il giugno del 1944 da militari delle SS, probabilmente per ordine delle autorit\u00e0 di comando tedesche desiderose di vedere quanto avveniva nel campo.\nL'area veniva circondata da uomini armati delle SS e da altri internati che provvedevano ad accostare rampe in legno alle porte dei vagoni per semplificare e velocizzare la discesa dei nuovi arrivati. Gli stessi internati \u2013 che avevano l'assoluto divieto, pena la morte, di parlare con i nuovi arrivati per evitare il panico negli stessi \u2013 provvedevano a scaricare i treni in arrivo dei bagagli che successivamente venivano portati presso il settore \"Kanada\" di Birkenau dove si effettuava la cernita e l'imballaggio dei beni per il successivo invio in Germania.\nGli uomini venivano separati dalle donne e dai bambini formando due distinte file. A questo punto personale medico delle SS decideva chi era abile al lavoro. Mediamente solo il 25% dei deportati aveva possibilit\u00e0 di sopravvivere. Il restante 75% (donne, bambini, anziani, madri con figli) era inviato direttamente alle camere a gas. Le percentuali abili/gasati fluttuarono per tutto il corso del conflitto, in base alle esigenze dell'industria bellica tedesca diretta da Albert Speer. Vi furono casi di interi treni di deportati inviati direttamente alle camere a gas senza nessuna selezione a causa del sovraffollamento del campo e del preventivato rapido arrivo di nuovi convogli, soprattutto durante lo sterminio degli ebrei ungheresi nel 1944.\nLa selezione era operata esclusivamente da personale medico delle SS, uno o pi\u00f9 dottori a turno operavano il servizio alla rampa.\nIn questa fase le SS mantenevano un comportamento gentile e accondiscendente al fine di mascherare le loro intenzioni e velocizzare le operazioni di scarico e selezione, infondendo falsa fiducia nei prigionieri appena arrivati, normalmente stanchi e confusi dal lungo viaggio.\nColoro considerati non utili allo sforzo bellico venivano inviati immediatamente in una delle quattro camere a gas mascherate da docce situate a Birkenau dove, in gruppi, i prigionieri venivano uccisi con gas letali (di solito \"Zyklon B\"). Un'altra camera a gas, la prima costruita, era presente anche ad Auschwitz e fu operativa dal 15 agosto 1940 al luglio 1943, quando fu definitivamente abbandonata in favore delle pi\u00f9 \"efficienti\" camere presenti a Birkenau.\nI deportati venivano trasportati (a piedi o con grossi camion) verso le camere a gas, che si trovavano dall'altra parte del campo rispetto alle banchine di arrivo. Qui giunti venivano introdotti in un locale camuffato da spogliatoio con tanto di descrizioni multilingue delle procedure per il successivo recupero dei vestiti. A documentare il momento immediatamente precedente e immediatamente seguente l'ingresso dei prigionieri nelle camere a gas si conoscono, oltre a numerose testimonianze di prigionieri sopravvissuti e del personale SS, anche le quattro foto del Sonderkommando, scattate clandestinamente da un membro del gruppo di lavoro ad Auschwitz-Birkenau (forse l'ebreo greco Alberto Errera) e fatte pervenire alla resistenza polacca.\nI prigionieri dichiarati abili al lavoro venivano invece condotti negli edifici dei bagni, dove dovevano, anzitutto, consegnare biancheria e abiti civili, nonch\u00e9 tutti i monili di cui erano in possesso; venivano privati, inoltre, dei documenti d'identit\u00e0 eventualmente posseduti. Uomini e donne potevano conservare solo un fazzoletto di stoffa; agli uomini era concesso conservare la cintura dei pantaloni.\nSuccessivamente, i prigionieri venivano spinti nel locale in cui erano consegnati ai barbieri, che li radevano su tutto il corpo. L'operazione era condotta in maniera sbrigativa, dopo aver inumidito le zone sottoposte a rasatura con uno straccio intriso di liquido disinfettante.\nPassaggio successivo era la doccia, cui seguiva la distribuzione del vestiario da campo: una casacca, un paio di pantaloni e un paio di zoccoli.\nI detenuti ritenuti \"abili al lavoro\" dovevano lavorare fino allo stremo per numerose ditte tedesche, tra cui la IG Farben, produttrice del gas che serviva a sterminarli, la Metal Union e la Siemens. Nel campo non c'erano servizi igienici, nessuna assistenza medica, fame ed epidemie erano all'ordine del giorno.\nLa gestione dei prigionieri.\nRasati a zero, scorticati con rasoi senza filo fin nelle parti intime, disinfettati con prodotti orticanti e lavati nel peggiore dei modi con acqua bollente alternata alla gelata, ai prigionieri arrivati venivano poi dati i logori panni del campo, costituiti da specie di \"pigiami\" a strisce grigie scure e chiare o abiti riciclati con grandi toppe visibili tolti ai deportati prima di loro. Pesanti e spaiati zoccoli di legno completavano la \"divisa\". Poi i detenuti ricevevano un numero progressivo che veniva tatuato loro sull'avambraccio sinistro.\nSeguiva la registrazione del numero compilando una scheda con i dati personali (\"H\u00e4ftlings-Personal-Karte\") e con l'indirizzo dei familiari pi\u00f9 prossimi. I neo entrati venivano avvisati che d'ora in avanti non sarebbero pi\u00f9 stati chiamati per nome ma diventavano solo dei \"pezzi\" (St\u00fccke) numerati, un numero che erano obbligati a imparare a memoria in tedesco, sia a pronunciare sia a riconoscere quando si veniva chiamati. Per tutte le operazioni nel campo era necessario usare il numero, sia per ricevere la brodaglia del vitto sia nelle estenuanti conte degli appelli; qualunque errore sarebbe stato punito impietosamente.\nDalla pratica del tatuaggio erano esentati i cittadini tedeschi ariani, i prigionieri \"da rieducare\", nonch\u00e9 gli ebrei provenienti da Varsavia durante e dopo l'insurrezione del Ghetto nell'agosto-settembre 1942; a costoro era riservato un trattamento di punizione particolare, effettuato con efferatezza e sadismo estremi. Non era necessario registrarli perch\u00e9 sarebbero stati uccisi di l\u00ec a poco con modi atroci.\nIl numero di matricola, impresso su un pezzo di tela, era anche cucito sul lato sinistro della casacca, all'altezza del torace, e sulla cucitura esterna della gamba destra dei pantaloni. Al numero era associato un contrassegno colorato, che identificava le diverse categorie di detenuto:\nSul triangolo che identificava la categoria era anche dipinto o impresso con inchiostro l'iniziale tedesca della nazionalit\u00e0 del detenuto, a meno che questi non fosse cittadino tedesco o apolide.\nLa registrazione proseguiva poi con tre foto, che ritraevano il detenuto di fronte, di profilo destro e di profilo sinistro. Dal 1943, a causa delle difficolt\u00e0 nel reperire materiale fotografico, le foto furono generalmente limitate ai soli detenuti tedeschi.\nI comandanti del complesso.\nAltri ufficiali SS.\nFonti:\nLa fine della funzione del complesso.\nL'arrivo dell'Armata Rossa.\nNel novembre 1944, di fronte all'avanzata dell'Armata Rossa, Himmler d\u00e0 ordine di cessare le esecuzioni nelle camere a gas e di demolirle assieme ai forni crematori, allo scopo di nascondere le prove del genocidio; i nazisti, tuttavia, distrussero solo le camere e i forni di Birkenau, mentre quella di Auschwitz 1 fu adibita a rifugio \"antibomba\". Sino a quel momento ad Auschwitz erano stati uccisi oltre un milione e centomila persone.\nIl numero esatto delle vittime di Auschwitz \u00e8 difficile da stabilire con certezza, perch\u00e9 molti prigionieri non furono registrati e molte prove vennero distrutte dalle SS negli ultimi giorni della guerra. Uno studio pi\u00f9 ampio, incominciato da Franciszek Piper utilizzando gli orari di arrivi dei treni in combinazione con i dati di deportazione, calcola che almeno morti furono ebrei su 1,1 milioni di decessi totali.\nIl 27 gennaio 1945 il campo fu liberato dalle truppe sovietiche durante la loro rapida avanzata invernale dalla Vistola all'Oder. Il primo reparto che entr\u00f2 nel campo faceva parte della LX Armata del generale Kurockin del 1\u00b0 Fronte Ucraino del maresciallo Ivan Konev. Furono trovati circa prigionieri ancora in vita. Inoltre, furono trovati migliaia di indumenti abbandonati, oggetti vari che possedevano i prigionieri prima di entrare nel campo e otto tonnellate di capelli umani imballati e pronti per il trasporto.\nAuschwitz non fu tuttavia il primo campo di sterminio a essere scoperto: in realt\u00e0 i sovietici erano gi\u00e0 arrivati precedentemente a liberare dei campi come quello di Majdanek, Che\u0142mno e quello di Be\u0142\u017cec ma questi, essendo di sterminio e non di concentramento, erano vere e proprie fabbriche di morte dove i deportati venivano immediatamente gasati, salvando solo poche \"unit\u00e0 speciali\".\nTra i corrispondenti che seguivano le truppe russe entranti ad Auschwitz compariva il giornalista della Stella Rossa Vasilij Grossman, divenuto poi celebre scrittore. Egli pubblic\u00f2 varie opere sul tema della Shoah, ispirandosi anche alla sua esperienza ad Auschwitz: la pi\u00f9 celebre di queste \u00e8 il romanzo \"Vita e destino\".\nDopo la guerra.\nDopo la sua dismissione il campo di concentramento di Auschwitz \u00e8 divenuto un luogo simbolo, dedicato alla memoria delle vittime. Dal 1979 \u00e8 patrimonio dell'umanit\u00e0 dell'UNESCO.\nIn Germania, dal 1996, il 27 gennaio (giorno della liberazione di Auschwitz) \u00e8 la giornata ufficiale del ricordo delle vittime del nazismo; anche in Italia la stessa data \u00e8 ricordata come Giorno della Memoria.\nAuschwitz e i resti delle camere a gas sono aperti al pubblico.\nIl furto dell'insegna \"Arbeit macht frei\".\nNella notte tra il 17 e il 18 dicembre 2009 l'insegna posta all'ingresso del campo \"Arbeit macht frei\" venne rubata. Momentaneamente sostituita con una copia, l'originale fu rinvenuta pochi giorni dopo, spaccata in tre parti, nel nord della Polonia.\nLe visite storiche.\nIl campo di concentramento, oltre a essere costantemente visitato da turisti da ogni parte del mondo, \u00e8 stato anche un luogo di visita di personaggi celebri.\nNegli ultimi decenni, il campo \u00e8 stato visitato da tre papi. Il primo a varcare il cancello di Auschwitz fu papa Giovanni Paolo II, durante il suo primo viaggio da Papa in Polonia il 7 giugno 1979. Durante quella visita il Pontefice preg\u00f2 all'interno della cella dove fu prigioniero Massimiliano Kolbe. Il secondo Papa ad aver fatto visita al campo di concentramento fu papa Benedetto XVI, durante l'ultimo giorno del suo primo viaggio apostolico in terra polacca il 28 maggio 2006: anche lui, come Giovanni Paolo II, preg\u00f2 nella cella di Massimiliano Kolbe e dopo la visita del campo di concentramento di Birkenau lesse un duro discorso contro il genocidio. Come i suoi due predecessori, anche papa Francesco visit\u00f2 il campo il 29 luglio 2016, durante il suo viaggio in Polonia in occasione della GMG di Cracovia, con una visita silenziosa. Le sue uniche parole le scrisse sul libro dei visitatori: \u00abSignore abbi piet\u00e0 del tuo popolo, Signore perdona per tanta crudelt\u00e0.\u00bb\nIl dibattito relativo al numero delle vittime.\nNel 1990 il numero di vittime del complesso di Auschwitz riportate sulla targa commemorativa fu messo in discussione, scatenando un acceso dibattito non sopito. Il numero riportato pass\u00f2 da quattro milioni di vittime a , allineandosi con le stime degli storici moderni che propendono per un numero compreso tra e morti.\nPrincipale promotore della sostituzione fu Franciszek Piper, direttore del Dipartimento di Ricerca storica del Museo di Auschwitz, che dopo un approfondito esame, stim\u00f2 come errato il valore precedente. Il numero di quattro milioni traeva le sue origini da un articolo della rivista sovietica \"Krasnaja Zvezda\" dell'8 maggio 1945; l'articolo si basava sull'indagine di una commissione sovietica che aveva tenuto conto esclusivamente del rendimento massimo teorico giornaliero dei forni crematori e del loro periodo di utilizzo. L'ipotesi fu parzialmente confermata nel successivo processo di Norimberga quando Rudolf H\u00f6\u00df, comandante del campo, testimoni\u00f2 che tra il 1940 e il 1943 (il campo di Auschwitz fu operativo fino al gennaio 1945) circa tre milioni di persone erano morte nel campo.\nLa cifra di quattro milioni, che ebbe origine sotto la spinta dell'orrore per la scoperta dei campi di sterminio nazionalsocialisti, \u00e8 stata successivamente contestata da molti storici, che pure non hanno mai trovato una stima definitiva sul numero ma che comunque oscillerebbe tra uno e due milioni di vittime. Tali studi e quelli effettuati dallo stesso Piper (che propende per morti) lo convinsero a portare avanti - con successo - la sostituzione della targa commemorativa.\nUna mostra permanente sulla Shoah a cura di Yad Vashem.\nIl 13 giugno 2013 al blocco 27 di Auschwitz-Birkenau, \u00e8 stata aperta una mostra permanente intitolata: \"Shoah\". La mostra \u00e8 stata realizzata grazie al pi\u00f9 importante ente museale sull'olocausto: Yad Vashem. Le basi per questa iniziativa furono messe dopo la visita fatta ai campi di concentramento e di sterminio, nel 2005 dal primo ministro israeliano Ariel Sharon. Yad Vashem ha anche curato sia la progettazione sia la realizzazione della mostra che \u00e8 stata finanziata in parte dallo Stato d'Israele.\nBibliografia.\n^ Hans Jonas, Il concetto di Dio dopo Auschwitz,ed Il melangolo, 1995"}
{"id": "43205", "revid": "838137", "url": "https://it.wikipedia.org/wiki?curid=43205", "title": "333 a.C.", "text": ""}
{"id": "43206", "revid": "838137", "url": "https://it.wikipedia.org/wiki?curid=43206", "title": "335 a.C.", "text": ""}
{"id": "43210", "revid": "599013", "url": "https://it.wikipedia.org/wiki?curid=43210", "title": "Campionatore", "text": "Il campionatore (in inglese sampler) \u00e8 uno strumento musicale elettronico che \u00e8 in grado di acquisire suoni in formato digitale.\nStoria.\nUna forma primitiva di strumento musicale basato su \"campioni\" di suono fu il Mellotron (successivamente ribattezzato Novatron), prodotto nel Regno Unito a partire dal 1963: era uno strumento a tastiera che recava sotto ogni tasto uno spezzone di nastro dove era stata pre-registrata la nota dello strumento. Il Mellotron tuttavia non pu\u00f2 essere definito un campionatore in quanto si limitava a riprodurre suoni registrati a parte.\nIl primo vero campionatore fu il CMI (Computer Musical Instrument) della ditta australiana Fairlight, sviluppato nei primi anni 1980. In seguito la disponibilit\u00e0 di campionatori pi\u00f9 potenti e a costo pi\u00f9 accessibile ha cambiato radicalmente la storia del rap e la musica elettronica da ballo.\nElementi fondamentali.\nUn campionatore deve avere necessariamente una dotazione base composta da:\nInoltre sono presenti vari controlli manuali e unit\u00e0 visive per modificare i suoni. \u00c8 possibile che il campionatore sia dotato anche di ingressi ed uscite digitali.\nIl procedimento.\nIl campionamento audio \u00e8 il procedimento di conversione in forma digitale di un segnale audio analogico, per creare i campioni audio.\nQuesto processo pu\u00f2 essere suddiviso in tre fasi:\nQuesto \u00e8 un processo comune a tutte le apparecchiature audio digitali, che sfruttano cio\u00e8 il campionamento, e non solo ai campionatori.\nL'accuratezza del campionamento \u00e8 direttamente proporzionale alla frequenza di campionamento e al numero di bit usati per la quantizzazione.\nDurante la fase di lettura dei campioni, ovvero quando si vogliono suonare i campioni in memoria, il processo sar\u00e0 l'esatto inverso di quello descritto sopra: i campioni digitali vengono riconvertiti in una sequenza di valori di tensione e inviati alle uscite audio del campionatore.\nPer variare l'intonazione del campione, volendone fare un uso musicale, il campionatore varier\u00e0 la velocit\u00e0 di riproduzione del campione rendendola pi\u00f9 veloce o pi\u00f9 lenta a seconda se si desideri una nota pi\u00f9 acuta o pi\u00f9 grave. L'orecchio umano percepir\u00e0 il variare della velocit\u00e0 di riproduzione del campione, ovvero la variazione di cicli al secondo, come un cambio di intonazione del campione.\nModalit\u00e0 di campionamento.\nI campioni sono di solito registrazioni digitali di strumenti musicali acustici o elettronici, registrati su pi\u00f9 tonalit\u00e0 per garantire una fedelt\u00e0 sonora costante su tutta l'estensione della tastiera e con diverse dinamiche per conservare la personalit\u00e0 dello strumento. Tuttavia i campionatori sono molto utilizzati anche per riprodurre effetti speciali ed elaborazioni di suoni \"artificiali\".\n\u00c8 possibile campionare qualsiasi tipo di suono o rumore e, grazie al campionatore, \u00e8 possibile suonarlo. Tuttavia \u00e8 pi\u00f9 facile imbattersi in campionamenti di strumenti musicali, perlopi\u00f9 acustici. Grazie alla grande disponibilit\u00e0 di memoria nelle apparecchiature digitali, si fa spesso uso del multicampionamento, che consiste nel campionare pi\u00f9 note di uno stesso strumento per aumentare l'espressivit\u00e0 e la veridicit\u00e0 del risultato.\nEsistono tre tipi di multicampionamento: orizzontale, verticale e dimensionale:\nIl numero di campioni che si possono riprodurre contemporaneamente prende il nome di polifonia, e nei campionatori pi\u00f9 comuni varia da un numero di 16 note fino a 128 note. Per via della rapidit\u00e0 con cui il campionatore gestisce i frammenti di audio, nella musica elettronica viene utilizzato spesso dai DJ che memorizzano i \"loop\" (segmenti ciclici di audio) per dare vita ad originali composizioni \"on the fly\" (al volo, create al momento).\nLa riproduzione ciclica del campione (loop) \u00e8 inoltre indispensabile per sfruttare al meglio la memoria del campionatore.\nInfatti, riproducendo ciclicamente (loop) la fase successiva all'attacco di un campione, \u00e8 possibile simulare artificialmente il decadimento e il sostegno naturale di un suono senza tuttavia averlo campionato effettivamente. Questo permette di risparmiare moltissimo spazio in memoria, dovendo campionare solo la porzione iniziale del suono.\nInoltre, senza la possibilit\u00e0 della riproduzione ciclica, il suono sostenuto di molti strumenti ad eccitazione continua come ad esempio l'organo, cio\u00e8 strumenti che continuano a suonare continuamente finch\u00e9 sono eccitati, non sarebbe campionabile o costringerebbe alla necessit\u00e0 di una quasi infinita quantit\u00e0 di memoria.\nIl campionatore pu\u00f2 integrare un \"processore di effetti digitali\" nonch\u00e9 molti dei moduli presenti nei sintetizzatori (Inviluppi, filtri, LFO). Questi possono essere usati tanto per stravolgere il suono campionato tanto per aumentare il realismo del campionamento.\nProprio come in un sintetizzatore, all'interno della stessa patch (\"preset\") \u00e8 possibile sovrapporre campionamenti diversi (\"layer\") oppure dividere orizzontalmente la tastiera in pi\u00f9 zone assegnando ogni zona ad un suono diverso.\nL'utilizzo nei computer.\nI campionatori possono anche essere integrati all'interno di un computer che, disponendo di quantit\u00e0 maggiore di memoria RAM e di massa (hard disk), consente di immagazzinare un quantitativo sempre maggiore di campioni audio, anche ad elevata definizione.\nSebbene i dischi rigidi fossero pi\u00f9 capienti delle RAM, i campioni dovevano comunque essere caricati prima nella RAM del computer, che era comunque molto meno capiente di un hard disk.\nCos\u00ec, sfruttando la crescente velocit\u00e0 dei dischi rigidi dei computer, alcune ditte hanno sviluppato campionatori software in grado di operare lo \"streaming da disco\". Questa tecnica permette di caricare in ram solo la porzione d'attacco del campione occupando molto meno spazio.\nQualora la nota suonata sia pi\u00f9 lunga della sola fase d'attacco caricata in memoria, il \"soft sampler\" provveder\u00e0 a caricare il resto del campione direttamente dal disco. Per sfruttare questa tecnologia, le moderne DAW sono equipaggiate di un hard disk dedicato esclusivamente alle librerie di suoni per questi campionatori."}
{"id": "43211", "revid": "77358", "url": "https://it.wikipedia.org/wiki?curid=43211", "title": "Formazione delle galassie", "text": ""}
{"id": "43218", "revid": "1534511", "url": "https://it.wikipedia.org/wiki?curid=43218", "title": "Astronomia stellare", "text": "L'astronomia stellare \u00e8 lo studio delle stelle e dei fenomeni mostrati dai vari stadi di sviluppo e forma delle stelle. \nL'astronomia stellare ha due approcci principali, osservativo e teorico. \nL'astronomia stellare d'osservazione comprende l'osservazione ottica, come la fotometria (cio\u00e8 lo studio delle variazioni di colore e intensit\u00e0 nella radiazione elettromagnetica), la spettroscopia (lo studio della variazione dell'intensit\u00e0, e della lunghezza d'onda elettromagnetica, di una determinata stella, il suo \"spettro\"), e inoltre le osservazioni in tutte le regioni non-ottiche dello spettro elettromagnetico. \nAnche la rilevazione di gravitoni o neutrini potrebbe ricadere nelle competenze dell'astronomia stellare di osservazione, sebbene quei generi abbiano generalmente proprie sottospecializzazioni. \nL'astronomia stellare teorica include i vari tipi di modelli stellari e modelli di specifici fenomeni associati alle stelle (come modelli di riconnessione magnetica per flare stellari o modelli di Raymond-Smith per il plasma ad alta temperatura che pu\u00f2 circondare stelle o pu\u00f2 essere trovato in altri contesti astronomici). \n\u00c8 la gamma delle discipline fisiche applicate all'astronomia, sebbene alcuni modelli fisici siano pi\u00f9 applicabili di altri all'astronomia stellare. Ad esempio le simulazioni di n-corpi si trovano pi\u00f9 spesso in astronomia dinamica (meccanica celeste) poich\u00e9 applicate a sistemi di multi-corpi o perfino alle galassie interagenti, quindi l'unico campo dell\"'astronomia stellare\" in cui si possono trovare \u00e8 in relazione a nebulose prestellari (es: il lavoro di Stu Weidenschilling e di altri teorici della nebulosa presolare)."}
{"id": "43222", "revid": "767487", "url": "https://it.wikipedia.org/wiki?curid=43222", "title": "Izo", "text": "Izo \u00e8 un film del 2004, diretto da Takashi Miike.\n\u00c8 ispirato alla storia di Iz\u014d Okada, un samurai realmente esistito che nel XIX secolo fu torturato e crocifisso. \u00c8 stato proiettato al Festival di Venezia 2004, nella sezione \"Orizzonti\".\nTrama.\nNel XIX secolo, Iz\u014d, samurai al servizio di Hanpeida, viene condannato alla crocifissione e ucciso. Come vittima di una maledizione, o della sua stessa rabbia, Iz\u014d \u00e8 costretto a viaggiare nello spazio e nel tempo, uccidendo tutti coloro che hanno la sfortuna di incontrarlo: donne, bambini, anziani, yakuza, e divenendo un demone. Il suo fine ultimo sar\u00e0 uccidere l'Imperatore del Giappone.\nIl film narra la storia di Iz\u014d mostrando flashback della sua vita, misti ai viaggi nel tempo della sua reincarnazione, alle canzoni di Kazuki Tomokawa e ad immagini di repertorio riguardanti la seconda guerra mondiale, Adolf Hitler, Benito Mussolini e Stalin.\nAnalisi.\nDai pochissimi dialoghi del film, capiamo che \u201cIzo\u201d \u00e8 una sorta di entit\u00e0 che coincide non tanto con la malvagit\u00e0 quanto forse con la vita stessa (come ci indicano gli spermatozoi all'inizio e il concepimento alla fine del film). Secondo la poetica di Takashi Miike, l'umanit\u00e0 e la vita nascono da semi di rancore, essendo Izo un personaggio che vaga costantemente in cerca di vendetta per tutta la storia; una vendetta cieca e crudele, non si sa bene contro chi o che cosa, ma che non risparmia nessuno. Il messaggio che intende trasmetterci \u00e8 che \u00e8 l'essere umano ad essere sostanzialmente e intrinsecamente brutale. A dispetto dei litri di sangue che fanno di \u201cIzo\u201d un'opera stilisticamente iper-violenta, tale messaggio viene esposto quasi candidamente, come l'unica verit\u00e0 possibile, e in certi punti attraverso emozionanti scene di grande poesia (i fiori che parlano ad Izo, la pioggia e l'acqua purificatrici, fino a giungere all'iconico finale che rimanda alla teoria del \u201cBambino delle stelle\u201d di Kubrick). Ma la vera e pi\u00f9 autentica essenza dell'entit\u00e0 \u201cIzo\u201d si esprime anche attraverso brevi ma significativi e pungenti dialoghi filosofici con gli emissari del potere che egli uccider\u00e0 uno ad uno in quanto crepa sovversiva all'interno del sistema. In quest'ottica il film \u00e8 un atto di accusa sincero e poetico contro ogni forma di apparenza o di ipocrisia umana, dal concetto di democrazia a quello di guerra e di religione, dove persino l'amore viene decostruito essendo null'altro che un segno del linguaggio per indicare un mero istinto sessuale. Soprattutto nella prima parte del film, attraverso una serie di dialoghi e di situazioni surreali (la riunione dei ministri, la bizzarra lezione scolastica in cui ogni concetto viene capovolto, fino a giungere ad un'intera scena inquadrata al contrario, a testa in gi\u00f9), \u00e8 chiaro fin da subito che il percorso del samurai \u00e8 in primo luogo un cammino spirituale che lo porter\u00e0 attraverso la negazione del mondo ad una pi\u00f9 alta conoscenza di se stesso. Tale livello di conoscenza coincider\u00e0 per\u00f2 con la disperazione e Izo si trasformer\u00e0 lentamente in un mostro assetato di sangue, pi\u00f9 simile a un animale o a un demone che a un uomo.\nAccoglienza.\nCritiche.\nAlla sua uscita, \"IZO\" divise nettamente in due la critica cinematografica: alcuni lo definirono infatti uno dei migliori film di Takashi Miike, altri lo definirono incomprensibile e confusionario.\nIn Italia fu pubblicizzato come il nuovo \"Ichi the Killer\" e il trailer fu basato sulle sequenze pi\u00f9 splatter del film. Questo fuorvi\u00f2 gli spettatori, che credevano di assistere ad un horror splatter e si ritrovarono invece spettatori di un horror filosofico.\nAlla prima proiezione pubblica, avvenuta al Festival di Venezia, il pubblico lasci\u00f2 la sala perplesso e in silenzio. Solo Quentin Tarantino si alz\u00f2 in piedi e applaud\u00ec calorosamente.\nEnrico Ghezzi comment\u00f2 l'opera esclamando: \"Dopo il cinema c'\u00e8 IZO.\""}
{"id": "43223", "revid": "599013", "url": "https://it.wikipedia.org/wiki?curid=43223", "title": "Hz", "text": ""}
{"id": "43224", "revid": "2120134", "url": "https://it.wikipedia.org/wiki?curid=43224", "title": "MHz", "text": ""}
{"id": "43227", "revid": "1721238", "url": "https://it.wikipedia.org/wiki?curid=43227", "title": "Eros (film 2004)", "text": "Eros \u00e8 un film collettivo del 2004 diretto da Michelangelo Antonioni, Steven Soderbergh e Wong Kar-wai.\nTrama.\n1 (La mano)\nLa signorina Hua, una ragazza squillo degli anni '60, viene visitata dal timido Zhang, assistente del sarto di fiducia, per prendere le misure per un vestito. Egli sente i rumori del sesso, mentre aspetta nel suo salotto; \u00e9 attratto da lei ma non c'\u00e8 spazio di incontro tra i due individui, appartenenti a classi sociali completamente diverse. Lei lo chiama quando il suo cliente lascia e gli dice che gli fornir\u00e0 materiale per i suoi ricordi. Lui dice che penser\u00e0 a lei mentre disegna i suoi vestiti.\n2 (Equilibrium)\nNick Penrose \u00e8 un dirigente pubblicitario del 1955, sottoposto ad una enorme pressione nel suo lavoro. Racconta al suo psichiatra Dr. Pearl il suo sogno ricorrente: una bella donna nuda nel suo appartamento. Essi discutono delle possibili ragioni per cui il suo stress sembra manifestarsi nel sogno erotico.\n3 (Il filo pericoloso delle cose)\nUna coppia annoiata, Christopher e Cloe, fa una passeggiata nei pressi di un resort su un lago vicino alla costa della Toscana. Visitando un ristorante sulla spiaggia, vedono una giovane donna molto attraente, Linda. Linda racconta loro dove abita, all'interno di una fatiscente torre medievale. La coppia va a trovarla e fanno sesso. Mentre Christopher lascia il posto, le due donne si incontrano in seguito sulla spiaggia, entrambe nude.\nProduzione.\nIl risultato dell'unione delle forze di tre registi \u00e8 finalizzato a raccontare eros e desiderio da tre diversi punti di vista. Il regista italiano Michelangelo Antonioni dirige \"Il filo pericoloso delle cose\". A lui si aggiungono lo statunitense Steven Soderbergh con \"Equilibrium\" ed il cinese Wong Kar-Wai con \"La mano\".\nDistribuzione.\n\u00c8 stato presentato alla 61\u00aa Mostra internazionale d'arte cinematografica di Venezia. Nella versione proiettata ad Hong Kong, l'ordine degli episodi \u00e8 stato modificato inserendo il segmento di Wong Kar-wai per primo.\n\u00c8 stato censurato in Cina per i contenuti sessuali espliciti.\nColonna sonora.\nColonna sonora dell'episodio \"La mano\"."}
{"id": "43228", "revid": "2138421", "url": "https://it.wikipedia.org/wiki?curid=43228", "title": "Gallicanesimo", "text": "Il gallicanesimo \u00e8 quella dottrina politico-religiosa che tratta l'organizzazione della Chiesa cattolica in Francia (la Chiesa gallicana) in gran parte autonoma dal papa, essa ne contesta il potere assoluto, in favore dei consigli generali della Chiesa e dei sovrani nei loro Stati. \nIn pratica ci\u00f2 si traduce soprattutto nel controllo stretto dei sovrani francesi sulle nomine e sulle decisioni dei vescovi. Quantunque rispettosa del papato, questa dottrina dispone alcuni limiti al suo potere; in particolare insegna che l'autorit\u00e0 dei vescovi riuniti in concilio \u00e8 superiore a quella del papa.\nIl maggior rappresentante di questa corrente fu Jacques B\u00e9nigne Bossuet, vescovo di Meaux (XVII secolo), che si occup\u00f2 della redazione dei quattro articoli gallicani del 1682 sottoscritti dai vescovi di Francia. Bossuet riprese le decisioni del Concilio di Costanza (1414 - 1418), in cui si affermava che il concilio ecumenico \u00e8 l'organo supremo in materia di autorit\u00e0 e insegnamento in seno alla Chiesa.\nJoseph de Maistre nel libro \"De l'\u00c9glise gallicane dans son rapport avec le Souverain Pontife\" (1821) e F\u00e9licit\u00e9 Robert de Lamennais nell\"Essai sur l'indiff\u00e9rence en mati\u00e8re de religion\" (1823), pur se da prospettive differenti, criticarono duramente il gallicanesimo.\nA stretto rigore non c'\u00e8 alcun nesso tra Gallicanesimo e rito gallicano, che \u00e8 un rito liturgico tradizionale della Chiesa di Francia e in particolare di quella di Lione, ma nei secoli fu notato un collegamento e l'autorizzazione o meno a mantenere un rito diverso da quello romano fu vista collegata al riconoscimento o meno del papa come unico patriarca dell'Occidente e, per contro, alle \"libert\u00e0 gallicane\". Fu pertanto un seguace di de Lamennais, il benedettino Prosper Gu\u00e9ranger a riportare l'intera Francia al rito romano, confinando ad usi marginali il rito gallicano.\nNel 1870, ebbe luogo la proclamazione del dogma dell'infallibilit\u00e0 pontificia al Concilio Vaticano I. Questa decisione, sebbene fortemente contestata dai vescovi francesi, demolir\u00e0 le aspirazioni gallicane, tanto pi\u00f9 che la \"legge di separazione della Chiesa dallo Stato\" del 1905 eliminer\u00e0 i legami fra la Chiesa di Francia e lo Stato.\nLe vicende storiche.\nI precedenti.\nGi\u00e0 nel Medioevo vi erano state affermazioni pi\u00f9 o meno vaghe sull'indipendenza dell'episcopato e delle autorit\u00e0 civili da Roma; queste erano state ripetute con maggior chiarezza ai tempi del conflitto tra Filippo il Bello e papa Bonifacio VIII. Le stesse tendenze \"autonomistiche\" riaffiorarono nella resistenza al fiscalismo avignonese, nelle discussioni per porre fine allo scisma d'Occidente (teoria conciliare).\nNel 1438 la Francia, con la Prammatica Sanzione di Bourges, riaffermava la teoria conciliare e la sua relativa indipendenza da Roma, riducendo di fatto al minimo i poteri del papa sulla Chiesa francese. Il concordato del 1516 abrog\u00f2, ma solo in teoria, la Prammatica Sanzione di Bourges.\nTra la fine del Cinquecento e l'inizio del Seicento diversi motivi rafforzarono le antiche tendenze all'autonomia e della Chiesa e dello Stato francese da Roma: la resistenza all'introduzione dei decreti tridentini (perch\u00e9 imposti da una autorit\u00e0 esterna alla Francia), le controversie sul potere indiretto, la posizione assunta dai papi nelle guerre di religione, l'affermarsi dell'assolutismo.\nAlle rivendicazioni si cerc\u00f2 di dare una forma sistematica ed una patina di antichit\u00e0. Pierre Pithou (\"Les libert\u00e9s de l'Eglise gallicane\", 1594) raccolse le libert\u00e0 della Chiesa francese in due principi fondamentali: indipendenza assoluta del sovrano dai papi nel temporale; limitazioni dei poteri del papa nel regno secondo i canoni conciliari e le consuetudini francesi. Edmond Richer (\"De ecclesiastica et politica potestate\", 1611) difese una concezione oligarchica della Chiesa: la sovranit\u00e0 \u00e8 di tutti i sacerdoti, il potere legislativo \u00e8 dei sinodi e dei concili, il potere esecutivo in ugual misura al papa e ai vescovi. Pierre de Marca (\"De concordia sacerdotii et imperii\", 1641) sostenne che le leggi pontificie non obbligano se non dopo l'accettazione della Chiesa, cio\u00e8 del corpo formato dai fedeli e rappresentato dal principe (di fatto il sovrano \u00e8 libero di accettare o no le disposizioni papali).\nLa problematica.\nEra dunque largamente diffuso in Francia uno spirito diffidente verso l'autorit\u00e0 del Papa, geloso della propria indipendenza, attaccato alle proprie consuetudini, remissivo di fronte alle ingerenze statali. In questa mentalit\u00e0 confluivano due tendenze:\nLe due tendenze potevano essere distinte tra loro, cio\u00e8 l'aspirazione ad un'autonomia da Roma poteva essere aliena da qualsiasi servilismo di fronte al potere civile. Ma in realt\u00e0 Roma accusava il clero francese di resistere al papa e di servire il sovrano: cio\u00e8 il gallicanesimo ecclesiastico, nelle tesi romane, portava inevitabilmente al gallicanesimo politico. Gli storici invece sono di pareri diversi. Il gesuita Pierre Blet sottolinea come in diversi casi l'episcopato abbia difeso energicamente le libert\u00e0 della Chiesa contro il sovrano; i contrasti con la Curia romana sarebbero sorti dalla coscienza delle prerogative dell'episcopato (in sostanza per una diversa concezione di Chiesa).\nLa nascita della controversia: la disputa delle regalie.\nLa regalia era un'antica consuetudine che l'uso frequente aveva trasformato in diritto. Con essa il re esercitava un doppio potere sulle sedi episcopali vacanti:\nQuesto diritto di regalia era esercitato dal re senza contestazione nelle province del nord della Francia. La contesa scoppi\u00f2 quando, con la dichiarazione del 10 febbraio 1673, Luigi XIV estese la regalia a tutte le diocesi della Francia, anche a quelle meridionali. Cos\u00ec i vescovi del sud della Francia dovettero sottomettersi ad una formalit\u00e0 alla quale gi\u00e0 da tempo erano sottoposti i vescovi del nord, e cio\u00e8 dovevano registrare un giuramento di fedelt\u00e0 alla Corte dei conti di Parigi. Con questo giuramento si \"chiudeva\" la regalia, \"aperta\" con la morte del predecessore. Se un vescovo trascurava questa formalit\u00e0, il suo vescovado veniva considerato vacante e di conseguenza il re poteva dare ad altri i benefici.\nUn'altra dichiarazione regale del 2 aprile 1675 confermava quanto gi\u00e0 detto, elencando in pi\u00f9 gli arcivescovadi sottoposti al diritto di regalia (Bourges, Bordeaux, Auch, Tolosa, Narbona, Arles, Aix, Avignone, Embrun, Vienne). L'Assemblea del clero francese accett\u00f2 queste due dichiarazioni del re senza protestare minimamente.\nTutti gli arcivescovi si sottomisero alla formalit\u00e0 della registrazione del giuramento di fedelt\u00e0. Solo due vescovi resistettero, Pavillon (diocesi di Alet) e Caulet (diocesi di Pamiers: sono gli stessi che si erano opposti alle costituzioni di papa Alessandro VII relative al giansenismo). La mancanza del giuramento di fedelt\u00e0 portava il re ad esercitare il suo diritto di regalia. Sembra che i due vescovi \"ribelli\" si siano rivolti al papa, protestando contro le ordinanze dei rispettivi arcivescovi a loro sfavorevoli in materia di regalia e implicitamente contro le dichiarazioni del re.\nNel settembre 1676, era stato eletto papa, con il consenso di Luigi XIV, il comasco Benedetto Odescalchi, che prese il nome di Innocenzo XI. Asceta, pio, nemico del lusso e soprattutto del nepotismo, preoccupato di difendere la cristianit\u00e0 dai Turchi, si considerava a titolo speciale responsabile della salvezza eterna dei sovrani.\nQuando giunsero a Roma le proteste pi\u00f9 o meno formali dei due vescovi che si opponevano al diritto di regalia del loro re, Innocenzo XI pens\u00f2 di occuparsene, istituendo una commissione, la Congregazione delle regalie, presieduta dal segretario delle cifre, Agostino Favoriti. Frutto del lavoro di questa commissione, e in special modo del Favoriti, furono tre brevi successivi:\nIl re e il suo consiglio (che temevano un breve o una bolla di censura papale) decisero di scrivere una memoria sulle regalie da consegnare al papa, per dimostrare che la regalia era stata praticata in tutto il regno anche prima del concilio lionese. Il re decise inoltre l'invio di un ambasciatore straordinario, il cardinale C\u00e9sar d'Estr\u00e9es, per trattare la questione, mostrandosi aperto e desideroso di un negoziato. Ma gli avvenimenti presero una piega inaspettata.\nAll'inizio di luglio del 1680 si era riunita l'Assemblea del clero francese per trattare argomenti di ordinaria amministrazione. Nel processo verbale non si fa alcuna menzione al problema delle regalie e dei contrasti tra re e papa, segno che Luigi XIV aveva taciuto all'assemblea le sue divergenze con il papa. Ma certo c'era qualcuno che voleva un intervento del clero, e cio\u00e8 l'arcivescovo di Reims, Maurice Le Tellier, che considerava il clero di Francia come un valido mediatore tra papa e re. Ma il presidente dell'assemblea, il cardinale arcivescovo di Parigi, Fran\u00e7ois de Harlay, anticipando il rivale di Reims, la sera stessa della chiusura dell'assemblea, inform\u00f2 l'assemblea dei tre brevi scritti al re dal papa e fece firmare ai delegati un testo di sua composizione gi\u00e0 preparato in precedenza, senza previa discussione. Il testo fu presentato la sera stessa a Luigi XIV.\nQuesta lettera, scritta in fretta e fatta firmare senza preavviso, \u00e8 spesso citata nei manuali come prova del servilismo del clero di Francia verso il re. Con il testo i vescovi dell'assemblea si mostrano dispiaciuti delle parole indirizzate al re \u00abFiglio maggiore e protettore della Chiesa\u00bb e rinnovano le loro dichiarazioni di fedelt\u00e0 al re contro \u00ab...le vane imprese dei nemici della Santa Sede e dello Stato\u00bb. Questa seconda frase \u00e8 stata spesso falsificata, con l'omissione delle parole \"dei nemici\".\nPrima che il cardinal d'Estr\u00e9es giungesse a Roma, i rapporti tra Luigi XIV e papa Innocenzo XI si erano di nuovo fatti tesi, tanto che il papa, in un concistoro del gennaio 1681, rinnov\u00f2 l'avvertimento enunciato nel terzo breve. L'ambasciatore straordinario giunse a Roma il 30 gennaio 1681 e quattro giorni dopo fu ricevuto dal papa. Per intimorire il papa, il d'Estr\u00e9es consigli\u00f2 Luigi XIV di far credere di preparare un'assemblea generale straordinaria del clero francese. Ma il re non tenne conto di questo invito e sembr\u00f2 disposto ad accettare un indulto del papa per esercitare la regalia in tutto il regno.\nMa le cose andarono diversamente e alla fine il re convoc\u00f2 davvero l'assemblea generale del clero. L'arcivescovo di Reims, Le Tellier, infatti, era sempre legato alla sua idea di far intervenire il clero di Francia come mediatore fra re e papa. Cos\u00ec anche lui consigli\u00f2 il re di riunire il clero, ma con intenti diversi di quelli del d'Estr\u00e9es.\nL'Assemblea del 1681-82: dalla regalia ai Quattro Articoli.\nRe e Clero si trovarono d'accordo nella necessit\u00e0 di un'Assemblea generale del clero francese. Nel marzo 1681 ci fu una riunione preparatoria alla quale parteciparono 42 prelati della regione di Parigi. Il 9 maggio gli arcivescovi di Parigi e Reims presentarono le conclusioni al re e gli domandarono il permesso di riunire un Concilio nazionale o un'Assemblea generale del clero. Il re decise per un'Assemblea, convocata per il 1\u00ba ottobre, ma in cuor suo sperava sempre in un indulto papale; per questo fece pressione sul suo ambasciatore, il d'Estr\u00e9es, invitandolo a spiegare al papa che l'Assemblea poteva ancora essere sospesa. Ma Innocenzo XI decise di aspettare per vedere quello che avrebbe fatto l'Assemblea.\nCos\u00ec l'Assemblea del clero si apr\u00ec il 27 ottobre 1681 con lo scopo:\nIl 9 novembre ci fu l'apertura solenne con una grande messa dello Spirito Santo. Il vescovo di Meaux, Bossuet, amico di Le Tellier e in buone relazioni con Roma, pronunci\u00f2 l'omelia, chiara esposizione sulle libert\u00e0 della Chiesa gallicana, che preludeva ai quattro articoli.\nL'Assemblea inizi\u00f2 i lavori trattando delle regalie e raggiunse un compromesso, che soddisfece tutti eccetto il papa, il quale, non del tutto convinto delle buone disposizioni di Luigi XIV, esigeva il ritiro delle dichiarazioni regali sulla regalia. L'atteggiamento del papa gett\u00f2 nello sconforto l'Assemblea del clero francese.\nMentre si svolgevano questi fatti, una commissione dell'Assemblea lavorava sul problema delle libert\u00e0 della Chiesa francese. In tre giorni il rapporto della commissione fu letto, discusso e i quattro articoli approvati e firmati da tutta l'Assemblea; il 20 marzo il re con un editto conferm\u00f2 il quattro articoli come dottrina ufficiale del regno da insegnarsi in tutte le facolt\u00e0 di teologia e di diritto canonico. Se per il problema delle regalie l'Assemblea aveva lavorato per quasi due mesi, per i quattro articoli si impieg\u00f2 una settimana.\nContenuto dei quattro articoli, opera principalmente del Bossuet:\nLa reazione di Roma.\nParigi si attendeva l'arrivo della bolla di censura di Innocenzo XI. Roma invece ancora discuteva dell'editto del re sull'uso delle regalie e le concessioni fatte furono stimate insufficienti. Una commissione apposita, presieduta dal Favoriti, ritenne di rispondere con un breve (non si parl\u00f2 di una bolla di censura), la \"Paternae Charitati\", spedito in Francia l'11 aprile 1682, con il quale ci si lamentava della debolezza del clero francese nel difendere i diritti della Chiesa e si annullavano tutte le disposizioni prese sulla regalia. Lo stesso giorno arrivava a Roma la notizia del voto dei quattro articoli.\nNel frattempo, a Parigi l'Assemblea si riun\u00ec di nuovo il 4 maggio per discutere dei brevi con i quali il papa era intervenuto in alcune diocesi francesi: si giudic\u00f2 la giurisdizione dei vescovi colpita in modo inaudito e grave dai brevi papali. La conclusione dell'Assemblea fu di scrivere al papa una lettera di protesta. Il 9 maggio arrivava la \"Paternae Charitati\", che non fece che aumentare le tensioni fra clero francese e Curia romana.\nContro ogni aspettativa, il d'Estr\u00e9es ottenne un risultato clamoroso: d'intesa con Luigi XIV, strapp\u00f2 a Innocenzo XI una sospensione momentanea di ogni condanna: il re non avrebbe fatto niente contro il papa e il papa non avrebbe fatto niente contro il re e contro i vescovi. A conferma di ci\u00f2 il re sciolse di sua iniziativa l'Assemblea del clero, spedendo a casa i rappresentanti. Era il 1\u00ba luglio 1682.\nLa crisi politica e la riconciliazione.\nMa le posizioni delle corti di Parigi e di Roma tornarono ad irrigidirsi, quando, con il concistoro del 28 settembre 1682, Roma decise di negare l'istituzione canonica (tramite le bolle) a due vescovi (Castres e Clermont), perch\u00e9 avevano firmato i quattro articoli.\nIl d'Estr\u00e9es, e con lui anche Luigi XIV, decisero allora di non far alcuna richiesta di bolle di investitura, neanche per gli altri candidati, fin quando il papa le rifiutava ai firmatari dei quattro articoli (sperando cos\u00ec di far desistere il papa). Cos\u00ec nel corso degli anni seguenti, la situazione si aggrav\u00f2 a proposito delle due questioni (regalie e articoli), pi\u00f9 politiche che religiose. Inoltre il rifiuto delle bolle di investitura aumentava le sedi \"vacanti\" (una quarantina alla morte di Innocenzo XI).\nInoltre, altre questioni politiche aggravarono i rapporti tra Francia e Santa Sede, nonch\u00e9 la mutata situazione internazionale. Infine, il 12 agosto 1689 mor\u00ec papa Innocenzo XI.\nVenne eletto papa il veneziano Pietro Ottoboni, Alessandro VIII, impavido nepotista, ma inflessibile come il suo predecessore. A Luigi XIV fu fatto capire che non si poteva sperare niente dal nuovo papa. Infatti Alessandro VIII scrisse al re invitandolo a non fare osservare l'editto del marzo 1682 sui quattro articoli, e ai firmatari invitandoli a rinunciare ad essi. Luigi XIV, dopo un primo diniego, accett\u00f2 le proposte papali, rinunciando ad imporre la dottrina dei quattro articoli. Cos\u00ec nel febbraio 1690, la riconciliazione fra re e papa era cosa fatta. Ma restava il clero.\nIl papa, vedendosi prossimo alla morte, pubblic\u00f2 un breve, l\"Inter Multiplices\" (30 gennaio 1691), che annullava tutti gli atti dell'Assemblea del 1682 e gli editti e le dichiarazioni del re relativi alle regalie e ai quattro articoli. Luigi XIV impose al Parlamento di non intervenire sul breve e di sua iniziativa rinunci\u00f2 al principio approvato nel 1682 (secondo il quale non si sarebbero chieste le bolle di nomina se il papa continuava a rifiutare le bolle ai firmatari). Infatti diede ordine di chiedere le bolle per tutti i vescovi nominati dopo il 1682 (una trentina).\nIl nuovo papa Innocenzo XII si mostr\u00f2 molto accomodante: accord\u00f2 le bolle, mise in secondo piano la questione delle regalie. Intanto la situazione europea si aggravava per la Francia (sola in guerra contro mezzo continente), tanto che Luigi XIV affrett\u00f2 la riconciliazione tra Roma e il clero francese e lui stesso scrisse al papa (24 settembre 1693) comunicandogli la rinuncia a far osservare l'editto del 1682 sui quattro articoli; questa lettera era sottoscritta anche dai firmatari dei quattro articoli.\nIn tutta la faccenda, la questione delle regalie non fu mai risolta. Fino alla fine dell\"Ancien R\u00e9gime\" si applic\u00f2 in tale materia l'editto del marzo 1682 con il tacito accordo del papa. Mentre i quattro articoli, mai condannati dal papa, continuarono ad essere insegnati e sostenuti in molte facolt\u00e0 francesi.\nLa scomparsa progressiva dell'idea gallicana nel corso del XIX secolo.\nNel 1801, preoccupato di ristabilire la pace civile, Napoleone Bonaparte tratt\u00f2 un Concordato con papa Pio VII. In quest'occasione il Pontefice, su richiesta dell'Imperatore, depose l'Assemblea dell'episcopato francese composta dai vescovi eletti in virt\u00f9 della Costituzione civile del clero e dai prelati dell'Ancien R\u00e9gime superstiti. Questo segn\u00f2 la fine dei princ\u00ecpi della Chiesa gallicana, e il riconoscimento implicito, del primato del Papa. Alcuni vescovi e preti refrattari, di ideali gallicani, rifiutarono di sottomettersi al papa e fondarono la Piccola Chiesa.\nIl gallicanesimo si ridusse cos\u00ec a una dottrina amministrativa per giustificare l'ingerenza del potere politico negli affari religiosi. Cos\u00ec gli Articoli organici, imposti unilateralmente da Napoleone, sono di spirito gallicano: insegnamento nei seminari della Dichiarazione del 1682, divieto di pubblicare un testo pontificio senza l'accordo del governo, nomina dei vescovi da parte del governo, regolamentazione molto stretta dell'esercizio del culto... Il loro principale autore, Portalis, spiega cos\u00ec che \u00absecondo i veri princ\u00ecpi cattolici, il potere sovrano risiede nella Chiesa e non nel Papa, cos\u00ec come, secondo i princ\u00ecpi della Costituzione francese, la sovranit\u00e0 in materia temporale risiede nella nazione e non in un magistrato particolare\u00bb. Dopo la Restaurazione, l'ultimo sussulto del gallicanesimo politico si manifest\u00f2 con la comparsa nel 1844 del \"Manuale di diritto ecclesiastico francese\" di Dupin.\nCos\u00ec subordinato allo Stato e ai suoi interessi, il gallicanesimo perse sempre pi\u00f9 terreno in seno al clero. Il cattolicesimo francese progressivamente si uniforma alla Chiesa di Roma, con la vittoria degli ultramontani, in filosofia, in teologia morale, nella liturgia e nelle manifestazioni del culto. In quest'evoluzione, F\u00e9licit\u00e9 Robert de Lamennais e il suo libro \"Saggio sull'indifferenza in materia di religione\", scritto fra il 1817 e il 1823, ha giocato un ruolo pioniere. In esso il gallicanesimo \u00e8 definito come un \u00ab...disgustoso miscuglio di stupidit\u00e0 e di boria, di stupida scempiaggine e di sciocca sicurezza, di piccole passioni, di piccole ambizioni e di assoluta impotenza dello spirito\u00bb. D'altronde, tutti i suoi sostenitori sono avversari accaniti del gallicanesimo: monsignor Gousset, dom Gu\u00e9ranger, Rohrbacher... La rivista \"L'Univers\" di Louis Veuillot diviene l'organo d questo clero ultramontano e intransigente.\nTuttavia alcune istituzioni religiose restano fedeli a un gallicanesimo moderato: la facolt\u00e0 di teologia della Sorbona, il seminario di Saint-Sulpice... Grazie al Concordato\u00a0\u2013 \u00e8 il governo che nomina i vescovi \u2013, i gallicani moderati restano presenti nell'episcopato: monsignor Mathieu arcivescovo di Besan\u00e7on, monsignor Dupanloup vescovo di Orl\u00e9ans, monsignor Affre e monsignor Darboy arcivescovi di Parigi... La loro opposizione al centralismo romano si unisce a quella dei fautori di un cattolicesimo liberale, come Montalembert, o di un neo-gallicanesimo aperto alla democrazia, il cui teorico fu monsignor Maret, professore alla Sorbona.\nMa nel 1870 ebbe luogo a Roma la proclamazione del dogma dell'infallibilit\u00e0 papale da parte del Concilio Vaticano I con la costituzione dogmatica \"Pastor Aeternus\". Questa risoluzione, sebbene fortemente contestata dai vescovi francesi, segn\u00f2 il definitivo tramonto del gallicanesimo. Pi\u00f9 precisamente, la fine del gallicanesimo ecclesiastico fu segnata dalla progressiva laicizzazione dello Stato, e dalla scomparsa dell'Ancien R\u00e9gime, fondato sull'alleanza del trono e dell'altare.\nNel 1905, la legge di separazione tra la Chiesa e lo Stato recise ogni legame tra la Chiesa francese e lo Stato.\nTuttavia oggi sussiste ancora una Chiesa gallicana, separata da quella cattolica, molto ridotta, il cui clero non conta pi\u00f9 di una cinquantina di membri."}
{"id": "43229", "revid": "767487", "url": "https://it.wikipedia.org/wiki?curid=43229", "title": "Three... Extremes", "text": "Three... Extremes (cinese: \u4e09\u66f42 pinyin: \"S\u0101ng\u0113ng \u00c8r\", Cantonese: \"Saam Gaang Yi\", coreano: , giapponese: ) \u00e8 un film collettivo del 2004 presentato alla 61\u00aa Mostra internazionale d'arte cinematografica di Venezia nella sezione \"Mezzanotte\".\nLa pellicola, segue il concetto di \"Three\" e mescola il talento di tre registi estremi del cinema orientale: apre Fruit Chan con l'agghiacciante pasto di \"Dumplings\", segue la sanguinaria e sadica vendetta di \"Cut\" del coreano Park Chan-wook e chiude il visionario Takashi Miike con il corto \"Box\", per una co-produzione tra Hong Kong, Corea del Sud e Giappone.\nTrama.\nDumplings.\nLa signora Li, una famosa ex attrice, vuole rinnovare la sua bellezza per riconquistare l'attenzione del suo infedele marito. Si rivolge cos\u00ec a una donna che si fa chiamare zia Mei, che afferma di essere molto pi\u00f9 vecchia di quanto lo sembri e prepara dei particolari ravioli in grado di far ringiovanire chi li mangia, ma apprende con disgusto che l'ingrediente segreto \u00e8, in realt\u00e0, composto da feti abortiti, che Mei prende dalla struttura abortiva segreta di un ospedale vicino, o praticando aborti clandestini lei stessa.\nTuttavia, la signora Li, per riuscire a raggiungere il suo scopo, decide di contenere la sua repulsione e continuare a mangiare i ravioli. Nella sua ultima visita, ne mangia alcuni ricavati da un feto di cinque mesi (il pi\u00f9 vecchio finora), che sembra dare degli effetti positivi sulla sua libido ma, come effetto collaterale, fa puzzare di pesce la sua pelle.\nBen presto le autorit\u00e0 vengono a conoscenza della sua attivit\u00e0 e Mei \u00e8 costretta a fuggire. La signora Li, ora incinta di due mesi nonostante sia stata dichiarata sterile in precedenza, dopo aver appreso della fuga di Mei ma ancora alla disperata ricerca di un ringiovanimento, sceglie di abortire il proprio bambino per utilizzarlo nei ravioli. L'ultima scena fa vedere la signora Li, in primo piano che mangia lentamente un raviolo, molto probabilmente preparato con la carne del suo stesso figlio.\nCut.\nUn regista di successo deve affrontare una notte di terrore quando un uomo, che ha fatto da comparsa in cinque dei suoi film, prende in ostaggio sia lui che sua moglie per fare un gioco mortale. La moglie, una pianista, \u00e8 imbavagliata e legata al suo pianoforte con un meccanismo di fili taglienti, mentre lui viene incaricato di strangolare una bambina, altrimenti il maniaco taglier\u00e0 un dito alla moglie ogni cinque minuti. Gli rivela anche che ha rapito la coppia perch\u00e9 invidioso della loro relazione e della loro ricchezza, mentre lui \u00e8 povero e violento nei confronti della propria moglie e del figlio, la prima dei quali ha ucciso prima dell'arrivo.\nIl regista cerca di guadagnare tempo raccontando storie sulla sua infedelt\u00e0, mentre le dita della moglie vengono tagliate una ad una, fino a quando ne rimane solo uno sulla mano sinistra. Alla fine il regista decide di strangolare la bambina; ci prova, ma non riesce a ucciderla. La parrucca della ragazza si stacca rivelando di essere un ragazzo, il figlio del maniaco. Il pazzo viene fermato quando scivola sull'anello che indossava la moglie del regista e sul pavimento bagnato dal sangue; la donna approfitta della situazione per mordergli il collo e spingerlo in mezzo ai fili che la tengono imprigionata, lasciandolo cos\u00ec morire dissanguato. Traumatizzato e delirante, il regista, credendo che sua moglie sia il figlio del pazzo e viceversa, la strangola a morte.\nBox.\nKyoko, una scrittrice di 25 anni, ha spesso degli incubi riguardanti il suo passato. All'et\u00e0 di 10 anni lavorava in un circo con sua sorella gemella, Shoko, e il loro tutore, Higata. Kyoko ebbe l'impressione che Higata preferisse Shoko a lei quando la lod\u00f2 dopo un'esibizione. Cos\u00ec durante un allenamento, costrinse Shoko ad entrare dentro una scatola e la rinchiuse. Tuttavia, Higata avendo assistito all'incidente cerc\u00f2 di salvarla, solo per venire ferito in faccia da Kyoko che poi incendi\u00f2 accidentalmente la scatola. Fin da allora, Kyoko \u00e8 perseguitata dal senso di colpa e vorrebbe scusarsi con la sorella. \u00c8 attratta dal suo editore, Yoshii, che \u00e8 praticamente il sosia di Higata, ma pi\u00f9 gentile rispetto a quest'ultimo.\nUn giorno, Kyoko riceve un invito dal suo vecchio circo, vi si reca e trova la scatola contenente i resti bruciati di Shoko. Affronta Higata, che \u00e8 rimasto sconvolto dopo l'incidente e le dice che, sia Kyoko che Shoko, sono entrambe importanti per lui, ma come una sola entit\u00e0. Dopo averla indotta a baciarlo, la intrappola in un sacco di plastica che poi inserisce dentro una scatola, quindi la seppellisce nel vicino terreno innevato. In conclusione, viene rivelato che l'intero evento del film \u00e8 solo un altro sogno di Kyoko, che in realt\u00e0 \u00e8 unita a Shoko sin dalla nascita. Le sorelle escono di casa per incontrare Higata/Yoshii, entrambi la stessa persona.\nBox office.\n\"Three... Extremes\" \u00e8 stato distribuito in sala il 28 ottobre 2005 da Lionsgate. Dopo la sua uscita il 17 novembre 2005, il film ha incassato $77,532 in Nord America e $1,516,056 in altri territori, per un totale mondiale di $1,593,588.\nSequel.\nIl regista Fruit Chan ha poi girato il film \"Dumplings\", una versione estesa dell'episodio contenuto nel film collettivo e presentato nel corso della 55\u00aa edizione del Festival internazionale del cinema di Berlino nella sezione Panorama."}
{"id": "43230", "revid": "2225", "url": "https://it.wikipedia.org/wiki?curid=43230", "title": "Tre... estremi", "text": ""}
{"id": "43231", "revid": "2225", "url": "https://it.wikipedia.org/wiki?curid=43231", "title": "Tre extremes", "text": ""}
{"id": "43233", "revid": "2225", "url": "https://it.wikipedia.org/wiki?curid=43233", "title": "Tre monsters", "text": ""}
{"id": "43234", "revid": "125652455", "url": "https://it.wikipedia.org/wiki?curid=43234", "title": "Polifonia", "text": "Con il termine polifonia (dall'greco antico, \"tante voci\") si definisce in musica uno stile compositivo che combina due o pi\u00f9 voci (vocali e/o strumentali) indipendenti, dette anche parti. Esse si evolvono simultaneamente nel corso della composizione, mantenendosi differenti l'una dall'altra dal punto di vista melodico e generalmente anche ritmico, pur essendo regolate da principi armonici. In senso compositivo il termine polifonia si contrappone a quello di monodia con una sola voce.\nStoria ed evoluzione.\nI prodromi remoti.\nSebbene si sappia con certezza che pratiche affini all'organum e al falso bordone fossero note sin dai tempi pi\u00f9 antichi, non sappiamo se le civilt\u00e0 primitive abbiano sviluppato la polifonia. Dalle testimonianze bibliche dell'\"orchestra\" del tempio di Gerusalemme (\"Salmi\", \"Cronache\"), sembra che la polifonia non fosse un concetto ignoto.\nLe origini popolari della polifonia.\nGli studi etnomusicologici ci riferiscono di una certa disposizione da parte di culture musicali etniche verso forme di polifonia. Tra le forme si individuano la pratica dell\u2019\"eterofonia\", del \"bordone\", dell\u2019\"imitazione \"e\" canone\", e del \"parallelismo\".\n\"Eterofonia\": nella sua forma primitiva, si tratta di una melodia intonata da pi\u00f9 voci dove uno o pi\u00f9 esecutori producono delle varianti ritmiche e/o melodiche.\n\"Bordone\": consiste in un suono basso e costante che sostiene la melodia.\n\"Imitazione e canone\": per imitazione si intende quando lo stesso elemento viene riproposto in momenti diversi in un'altra voce. Il canone \u00e8 una forma musicale basata sull'imitazione che ne struttura l'intera composizione.\n\"Parallelismo\": quando pi\u00f9 voci differenti seguono la stessa struttura ritmica. In certi casi il parallelismo riguarda anche la curvatura melodica. In questo caso si pu\u00f2 parlare di diafonia.\nInizi della polifonia nella cultura occidentale.\nLe prime fonti scritte che attestano l'uso della pratica polifonica si collocano intorno al 900 circa. Nel trattato anonimo dal titolo \"Musica enchiriadis\", proveniente dalla Francia settentrionale, sono infatti riportate le prime informazioni su questa pratica consistente nel sovrapporre a una melodia desunta dal repertorio gregoriano, detta \"vox principalis\", una seconda voce detta \"organalis\", a distanza intervallare di quarta o di quinta, procedente per moto parallelo.\nQuesta prima pratica polifonica, che pu\u00f2 essere definita \"diafonia\", e che trova le sue origini nell'ambito profano, ha dato origine all\u2019organum\" \"parallelo.\nLe forme musicali polifoniche tra il '200 e il '300.\nOrganum.\nL\u2019organum rappresent\u00f2 per moltissimo tempo, nell'ambito della musica sacra, la forma nella quale si fanno esperienze e nuove acquisizioni contrappuntistiche importantissime per l'evoluzione della pratica polifonica. Dalla pratica del \"punctum contra punctum\", ovvero nota contro nota (da cui deriva il termine contrappunto), che prevedeva che a ogni nota del canto ne corrispondesse una della nuova voce, la polifonia si evolve verso una maggiore autonomia delle voci. Innanzitutto dal \u201cprimigenio\u201d moto parallelo fra le due voci via via vi si insinua l'impiego del moto obliquo e del moto contrario, come ci viene testimoniato da Guido d'Arezzo nel suo \"Micrologus\".\nVerso il XII secolo appaiono composizioni polifoniche in cui la voce superiore incomincia ad arricchirsi nel suo andamento, offrendo libere ornamentazioni melismatiche in corrispondenza delle singole note del canto (vox principalis). Il nuovo stile, che viene comunemente codificato come \"organum melismatico\", nasce in particolare dal lavoro dei maestri dell'Abbazia di S. Marziale di Limoges.\nIl secolo XII vede anche il delinearsi di strutture musicali formali nate da diversi orientamenti nella pratica polifonica. Accanto all'organum troviamo infatti altre forme:\nConductus.\nAnche il conductus, come l'organum, \u00e8 una composizione vocale basata su una melodia (chiamata tenor), che per\u00f2 non \u00e8 desunta dal repertorio sacro, ma pu\u00f2 essere di natura extraliturgica o inventata. Il testo, in lingua latina, era di argomento profano e spesso a sfondo politico. A differenza dell'organum, il conductus mantiene una certa uniformit\u00e0 ritmica fra le parti, e la pronuncia del testo rimane piuttosto ben sillabata.\nMotetus.\nIl motetus \u00e8 una composizione nata dalla tropatura di una clausola. Il tenor viene desunto dal gregoriano, utilizzandone per\u00f2 solo l'incipit, o parte di esso.\nIl tenor probabilmente veniva eseguito da strumenti. Un'altra voce era posta sopra il tenor, e a essa veniva affidato il testo. Questa voce poteva essere chiamata duplum o motetus (dal francese \"mot, \"che significa parola\", \"in\" \"quanto i testi potevano essere in francese). Esisteva poi una terza voce detta triplum. In alcuni casi il motetus pu\u00f2 presentarsi anche a 5 voci.\nUna caratteristica tipica del motetus \u00e8 la \"politestualit\u00e0.\" Le varie voci intonavano testi diversi, ma in qualche maniera il loro contenuto era attinente. Va da s\u00e9 che il messaggio contenuto nel testo era di difficile comprensione al momento dell'ascolto. Il mottetto, infatti, rivelava la sua bellezza in particolare al momento della lettura. Oggi viene chiamato mottetto in italiano.\nNel Duecento e nel Trecento, il motetus si sviluppa fuori dal contesto liturgico, adottando testi di contenuto profano.\nClausula.\nSi tratta di una\" \"parte o sezione di un brano musicale, in cui il tenor incontra un melisma. Il testo della clausula consiste nella sillaba sulla quale si sviluppa la fioritura (o melisma). La clausula si distingue dall'organum proprio nel tenor, che si presenta piuttosto ricco di note.\nCopule.\nLe \"copule\" sono un contrappunto dall'andamento agogico veloce. Ce ne d\u00e0 testimonianza Francone da Colonia (CousS I, 133 \"b\") definendola \"velox discantus ad invicem copulatus\".\nSono pervenuti esempi di copula a due voci scritti da Francone, e a tre voci scritti da Walter Odington, il quale precisa che la copula va inserita solo alla fine di una composizione.\nHoquetus.\nL\u2019\"Hoquetus\" pi\u00f9 che una forma \u00e8 una tecnica, consistente nell'alternare una pausa dopo ogni nota, e facendo coincidere la pausa con il momento in cui l'altra voce intona la nota e viceversa. Questa tecnica poteva essere applicata a diverse composizioni, in particolare al motetus. Quando questa tecnica investiva tutta la composizione, il termine hoquetus indicava la composizione stessa.\nRondellus.\nIl \"Rondellus\" \u00e8 un canone al quale, per\u00f2, manca l'imitazione iniziale. Secondo le testimonianze lasciate da Francone (CousS I, 130 \"a\"), il rondellus era una composizione polifonica in cui il contrappunto era di tipo sillabico, e tutte le parti avevano lo stesso testo. Secondo Walter Odington, il rondellus poteva essere privo di testo.\nL'Ars Antiqua.\nDal punto di vista cronologico, con \"Ars antiqua\" si designa quel periodo che comprende lo sviluppo della polifonia tra il XI secolo e il 1320, anno in cui si fa incominciare l'epoca dell'Ars nova.\nVerso la fine del sec. XII la polifonia vive un periodo di fecondo sviluppo. A questa crescita si accompagna il fatto che la musica esce dal suo anonimato, e le composizioni sono chiaramente frutto di una personalit\u00e0 musicale. Incominciano cos\u00ec a emergere le figure degli artisti.\nIn questo periodo il maggior centro culturale musicale, che contribuisce in maniera fondamentale allo sviluppo del linguaggio polifonico, si trova a Parigi, e pi\u00f9 in particolare si identifica nella Scuola di Notre-Dame.\nCome ci viene testimoniato dal trattato Anonimo IV, scritto dopo il 1280 (CousS I, 327), una figura di particolare rilevanza fu quella di Magister Leoninus, vissuto, sembra, nel 1160, Leoninus era considerato \"optimus organista\" (compositore di organa), e autore di una grande libro di organa, il \"Magnus liber organi\". Lo stesso Anonimo IV ci d\u00e0 testimonianza di come l'opera di Leoninus fu continuata e ampliata da Magister Perotinus Magnus, il quale rielabor\u00f2 l'opera di Leoninus, aggiungendovi organa a 3 e 4 voci e componendo moltissime clausole. Altri maestri di fondamentale importanza furono Francone da Colonia (met\u00e0 del sec. XIII) e Petrus de Cruce (fine sec. XIII).\nI trattati.\nAl fine di renderli pi\u00f9 accessibili agli studiosi, molti trattati e opere del Medioevo sono stati trascritti e stampati. I musicologi che si sono occupati di questo lavoro di catalogazione sono stati Martin Gerber (GerbS) e Charles-Edmond-Henri de Coussemaker (CousS), i quali ci hanno lasciato due raccolte contenenti ciascuna alcuni volumi.\nLa notazione modale.\nAll'epoca della polifonia, l'antica notazione neumatica, che faceva uso appunto dei cosiddetti neumi, non era pi\u00f9 sufficiente a soddisfare le nuove esigenze che la scrittura a pi\u00f9 voci imponeva.\nI neumi erano dei segni che, nati dai primordiali segni grafici degli accenti grammaticali (/ acuto, \\ grave, /\\ circonflesso) venivano posti sopra le sillabe del testo liturgico da cantare, per ricordare al \"praecentor\" la direzione della melodia (ascendente o discendente). Egli avrebbe cos\u00ec tradotto tali segni in movimenti della mano di fronte ai cantori (indicazioni chironomiche). L'evoluzione dei neumi e l'unificazione delle diverse scritture neumatiche che si formarono nei vari centri europei, port\u00f2 alla \"notazione quadrata\" (XII secolo), la quale fu dapprima espressa con dei segni posti direttamente sopra le sillabe del testo, senza nessun'altra indicazione (notazione adiastematica o detta \u201cin campo aperto\u201d). Pi\u00f9 tardi tali segni furono fissati facendo riferimento a una linea (linea a secco, e pi\u00f9 tardi linea a inchiostro), la quale stabiliva la posizione del \"fa\"; in seguito ne fu aggiunta un'altra per il \"do\". Questa notazione \u00e8 detta \"diastematica\". La notazione neumatica esprimeva l'altezza dei suoni e la qualit\u00e0 degli intervalli, ma non portava con s\u00e9 alcun riferimento circa la durata dei suoni. Fu infatti impiegata per i canti monodici medievali, sacri e profani. La nuova pratica polifonica, con l'evoluzione del contrappunto, mise subito in luce la necessit\u00e0 di determinare dei criteri per stabilire i valori temporali delle note. Per la scuola di Notre-Dame la questione da risolvere era quella di assegnare un significato metrico a dei simboli che ne erano privi. Nacquero cos\u00ec i modi ritmici. Questo tipo di notazione combinava due valori principali \u2013 la \"longa\" e la \"brevis\"- secondo sei modi. Molti trattati dell'epoca (come ad esempio Anonimo IV \u2013 CousS I, 327 \"b\"-, J.de Garlandia _ CousS I, 175 \"a\") danno testimonianza del fatto che il modo (detto anche \"manieres\") \u00e8 un'organizzazione di valori lunghi e brevi, con chiara derivazione dalla prosodia classica, nella quale il metro era regolato dalla successione di sillabe brevi e lunghe.\nNella teoria dei modi, le note venivano raggruppate nelle \"ligature \"(neumi della notazione quadrata formate da due o tre suoni). La maniera utilizzata per il raggruppamento corrispondeva alla formula metrica caratteristica di un determinato modo. Ne deriva, perci\u00f2, che la durata dei singoli suoni non era determinata da un simbolo grafico che ne definiva il valore in termini matematici, bens\u00ec dai rapporti che si costituivano all'interno di un raggruppamento, e che definivano il modo.\nI sei modi ritmici.\nSolo in pieno XIII secolo si afferm\u00f2 il principio della corrispondenza tra la \"grafia\" e il preciso valore di durata. Al simbolo derivato dal \"punctum,\" si fece corrispondere la \"brevis,\" e al simbolo derivante dalla \"virga\" si fece corrispondere la \"longa\". La nascita della notazione mensurale si fa risalire al 1260 circa, con il trattato\" Ars cantus mensurabilis \"di Francone da Colonia.\nL'Ars Nova.\nIl Trecento si caratterizza dal punto di vista musicale per l'affermazione dell'Ars nova (va ricordato che il termine Ars al tempo non intendesse arte bens\u00ec tecnica/pratica), infatti con i trattati Ars Novae Musicae (1319 Johannes de Muris) e Ars Novae Musicae (1320 Philippe de Vitry) si volle sottolineare il profondo cambiamento che ormai da qualche anno si stava avvertendo nel mondo musicale. Innanzitutto i cambiamenti si avvertivano nel campo della notazione che con l'apporto di Francone da Colonia sulla notazione mensurale si stava sempre pi\u00f9 avvicinando a quella che sar\u00e0 poi la notazione moderna, in aggiunta importantissimo fatto fu il riconoscere la pari dignit\u00e0 della divisione binaria (imperfetta) rispetto a quella ternaria (perfezione dovuta al numero 3); inoltre importante fu l'aumento della produzione in ambito profano rispetto a quella sacra (bisogna ricordare che sono anche anni turbolenti per il papato trasferito ad Avignone). Il pi\u00f9 importante musicista di quest'epoca fu Guillaume de Machaut.\nLa polifonia inglese del XII e XIII secolo.\nNelle isole britanniche la polifonia tra la fine del sec. XII e l'inizio del XIII denota una certa predilezione per il moto parallelo delle voci che si mantengono a distanza intervallare [intervallo] di terza. Questa pratica prende il nome di \"gymel,\" da \"cantus gemellus. \"Da notare che questo intervallo era considerato ancora dissonante nella polifonia continentale degli inizi del Duecento, e perci\u00f2 usato solo occasionalmente e in maniera transitoria.\nUn'altra pratica polifonica tipicamente inglese prevedeva il moto parallelo di tre parti, che mantenevano costantemente la distanza intervallare di terza e di sesta. Questa viene chiamata comunemente faux-bourdon, ma Bukofzer la distingue dal posteriore faux-bourdon,\" chiamandola discanto inglese.\" Il discanto inglese, infatti, pone il \"cantus firmus\" nella parte inferiore, mentre il posteriore \"faux-bourdon\" lo pone all'acuto.\nUna composizione particolarmente significativa e singolare, che ci \u00e8 pervenuta, \u00e8 la rota \"Sumer is icumen in\" (met\u00e0 del sec. XIII). Si tratta di un canone a quattro voci, sotto le quali vi si trovano altre due voci che intonano un \"pes \"(equivale a \"tenor\") ostinato. Il canone \u00e8 considerato misto, in quanto vi si trovano anche delle parti che non concorrono all'imitazione. \nLa polifonia del Quattrocento.\nIl Quattrocento segna la fine del Medioevo e l'inizio dell'et\u00e0 moderna (collocata tradizionalmente nel 1492, anno in cui Cristoforo Colombo scopre l'America).\nMentre in Europa si fronteggiano grandi e potenti monarchie nazionali, l'Italia \u00e8 frammentata in molte signorie, spesso in competizione l'una dall'altra.\nIl limitato orizzonte in cui si era sviluppata la vita europea nel Medioevo conosce un rapido ampliamento, dovuto alla scoperta di nuove terre, nuove fonti di opportunit\u00e0 economiche e commerciali.\nIl Rinascimento.\nNel periodo del Rinascimento la polifonia fu molto importante, autori come Gabrieli o Jaquin Despr\u00e8z utilizzarono essa nelle composizioni. Nel Rinascimento ci furono anche scuole di musica in cui si insegnava lo strumento e le tecniche della polifonia. Uno degli strumenti principali del Rinascimento \u00e8 il liuto, uno strumento che ha origine nel Medio Oriente, questo perch\u00e9 il liuto era capace di eseguire brani polifonici. Ricordiamo la scuola franco fiamminga e la scuola di Borgogna (Sante Cartagena).\nIl Barocco.\nIl Barocco si profila sicuramente come un'epoca di assoluta importanza per la storia della polifonia, in quanto proprio durante questa et\u00e0 ci sar\u00e0 il fondamentale passaggio dalla polifonia alla monodia. Occorre fare una piccola precisazione: la musica polifonica presentava come ben sappiamo l'avvicendarsi di diverse voci, ognuna con pari dignit\u00e0 rispetto alle altre, con un proprio disegno melodico e ritmico e secondo una ben precisa costruzione contrappuntistica. Con il passaggio alla monodia si intende l'affrancarsi della voce superiore rispetto alle altre voci ottenendo sempre maggiore peso nel disegno melodico, infatti le altre voci si ridussero pian piano a semplice sostegno della voce superiore. il basso come sostegno armonico e le altre voci confuse nella costruzione degli accordi. \nIl passaggio da polifonia a monodia comporter\u00e0 anche lo sviluppo delle teorie armoniche (Zarlino) che si affacciavano in quegli anni e dar\u00e0 impulso all'affermazione della tonalit\u00e0 rispetto agli antichi modi ecclesiastici.\nLa nascita della monodia si pu\u00f2 ricondurre alla volont\u00e0 di un gruppo di uomini di Firenze, chiamati poi \"Camerata Bardi\", che vollero tentare di riportare in vita l'antica musica greca considerata da loro la pi\u00f9 perfetta. Infatti la polifonia con tutti i disegni contrappuntistici delle varie voci non permetteva di comprendere a fondo il testo, si propose allora un nuovo stile di canto (il recitar cantando) che permettesse di dar maggiore risalto al testo e quindi permettere (secondo le loro idee) una pi\u00f9 diretta affermazione dei sentimenti. Tra i personaggi illustri (dai quali si svilupp\u00f2 anche il genere dell'Opera) di questo gruppo ricordiamo: Vincenzo Galilei (padre di Galileo); Giulio Caccini; Jacopo Peri, Emilio de Cavalieri; Ottavio Rinuccini (poeta).\nOpere importanti per il passaggio dalla polifonia alla monodia (rammentiamo che un passaggio storico \u00e8 sempre un processo che si prolunga nel tempo, polifonia e monodia si accompagneranno assieme ancora per diversi anni):\nLa polifonia negli strumenti elettronici.\nPer il sintetizzatore e per gli altri elettrofoni la polifonia rappresenta la capacit\u00e0 di eseguire anche molte note di suoni diversi nello stesso istante. Questo rende l'idea dell'importanza di questo parametro per valutare se con un sintetizzatore, una tastiera o un campionatore, sia possibile eseguire intere composizioni polistrumentali.\nQuando uno strumento digitale esaurisce la capacit\u00e0 polifonica, libera i sintetizzatori in uso per riprodurre i suoni appena richiesti, solitamente terminando i suoni incominciati prima. Nei pianoforti digitali infatti, il lungo tempo di \"decadimento\" di una nota grave occupa il sintetizzatore interno fino alla fine della nota stessa. Se dopo una pressione consecutiva di note gravi si premono contemporaneamente anche molte note acute, \u00e8 udibile l'interruzione della \"coda\" delle note gravi."}
{"id": "43235", "revid": "78273", "url": "https://it.wikipedia.org/wiki?curid=43235", "title": "Macro Museo di Arte Contemporanea Roma", "text": ""}
{"id": "43236", "revid": "78273", "url": "https://it.wikipedia.org/wiki?curid=43236", "title": "MACRO", "text": ""}
{"id": "43240", "revid": "7336", "url": "https://it.wikipedia.org/wiki?curid=43240", "title": "Campionamento audio", "text": ""}
{"id": "43243", "revid": "59912", "url": "https://it.wikipedia.org/wiki?curid=43243", "title": "Galassia Nana Ellittica del Sagittario", "text": "La Galassia Nana Ellittica del Sagittario (abbreviata in Sag DEG dal nome in inglese) \u00e8 una galassia satellite della Via Lattea. Ha un diametro di circa 10.000 anni luce, e si trova adesso a 70.000 anni luce di distanza dalla Terra, in un'orbita polare (rispetto alla Via Lattea) che ha un raggio di 50.000 anni luce.\n\u00c8 una delle pi\u00f9 vicine galassie compagne della Via Lattea, ma si trova dalla parte opposta del nucleo galattico rispetto a noi, ed \u00e8 di conseguenza molto debole e difficile da osservare, anche se copre una grande porzione di cielo. Fu scoperta solo nel 1994 da R. Ibata, Michael J. Irwin, e G. Gilmore, ed immediatamente riconosciuta come la galassia esterna pi\u00f9 vicina. SagDEG sembra essere una galassia molto vecchia, con poca polvere interstellare e composta pi\u00f9 che altro da stelle di popolazione II, vecchie e povere di metalli rispetto a quelle della Via Lattea.\nBasandosi sulla sua traiettoria attuale, SagDEG sembra destinata a passare attraverso il disco galattico della Via Lattea entro i prossimi cento milioni di anni, ed \u00e8 in via di assorbimento da parte della nostra galassia.\nLa sua storia precedente e il suo futuro sono al centro di un acceso dibattito.\nAll'inizio, molti astronomi pensarono che SagDEG fosse gi\u00e0 ad uno stadio avanzato di disgregazione, cio\u00e8 che gran parte della sua materia fosse gi\u00e0 stata mescolata a quella della Via Lattea. Ma SagDEG \u00e8 ancora un'entit\u00e0 a s\u00e9, anche se ha la forma di un'ellisse allungata, e sembra muoversi in un'orbita pi\u00f9 o meno polare attorno alla Via Lattea, ad appena 50.000 anni luce dal centro galattico. Anche se potrebbe essere stata in origine una palla di stelle in moto verso la Via Lattea, SagDEG \u00e8 smembrata dalle forze di marea che hanno agito per centinaia di milioni di anni. Simulazioni numeriche suggeriscono che le stelle strappate alla galassia si troverebbero sparse in filamenti lungo il suo percorso, dove sono state in effetti trovate.\nAlcuni astronomi pensano per\u00f2 che SagDEG sia stata in orbita attorno alla Via Lattea per alcuni miliardi di anni, e che abbia gi\u00e0 completato dieci orbite. La sua capacit\u00e0 di rimanere intera nonostante questi stress indicherebbe una concentrazione stranamente alta di materia oscura al suo interno.\nD'altra parte, altri fanno notare le similiarit\u00e0 tra le stelle di SagDEG e quelle della Grande Nube di Magellano.\nDal momento della sua scoperta fino al 2003 si pensava che SagDEG fosse la galassia esterna pi\u00f9 vicina alla Terra, ma questo posto \u00e8 stato preso dalla Galassia Nana Ellittica del Cane Maggiore, scoperta in seguito.\nSagDEG non va confusa con SagDIG, la Galassia Nana Irregolare del Sagittario, una piccola galassia posta a quasi 4 milioni di anni luce da noi."}
{"id": "43245", "revid": "161273", "url": "https://it.wikipedia.org/wiki?curid=43245", "title": "Galassia Nana Ellittica del Cane Maggiore", "text": "La Galassia Nana Ellittica del Cane Maggiore \u00e8 un'ipotetica galassia nana posta nella direzione della costellazione del Cane Maggiore. Questa galassia conterrebbe una percentuale relativamente alta di stelle nane rosse, e la sua popolazione totale \u00e8 stimata ad un miliardo di stelle. Si tratterebbe quindi di una galassia piuttosto piccola.\nL'esistenza di questa galassia \u00e8 stata ipotizzata per spiegare un'anomalia nella densit\u00e0 dei campi stellari in direzione del Cane Maggiore; tuttavia le teorie pi\u00f9 recenti tenderebbero a respingere l'esistenza di questa galassia.\nCaratteristiche.\nLa galassia \u00e8 stata classificata come una galassia irregolare ed \u00e8 stata considerata la galassia pi\u00f9 vicina alla Via Lattea, distante solo anni luce dal suo centro e ad appena anni luce dalla Terra. Ha una forma all'incirca ellittica e una dimensione simile alla Galassia Nana Ellittica del Sagittario, che deteneva in precedenza il titolo di galassia pi\u00f9 vicina. La sua dimensione \u00e8 circa l'1% della Via Lattea.\nScoperta.\nQuesta galassia fu scoperta nel novembre 2003 da un team internazionale di astronomi francesi, italiani, britannici e neozelandesi. Anche se \u00e8 pi\u00f9 vicina alla Terra che al centro galattico \u00e8 difficile da osservare perch\u00e9 si trova nel piano della nostra galassia dove le grandi concentrazioni di stelle, gas e polveri occultano la vista. Assieme alle piccole dimensioni, questo spiega perch\u00e9 non era stata scoperta prima.\nIl team di astronomi che la scopr\u00ec stava lavorando all'analisi dei dati della Two-Micron All Sky Survey, un'esplorazione di tutto il cielo in luce infrarossa, che non \u00e8 bloccata da gas e polveri come la luce visibile. Grazie a questa tecnica, gli scienziati furono in grado di rilevare una significativa presenza di stelle rosse (tipo spettrale M) nella parte di cielo in direzione del Cane Maggiore. Alcune di queste stelle erano organizzate in strutture ben definite, per esempio sono presenti due larghi e deboli archi di stelle.\nGli astronomi pensano che questa galassia sia in via di smembramento a causa del campo gravitazionale della pi\u00f9 massiccia Via Lattea. Il corpo centrale della galassia \u00e8 estremamente disgregato. Le forze di marea della Via Lattea hanno causato la comparsa di lunghi filamenti di stelle che seguono la galassia nana mentre orbita attorno alla nostra, formando delle strutture complesse a volte chiamate l'Anello dell'Unicorno, che gira attorno alla nostra galassia per tre volte. Questo filamento di stelle fu scoperto per la prima volta poco dopo l'anno 2000 dagli astronomi che stavano effettuando la Sloan Digital Sky Survey. Fu investigando questo anello di stelle, e un gruppo di ammassi globulari stranamente vicini tra loro e simili a quelli della nana del Sagittario, che la nana del Cane Maggiore fu scoperta.\nGli ammassi globulari che si pensa siano associati con la Nana del Cane Maggiore sono NGC 1851, NGC 1904, NGC 2298 e NGC 2808, tutti ritenuti in origine appartenere alla galassia nana prima che cominciasse il processo di inglobamento nella Via Lattea. NGC 1261 \u00e8 un altro ammasso globulare, vicino a quelli elencati in precedenza, ma la sua velocit\u00e0 \u00e8 sufficientemente diversa da escludere un suo legame con gli altri. La nana del Cane Maggiore potrebbe anche essere associata ad alcuni ammassi aperti, tra cui Dol 25 e H18, e forse AM2. Si pensa che questi ammassi aperti si siano formati a causa delle perturbazioni indotte nel materiale del disco galattico da parte del campo gravitazionale della galassia nana, perturbazioni che avrebbero favorito la formazione stellare.\nLa scoperta della nana del Cane Maggiore e l'analisi delle sue stelle hanno fornito alcuni indizi in pi\u00f9 alle teorie di formazione ed evoluzione delle galassie che privilegiano l'accrescimento grazie all'inglobamento di galassie pi\u00f9 piccole.\nIl Dibattito del Cane Maggiore.\nL'individuazione di questa galassia \u00e8 stata fatta attraverso lo studio di una regione che mostrava una sovradensit\u00e0 di stelle in direzione delle coordinate galattiche l=240\u00b0; b=\u22127\u00b0. Tuttavia, alcuni studi mostrano che questo addensamento non dovrebbe appartenere ad una galassia cannibalizzata, dal momento che la sua posizione giace sullo stesso piano del disco della Via Lattea. \u00c8 stata cos\u00ec introdotta l'idea che questo addensamento sia imputabile semplicemente alla presenza di una sezione del Braccio di Orione, visibile in questa direzione in senso longitudinale, che interseca il Braccio di Perseo e raggiunge il Braccio Esterno. A supporto di questa teoria vi sarebbe anche la scoperta all'interno dell'addensamento di stelle con un'et\u00e0 inferiore a 100 milioni di anni, che indicherebbe un evento di formazione stellare notevolmente pi\u00f9 recente rispetto a quelli che si suppone essere avvenuti nella Nana del Cane Maggiore, datati 1-2 miliardi di anni. Questo problema, che divide gli studiosi, \u00e8 talvolta soprannominato \"Dibattito del Cane Maggiore\"."}
{"id": "43248", "revid": "320578", "url": "https://it.wikipedia.org/wiki?curid=43248", "title": "Spaghetti Western", "text": ""}
{"id": "43249", "revid": "320578", "url": "https://it.wikipedia.org/wiki?curid=43249", "title": "Spaghetti-Western", "text": ""}
{"id": "43251", "revid": "599013", "url": "https://it.wikipedia.org/wiki?curid=43251", "title": "Integrale", "text": "In analisi matematica, l'integrale \u00e8 un operatore che, nel caso di una funzione di una sola variabile a valori reali non negativi, associa alla funzione l'area sottesa dal suo grafico entro un dato intervallo formula_1 nel dominio. Se la funzione assume anche valori negativi, allora l'integrale pu\u00f2 essere interpretato geometricamente come l'area \"orientata\" sottesa dal grafico della funzione.\nSia formula_2 una funzione continua di una variabile a valori reali e sia formula_3 un elemento nel dominio di formula_4 allora dal teorema fondamentale del calcolo integrale segue che l'integrale da formula_3 a formula_6 di formula_2 \u00e8 una primitiva di formula_2.\nStoria.\nL'idea di base del concetto di integrale era nota ad Archimede di Siracusa, vissuto tra il 287 e il 212 a.C., ed era contenuta nel metodo da lui usato per il calcolo dell'area del cerchio o dell'area sottesa al segmento di un ramo di parabola, detto metodo di esaustione, gi\u00e0 proposta da Eudosso di Cnido.\nNel XVII secolo alcuni matematici trovarono altri metodi per calcolare l'area sottesa al grafico di semplici funzioni, tra di essi figurano, ad esempio, Luca Valerio, Bonaventura Cavalieri, (che scopr\u00ec il metodo degli indivisibili negli anni 1640), Pierre de Fermat (1636), Evangelista Torricelli (1658) e Nicolaus Mercator (1668). In quegli stessi anni Pietro Mengoli (1659) diede una prima definizione di integrale.\nNel diciassettesimo e diciottesimo secolo Isaac Newton, Gottfried Leibniz, Johann Bernoulli dimostrarono indipendentemente il teorema fondamentale del calcolo integrale, che ricondusse tale problema alla ricerca della primitiva di una funzione.\nLa definizione di integrale per le funzioni continue in un intervallo venne inizialmente formulata da Augustin-Louis Cauchy, che a partire dal lavoro di Mengoli, descrisse l'integrale utilizzando la definizione di limite. In seguito Bernhard Riemann propose la sua definizione, in modo da comprendere classi pi\u00f9 estese di funzioni. Nel 1875, Gaston Darboux riformul\u00f2 la definizione gi\u00e0 individuata da Cauchy in modo da evitare l'uso di limiti e dimostrando che era del tutto equivalente alla definizione data da Riemann. Per questo motivo spesso si parla di integrale di Riemann-Darboux. Allo scopo di comprendere una classe molto pi\u00f9 estesa di funzioni, Henri Lebesgue produsse una definizione di integrale pi\u00f9 complessa, attraverso l'introduzione della teoria della misura. In seguito Thomas Stieltjes fu in grado di generalizzare l'integrale di Riemann introducendo il concetto di \"funzione integratrice\" e, con un procedimento del tutto analogo, Johann Radon generalizz\u00f2 l'integrale di Lebesgue. Una definizione d'integrale alternativa a quella di Lebesgue-Radon venne fornita da Percy J. Daniell, che la ricav\u00f2 a partire dall'integrale di Riemann-Stieltjes.\nNotazione.\nIl simbolo formula_9 che rappresenta l'integrale nella notazione matematica fu introdotto da Leibniz alla fine del XVII secolo. Il simbolo si basa sul carattere (esse lunga), lettera che Leibniz utilizzava come iniziale della parola \"summa\" (\"\u017fumma\"), in latino \"somma\", poich\u00e9 questi considerava l'integrale come una somma infinita di addendi infinitesimali.\nLa variabile di integrazione, cio\u00e8 la variabile della funzione integranda, \u00e8 una variabile muta, cio\u00e8 formula_10 ha lo stesso significato di formula_11 e di formula_12. La forma differenziale formula_13 \u00e8 il differenziale della variabile di integrazione.\nEsistono leggere differenze nella notazione dell'integrale nelle letterature di lingue diverse: il simbolo inglese \u00e8 inclinato verso destra, quello tedesco \u00e8 dritto mentre la variante russa \u00e8 inclinata verso sinistra.\nIntroduzione euristica.\nSi consideri una funzione formula_14 reale di variabile reale limitata e definita su un intervallo formula_1 sull'asse delle ascisse. Quando si procede a calcolare l'integrale di formula_2 su formula_1, allora formula_2 \u00e8 detta \"funzione integranda\" e l'intervallo formula_1 \u00e8 detto \"intervallo di integrazione\" e gli estremi formula_3 e formula_21 sono detti \"estremi di integrazione\". La figura che ha per bordi il grafico di formula_2, l'asse delle ascisse e i segmenti verticali condotti dagli estremi dell'intervallo di integrazione agli estremi del grafico della funzione \u00e8 detta \"trapezoide\". Il valore dell'integrale della funzione calcolato sull'intervallo di integrazione \u00e8 uguale all'area (con segno) del trapezoide, cio\u00e8 il numero reale che esprime tale area orientata viene chiamato integrale (definito) della funzione esteso all'intervallo di integrazione. Con il termine \"integrale\" o \"operatore integrale\" si indica anche l'operazione stessa che associa il valore dell'area orientata alla funzione.\nSono stati ideati diversi modi per definire in modo rigoroso l'integrale; a seconda della procedura adottata cambia anche l'insieme delle funzioni che \u00e8 possibile misurare con un integrale. Un metodo \u00e8 quello di \"approssimare\" il grafico della funzione con una linea costituita da uno o pi\u00f9 segmenti, in modo che la figura si pu\u00f2 scomporre in uno o pi\u00f9 trapezi di cui \u00e8 facile calcolare l'area: la somma algebrica delle aree di tutti i trapezi \u00e8 allora l'integrale cercato. Un tale approccio \u00e8 utilizzato per definire l'integrale di Riemann, in cui il calcolo dell'area viene eseguito suddividendo la figura in sottili strisce verticali ottenendo cos\u00ec dei rettangoli. Nello specifico, dividendo un intervallo di integrazione formula_1 in formula_24 intervalli del tipo formula_25, per formula_26, e con formula_27 e formula_28, per ciascun intervallo si pu\u00f2 considerare un punto formula_29 la cui immagine \u00e8 formula_30. Si costruisce allora il rettangolo che ha per base l'intervallo formula_25 e per altezza formula_30. La figura costituita da tutti i rettangoli cos\u00ec costruiti \u00e8 detta \"plurirettangolo\" e l'area del plurirettangolo \u00e8 detta \"somma integrale di Cauchy\" o \"somma integrale di Riemann-Darboux\":\nSe al diminuire dell'ampiezza degli intervalli formula_34 i valori cos\u00ec ottenuti si concentrano in un intorno sempre pi\u00f9 piccolo di un numero formula_35, la funzione formula_2 \u00e8 integrabile sull'intervallo formula_1 e formula_35 \u00e8 il valore del suo integrale.\nSe la funzione integrabile formula_39 \u00e8 positiva allora l'integrale assume il significato di area della regione:\nSe la funzione formula_2 cambia segno su formula_1 allora l'integrale rappresenta una somma di aree con segno diverso.\nDefinizione.\nLa prima definizione rigorosa a essere stata formulata di integrale di una funzione su un intervallo \u00e8 l'integrale di Riemann, formulato da Bernhard Riemann, anche se per definirlo si preferisce utilizzare la formulazione data da Gaston Darboux.\nL'integrale di Lebesgue consente di integrare una pi\u00f9 vasta classe di funzioni rispetto all'integrale di Riemann. Per mostrare la relazione tra i due integrali \u00e8 necessario utilizzare la classe delle funzioni continue a supporto compatto, per le quali l'integrale di Riemann esiste sempre. Siano formula_2 e formula_44 due funzioni continue a supporto compatto su formula_45. Si pu\u00f2 definire la loro distanza nel seguente modo:\nMunito della funzione distanza, lo spazio delle funzioni continue a supporto compatto \u00e8 uno spazio metrico. Il completamento di tale spazio metrico \u00e8 l'insieme delle funzioni integrabili secondo Lebesgue.\nIn letteratura esistono diversi altri operatori di integrazione, tuttavia essi godono di minore diffusione rispetto a quelli di Riemann e Lebesgue.\nIntegrale di Riemann-Darboux.\nSia formula_47 l'insieme delle funzioni limitate e continue a tratti sull'intervallo formula_1, e tali da essere continue da destra:\nLa norma di tali funzioni pu\u00f2 essere definita come:\nConsideriamo formula_51 punti formula_52. L'insieme formula_53 viene detto partizione di formula_1. Costruiamo gli formula_24 intervalli formula_56. Sia formula_57 la funzione indicatrice del formula_58-esimo intervallo della partizione. Consideriamo inoltre formula_24 numeri reali formula_60. Chiamiamo funzione costante a tratti, o funzione a scala, una funzione formula_61 che vale formula_62 in formula_63 per ogni formula_64. Esplicitamente:\nOsserviamo che la funzione formula_61 \u00e8 definita solo nell'intervallo formula_67, ma possiamo definire formula_68. Osserviamo inoltre che le funzioni a scala cos\u00ec definite sono continue da destra e continue a tratti in formula_1.\nOgni funzione a scala si pu\u00f2 scrivere in forma compatta:\nSi pu\u00f2 dimostrare che somma e prodotto di funzioni a scala \u00e8 ancora una funzione a scala. In particolare l'insieme formula_71 delle funzioni a scala definite nell'intervallo formula_1 costituisce uno spazio vettoriale normato, con norma data da:\nL'insieme formula_71 \u00e8 denso in formula_47. Si definisce la trasformazione lineare limitata formula_76 nel seguente modo:\nSi dimostra che un operatore lineare limitato che mappa uno spazio vettoriale normato in uno spazio normato completo pu\u00f2 essere sempre esteso in modo unico a un operatore lineare limitato che mappa il completamento dello spazio di partenza nel medesimo spazio di arrivo. Poich\u00e9 i numeri reali costituiscono un insieme completo, l'operatore formula_78 pu\u00f2 quindi essere esteso a un operatore formula_79 che mappa il completamento formula_80 di formula_71 in formula_82.\nSi definisce integrale di Riemann-Darboux l'operatore formula_83, e si indica con:\nIntegrale di Lebesgue.\nSia formula_85 una misura su una sigma-algebra formula_86 di sottoinsiemi di un insieme formula_87. Ad esempio, formula_87 pu\u00f2 essere un \"n\"-spazio euclideo formula_89 o un qualche suo sottoinsieme Lebesgue-misurabile, formula_86 la sigma-algebra di tutti i sottoinsiemi Lebesgue-misurabili di formula_87 e formula_85 la misura di Lebesgue.\nNella teoria di Lebesgue gli integrali sono limitati a una classe di funzioni, chiamate funzioni misurabili. Una funzione formula_2 \u00e8 misurabile se la controimmagine di ogni insieme aperto formula_78 del codominio \u00e8 in formula_86, ossia se formula_96 \u00e8 un insieme misurabile di formula_86 per ogni aperto formula_78. L'insieme delle funzioni misurabili \u00e8 chiuso rispetto alle operazioni algebriche, e in particolare la classe \u00e8 chiusa rispetto a vari tipi di limiti puntuali di successioni.\nUna funzione semplice formula_99 \u00e8 una combinazione lineare finita di funzioni indicatrici di insiemi misurabili. Siano i numeri reali o complessi formula_100 i valori assunti dalla funzione semplice formula_99 e sia:\nAllora:\ndove formula_104 \u00e8 la funzione indicatrice relativa all'insieme formula_105 per ogni formula_106\nL'integrale di Lebesgue di una funzione semplice \u00e8 definito nel seguente modo:\nSia formula_2 una funzione misurabile non negativa su formula_87 a valori sulla retta reale estesa. L'integrale di Lebesgue di formula_2 sull'insieme formula_111 rispetto alla misura formula_85 \u00e8 definito nel seguente modo:\ndove l'estremo superiore \u00e8 valutato considerando tutte le funzioni semplici formula_99 tali che formula_115. Il valore dell'integrale \u00e8 un numero nell'intervallo formula_116.\nL'insieme delle funzioni tali che:\n\u00e8 detto insieme delle funzioni integrabili su formula_87 secondo Lebesgue rispetto alla misura formula_85, o anche insieme delle funzioni sommabili, ed \u00e8 denotato con formula_120.\nAnche l'integrale di Lebesgue \u00e8 un funzionale lineare, e considerando una funzione definita su un intervallo formula_78 il teorema di Riesz permette di affermare che per ogni funzionale lineare formula_122 su formula_123 \u00e8 associata una misura di Borel finita formula_85 su formula_78 tale che:\nIn questo modo il valore del funzionale dipende con continuit\u00e0 dalla lunghezza dell'intervallo di integrazione.\nIntegrale in pi\u00f9 variabili.\nSia formula_127 un vettore nel campo reale. Un insieme del tipo:\n\u00e8 detto \"formula_58-cella\". Sia formula_130 definita su formula_131 una funzione continua a valori reali, e si definisca:\nTale funzione \u00e8 definita su formula_133 ed \u00e8 a sua volta continua a causa della continuit\u00e0 di formula_130. Iterando il procedimento si ottiene una classe di funzioni formula_135 continue su formula_136 che sono il risultato dell'integrale di formula_137 rispetto alla variabile formula_138 sull'intervallo formula_139. Dopo formula_58 volte si ottiene il numero:\nSi tratta dell'integrale di formula_142 su formula_131 rispetto a formula_6, e non dipende dall'ordine con il quale vengono eseguite le formula_58 integrazioni.\nIn particolare, sia formula_146. Allora si ha:\nInoltre, sia formula_2 una funzione a supporto compatto e si ponga che formula_131 contenga il supporto di formula_2. Allora \u00e8 possibile scrivere:\nNell'ambito della teoria dell'integrale di Lebesgue \u00e8 possibile estendere questa definizione a insiemi di funzioni pi\u00f9 ampi.\nUna propriet\u00e0 di notevole importanza dell'integrale di una funzione in pi\u00f9 variabili \u00e8 la seguente. Siano:\nAllora si ha:\nL'integrando formula_162 ha un supporto compatto grazie all'invertibilit\u00e0 di formula_163, dovuta all'ipotesi formula_164 per ogni formula_165 che garantisce la continuit\u00e0 di formula_166 in formula_159 per il teorema della funzione inversa.\nIntegrale curvilineo.\nDato un campo scalare formula_168, si definisce l'integrale di linea (di prima specie) su una curva formula_169, parametrizzata da formula_170, con formula_171, come:\ndove il termine formula_173 indica che l'integrale \u00e8 effettuato su un'ascissa curvilinea. Se il dominio della funzione formula_2 \u00e8 formula_175, l'integrale curvilineo si riduce al comune integrale di Riemann valutato nell'intervallo formula_176. Alla famiglia degli integrali di linea appartengono anche gli integrali ellittici di prima e di seconda specie, questi ultimi impiegati anche in ambito statistico per il calcolo della lunghezza della curva di Lorenz.\nSimilmente, per un campo vettoriale formula_177, l'integrale di linea (di seconda specie) lungo una curva formula_169, parametrizzata da formula_170 con formula_171, \u00e8 definito da:\nContinuit\u00e0 e integrabilit\u00e0.\nUna condizione sufficiente ai fini dell'integrabilit\u00e0 \u00e8 che una funzione definita su un intervallo chiuso e limitato sia continua: una funzione continua definita su un compatto, e quindi continua uniformemente per il teorema di Heine-Cantor, \u00e8 integrabile.\nAssoluta integrabilit\u00e0.\nUna funzione formula_2 si dice assolutamente integrabile su un intervallo aperto del tipo formula_183 se su tale intervallo \u00e8 integrabile formula_184. Non tutte le funzioni integrabili sono assolutamente integrabili: un esempio di funzione di questo tipo \u00e8 formula_185. Viceversa, il teorema sull'esistenza degli integrali impropri all'infinito garantisce che una funzione formula_2 assolutamente integrabile sia integrabile su un intervallo del tipo formula_183.\nTeorema di Vitali-Lebesgue.\nIl teorema di Vitali-Lebesgue \u00e8 un teorema che consente di individuare le funzioni definite su uno spazio formula_188 che siano integrabili secondo Riemann. Fu dimostrato nel 1907 dal matematico italiano Giuseppe Vitali contemporaneamente e indipendentemente con il matematico francese Henri Lebesgue.\nData una funzione su formula_189 che sia limitata e nulla al di fuori di un sottoinsieme limitato di formula_89, essa \u00e8 integrabile secondo Riemann se e solo se \u00e8 trascurabile l'insieme dei suoi punti di discontinuit\u00e0. Se si verifica questo, la funzione \u00e8 anche integrabile secondo Lebesgue e i due integrali coincidono. Nel caso in cui formula_191 l'enunciato assume la seguente forma: una funzione formula_2 limitata in un intervallo formula_193 \u00e8 ivi integrabile secondo Riemann se e solo se l'insieme dei suoi punti di discontinuit\u00e0 \u00e8 di misura nulla rispetto alla misura di Lebesgue.\nCalcolo differenziale e calcolo integrale.\nIl teorema fondamentale del calcolo integrale, grazie agli studi e alle intuizioni di Leibniz, Newton, Torricelli e Barrow, stabilisce la relazione esistente tra calcolo differenziale e calcolo integrale. Esso \u00e8 generalizzato dal fondamentale teorema di Stokes.\nFunzioni primitive.\nIl problema inverso a quello della derivazione consiste nella ricerca di tutte le funzioni la cui derivata sia uguale a una funzione assegnata. Questo problema \u00e8 noto come ricerca delle primitive di una funzione. Nel caso in cui formula_111 sia una primitiva di formula_2 (cio\u00e8 se formula_196) allora, poich\u00e9 la derivata di una funzione costante \u00e8 nulla, anche una qualunque funzione del tipo:\nche differisca da formula_198 per una costante arbitraria formula_199, risulta essere primitiva di formula_39. Infatti:\nQuindi, se una funzione formula_39 ammette primitiva formula_198 allora esiste un'intera classe di primitive del tipo:\nViceversa, tutte le primitive di formula_39 sono della forma formula_206.\nIntegrale indefinito.\nL'insieme delle primitive di una funzione formula_39 si chiama \"integrale indefinito\" di tale funzione. Il simbolo:\ndenota l'integrale indefinito della funzione formula_39 rispetto a formula_6 e rappresenta un insieme di funzioni. La funzione formula_39 \u00e8 detta anche in questo caso \"funzione integranda\". In un certo senso (non formale), si pu\u00f2 vedere l'integrale indefinito come \"l'operazione inversa della derivata\". Tuttavia, da un punto di vista formale, la derivazione non \u00e8 iniettiva e quindi non \u00e8 invertibile e l'operatore integrale restituisce l\u2019insieme delle primitive che \u00e8 vuoto oppure contiene infiniti elementi.\nOgni funzione continua in un intervallo ammette primitiva, ma non \u00e8 detto che sia derivabile in ogni suo punto. Se formula_2 \u00e8 una funzione definita in un intervallo nel quale ammette una primitiva formula_111, allora l'integrale indefinito di formula_2 \u00e8:\ndove formula_199 \u00e8 una generica costante reale.\nFunzione integrale.\nSia formula_217 una funzione definita su un intervallo formula_218. Se la funzione \u00e8 integrabile su ogni intervallo chiuso e limitato formula_219 contenuto in formula_78, al variare dell'intervallo formula_219 varia il valore dell'integrale. Si ponga formula_222, dove formula_223 \u00e8 fissato e l'altro estremo formula_6 \u00e8 variabile: l'integrale di formula_2 su formula_219 diventa allora una funzione di formula_6. Tale funzione si dice \"funzione integrale di formula_2\" o \"integrale di Torricelli\", e si indica con:\nLa variabile di integrazione formula_230 \u00e8 detta \"variabile muta\", e varia tra formula_223 e formula_6.\nTeorema fondamentale del calcolo integrale.\nLa prima parte del teorema \u00e8 detta \"primo teorema fondamentale del calcolo\", afferma che la funzione integrale (come sopra definita) \n\u00e8 una primitiva della funzione di partenza. Cio\u00e8\nLa seconda parte del teorema \u00e8 detta \"secondo teorema fondamentale del calcolo\", e consente di calcolare l'integrale definito di una funzione attraverso una delle sue primitive.\ne tale relazione \u00e8 detta \"formula fondamentale del calcolo integrale\".\nLemma di derivazione degli integrali.\nSia formula_236 un intervallo, formula_237 funzione di classe formula_238 in formula_6 e formula_240 curve di classe formula_238. Sia formula_242 la funzione integrale di classe formula_238 definita come:\nPropriet\u00e0 degli integrali.\nDi seguito si riportano le propriet\u00e0 principali dell'operatore integrale.\nLinearit\u00e0.\nSiano formula_2 e formula_44 due funzioni continue definite in un intervallo formula_193 e siano formula_248. Allora:\nAdditivit\u00e0.\nSia formula_2 continua e definita in un intervallo formula_251 e sia formula_252. Allora:\n = {\\frac{c-a}{k}} = \\delta x&lt;/math&gt;\nDistribuendo la misura dell'intervallo:\nin cui formula_256. Considerando l'intervallo formula_257, l'indice formula_258 pu\u00f2 essere riscritto come formula_259 in quanto formula_260 \u00e8 il valore superiore del primo intervallo della partizione di formula_257. Ricordando che:\nrisulta allora:\nda cui discende la propriet\u00e0 di additivit\u00e0.\nMonotonia (o teorema del confronto).\nSiano formula_2 e formula_44 due funzioni continue definite in un intervallo formula_193 e tali che formula_267 in formula_193. Allora:\nValore assoluto.\nTale teorema si potrebbe considerare come un corollario del teorema del confronto. Se formula_2 \u00e8 integrabile in un intervallo formula_193 si ha:\nTeorema della media.\nSe formula_273 \u00e8 continua allora esiste formula_274 tale che:\nIntegrale improprio.\nUn integrale improprio \u00e8 un limite della forma:\noppure:\nUn integrale \u00e8 improprio anche nel caso in cui la funzione integranda non \u00e8 definita in uno o pi\u00f9 punti interni del dominio di integrazione.\nMetodi di integrazione.\nL'integrazione di una funzione reale \u00e8 un calcolo matematico di non semplice risoluzione generale. Il caso pi\u00f9 semplice si ha quando si riconosce la funzione integranda essere la derivata di una funzione nota formula_278. In casi pi\u00f9 complessi esistono numerosi metodi per trovare la funzione primitiva. In particolare, tra le tecniche pi\u00f9 diffuse per la ricerca della primitiva dell'integranda sono queste due:\nStima di somme tramite integrale.\nUn metodo che consente di ottenere la stima asintotica di una somma \u00e8 l'approssimazione di una serie tramite il suo integrale. Sia formula_279 una funzione monotona non decrescente. Allora per ogni formula_280 e ogni intero formula_281 si ha:\nInfatti, se formula_283 la propriet\u00e0 \u00e8 banale, mentre se formula_284 si osserva che la funzione \u00e8 integrabile in ogni intervallo chiuso e limitato di formula_285, e che per ogni formula_286 vale la relazione:\nSommando per formula_288 si ottiene dalla prima disuguaglianza:\nmentre dalla seconda segue che:\nAggiungendo ora formula_291 e formula_292 alle due somme precedenti si verifica la relazione.\nAltri operatori di integrazione.\nAccanto agli integrali di Riemann e Lebesgue sono stati introdotti diversi altri operatori integrali. L'integrale di Riemann-Stieltjes \u00e8 una generalizzazione dell'integrale di Riemann, ed \u00e8 a sua volta generalizzato dall'integrale di Lebesgue-Stieltjes, che \u00e8 anche un'estensione dell'integrale di Lebesgue.\nIntegrali di Denjoy, Perron, Henstock e altri.\nSono state sviluppate altre definizioni di integrale, alcune delle quali sono dovute a Denjoy, Perron, Henstock e altri. I tre nominati condividono la validit\u00e0 del teorema fondamentale del calcolo integrale in una forma pi\u00f9 generale rispetto alla trattazione di Riemann e Lebesgue.\nIl primo in ordine cronologico a essere introdotto \u00e8 stato l'integrale di Denjoy, definito per mezzo di una classe di funzioni che generalizza le funzioni assolutamente continue. Successivamente, solo due anni dopo, Perron ha dato la sua definizione con un metodo che ricorda le funzioni maggioranti e minoranti di Darboux. In ultimo, Ralph Henstock e (indipendentemente) Jaroslaw Kurzweil forniscono una terza definizione equivalente, detta anche integrale di gauge: essa sfrutta una leggera generalizzazione della definizione di Riemann, la cui semplicit\u00e0 rispetto alle altre due \u00e8 probabilmente il motivo per cui questo integrale \u00e8 pi\u00f9 noto con il nome del matematico inglese che con quelli di Denjoy e Perron.\nIntegrale di It\u014d.\nL'integrale di It\u014d fa parte dell'analisi di It\u014d per i processi stocastici. In letteratura \u00e8 introdotto utilizzando varie notazioni, una delle quali \u00e8 la seguente:\ndove formula_294 \u00e8 il processo di Wiener. L'integrale non \u00e8 definito come un integrale ordinario, in quanto il processo di Wiener ha variazione totale infinita. In particolare, gli strumenti canonici di integrazione di funzioni continue non sono sufficienti. L'utilizzo principale di tale strumento matematico \u00e8 nel calcolo differenziale di equazioni in cui sono coinvolti integrali stocastici, che inseriti in equazioni volte a modellizzare un particolare fenomeno (come il moto aleatorio delle particelle o il prezzo delle azioni nei mercati finanziari) rappresentano il contributo aleatorio sommabile (rumore) dell'evoluzione del fenomeno stesso."}
{"id": "43252", "revid": "201640", "url": "https://it.wikipedia.org/wiki?curid=43252", "title": "Vipa\u015byan\u0101", "text": "Vipa\u015byan\u0101 (sanscrito, s.f.; in p\u0101li: Vipassan\u0101; in cinese: \u89c0 \"gu\u0101n\"; giapponese: \"kan\"; coreano: \uad00 \"kwan\"; vietnamita: \"quan\"; tibetano: \u0f63\u0fb7\u0f42\u0f0b\u0f58\u0f50\u0f7c\u0f44, \"lhag mthong\", \"lhak tong\") \u00e8 un termine che significa \"vedere le cose in profondit\u00e0, come realmente sono\", ed \u00e8 una delle pi\u00f9 antiche tecniche di meditazione dell'India. \nStoria e insegnanti.\nFu insegnata pi\u00f9 di 2500 anni fa come metodo universale per uscire dalla sofferenza e Buddha descrive questo metodo nel \"Discorso sui fondamenti della consapevolezza\" (\"Satipatthana Sutta\"). L'esercizio meditativo con vipassana permette di liberarsi dall'abitudine a reagire (fonte di ogni infelicit\u00e0) e, attuando una profonda auto-trasformazione, permette di affrontare le vicissitudini della vita in modo pi\u00f9 equilibrato\". Vipassana \u00e8 tradotta con \"meditazione di visione penetrativa\" o di \"visione profonda\" (in inglese \"insight meditation\"). Tra gli insegnanti di meditazione vipassan\u0101: Mahasi Sayadaw (1904-1982), monaco, U Ba Khin (1899-1971), laico, e S.N. Goenka (1924-2013), laico, allievo di U Ba Khin. \nLa Vipassan\u0101 nel buddhismo Therav\u0101da.\nVipassana si traduce con \"meditazione di visione penetrativa\" o di \"visione profonda\" (in inglese \"insight meditation\"). Mentre la meditazione \u015bamatha \u00e8 finalizzata al raggiungimento di stati di assorbimento con livelli sempre pi\u00f9 alti di concentrazione e di quiete, la meditazione vipassan\u0101 \u00e8 finalizzata a sviluppare consapevolezza della realt\u00e0 attraverso la percezione continuativa degli stimoli sensoriali e mentali, per fare esperienza della loro natura, che \u00e8 transitoria, come \u00e8 transitorio e impermanente tutto ci\u00f2 che esiste.\nLa tecnica della meditazione vipassan\u0101 \u00e8 insegnata dal Tathagatha Shakyamuni nel \"Discorso sui fondamenti della presenza mentale\" (\"Satipatthanasutta\"), e prevede i seguenti momenti:\nLa consapevolezza di s\u00e9 e del proprio corpo non dev'essere limitata al momento della giornata riservato alla pratica. In qualunque momento della sua giornata, colui che pratica questa forma di meditazione deve sforzarsi di essere consapevole di quel che sta facendo, delle sensazioni che prova e della propria attivit\u00e0 mentale. Questa forma di meditazione si \u00e8 rivelata pi\u00f9 adatta della meditazione samatha per la diffusione presso i laici, perch\u00e9 non ha bisogno della quiete di un monastero n\u00e9 di tempi di pratica particolarmente intensi per raggiungere risultati soddisfacenti. Per queste sue caratteristiche, ha raggiunto una apprezzabile diffusione anche in Occidente. \nTra coloro che hanno diffuso la tecnica della meditazione vipassan\u0101, occorre ricordare il monaco Mahasi Sayadaw (1904-1982) ed il laico U Ba Khin (1899-1971), entrambi birmani. \nS. N. Goenka (1924-2013), allievo di U Ba khin, ha diffuso ulteriormente in Europa e in America questa tecnica attraverso corsi \ntipicamente di 10 giorni."}
{"id": "43253", "revid": "117883997", "url": "https://it.wikipedia.org/wiki?curid=43253", "title": "Ciaccona", "text": "In musica, il termine ciaccona // (spagnolo: chacona //; nella letteratura musicale francese, inglese e tedesca: chaconne //), designa un tipo di danza caratteristica, di origine cinquecentesca spagnola o forse latinoamericana, nonch\u00e9 una forma musicale derivata dalla danza stessa.\nStoria.\nIn tempo ternario su un basso sincopato ostinato, in origine danza di carattere vivace e scherzoso, acquis\u00ec tratti pi\u00f9 austeri alla corte francese, entrando agli inizi del XVII secolo nel balletto, nell'opera e nelle suite strumentali.\nIl termine fu successivamente applicato a qualsiasi opera in tempo moderato di 3/4, che consistesse in alcune variazioni su una linea di basso.\nNel Seicento esempi notevoli sono le ciaccone di Claudio Monteverdi (\"Zefiro torna\") e Heinrich Sch\u00fctz (\"Es steh Gott auf\", terza parte).\nNel Settecento celebre \u00e8 la Ciaccona in sol minore per violino e basso continuo attribuita a Tomaso Antonio Vitali, ma la ciaccona pi\u00f9 nota \u00e8 quella della seconda partita per violino solo di Johann Sebastian Bach (la linea di basso non \u00e8 sempre realmente presente, ma talvolta viene ricostruita dall'ascoltatore secondo il principio della polifonia immanente).\nLe \"Variazioni Goldberg\" di Bach sono spesso giudicate impropriamente come appartenenti al genere della ciaccona, sebbene Bach non le abbia esplicitamente etichettate come tali; in realt\u00e0 si parla pi\u00f9 di una forma di passacaglia ben definita. Tuttavia colui che ricorrer\u00e0 molto spesso all'utilizzo ed allo sviluppo della forma sar\u00e0 Georg Friedrich H\u00e4ndel, che ne comporr\u00e0 appositi pezzi per il clavicembalo, nonch\u00e9 per suites strumentali. Dopo il periodo barocco, la forma della ciaccona non \u00e8 stata utilizzata se non di rado, anche se le \"32 Variazioni in Do minore\" di Ludwig van Beethoven ne sono un esempio lampante.\nIl basso che caratterizza la ciaccona soggiace a una regola ferrea: si muove dalla tonica alla dominante, con moto ascendente o discendente, cromatico o diatonico. Pu\u00f2 anche essere sottinteso, dato che l'armonia realizzata dalle voci superiori ne fa comunque percepire la presenza."}
{"id": "43254", "revid": "767487", "url": "https://it.wikipedia.org/wiki?curid=43254", "title": "Tepepa", "text": "Tepepa \u00e8 un film del 1969, diretto da Giulio Petroni.\nTrama.\nIl governo del \"compagno\" Madero non soddisfa il peone Tepepa, che continua la sua battaglia contro le truppe del governo insieme ad un gruppo di fedeli combattenti, sentendosi preso in giro dall'ex-rivoluzionario ora capo dello stato. Tepepa si trova pi\u00f9 volte a fronteggiare il temibile colonnello Cascorro e viene costantemente perseguitato da un dottore inglese, Henry Price, desideroso di vendicare una ragazza appartenente ad una ricca famiglia, di cui il medico era innamorato e che Tepepa aveva violentato inducendola al suicidio.\nDurante l'ultima battaglia Cascorro riesce finalmente a ferire Tepepa, pi\u00f9 volte sfuggitogli, ma nello scontro decisivo viene ucciso dal rivoluzionario. Nel frattempo il medico, che nonostante l'odio per Tepepa era rimasto al fianco dei rivoluzionari, riesce a vendicarsi del peone, uccidendolo con un bisturi subito dopo avergli estratto la pallottola dalla ferita. La morte di Tepepa, per\u00f2, non segna la fine della rivoluzione, ed altri continueranno la battaglia al suo posto.\nProduzione.\nIl film vede la partecipazione di Tomas Milian ed Orson Welles nei ruoli di protagonista e antagonista rispettivamente. Il regista Giulio Petroni espresse il proprio disappunto nei confronti di Welles. Petroni dichiar\u00f2 che l'atmosfera sul set era tesa. In effetti scrive Marco Giusti che Welles chiamava Milian (che invece lo idolatrava) \"quel cubano\"."}
{"id": "43255", "revid": "599013", "url": "https://it.wikipedia.org/wiki?curid=43255", "title": "Variazione (musica)", "text": "La variazione \u00e8 ogni riproposizione di un'idea musicale in cui essa subisca modifiche, pi\u00f9 o meno profonde, rispetto alla sua forma originaria. Le modifiche possono riguardare qualunque aspetto dell'idea di partenza, come l'armonia, la melodia, l'articolazione del contrappunto, il ritmo, il timbro strumentale, la dinamica e perfino l'organizzazione formale.\nRuolo formale della variazione.\nLa tecnica della variazione pu\u00f2 costituire il solo ingrediente formale di un brano, oppure pu\u00f2 entrare in gioco all'interno di forme pi\u00f9 complesse.\nAlcune forme di origine barocca, come la passacaglia e la ciaccona, sono esempi di architettura musicale basata in maniera essenziale sulla variazione, sotto forma di riproposizione variata di un ostinato armonico, costituito spesso da un vero e proprio basso ostinato. Possono essere entrambe classificate come forme particolari del \"tema e variazioni\". Un esempio di variazione all'interno di una forma musicale complessa \u00e8 invece dato dal primo movimento del Concerto solistico classico-romantico, in cui il materiale tematico della prima esposizione orchestrale viene di regola variato dal solista al momento della sua entrata. Pi\u00f9 in generale si pu\u00f2 dire che tutte le forme musicali che prevedono la ripetizione di alcune sezioni sono state trattate dai grandi compositori facendo largo uso delle tecniche di variazione. \u00c8 pressoch\u00e9 impossibile, ad esempio, trovare una ripresa tematica in un Allegro di sonata beethoveniano, che sia del tutto letterale, e non contenga sottili o profondi interventi creativi sul materiale iniziale dell'esposizione.\nPoich\u00e9 la variazione \u00e8 un procedimento cos\u00ec generale, il suo significato formale, e la stessa tecnica impiegata, hanno subito profondi cambiamenti nella storia; si pu\u00f2 infatti affermare che ogni stile compositivo ha introdotto nella versatile arte della variazione i caratteri che gli sono stati propri. Ad esempio, se nel rococ\u00f2 germanico e nel barocco italiano essa era spesso un \"florilegio\" delle possibilit\u00e0 virtuosistiche di uno strumento realizzato mediante l'ornamento della linea melodica (si pensi alle variazioni di Vitali e di Tartini), con Beethoven e con i compositori a lui successivi diventa uno dei mezzi per sviluppare un tema, per far evolvere drammaticamente il discorso musicale, mentre nella musica del Novecento essa \u00e8 stata vista spesso come un'esplorazione delle possibilit\u00e0 armoniche del pensiero originario.\nStoria.\nL'uso della tecnica della variazione risale almeno all'antica Grecia. La musica greca, infatti, certamente impiegava tecniche di variazione, ad esempio nella riproposizione di nomoi arcaici secondo modelli ritmici tipici del periodo classico. La scarsa documentazione esistente sulla musica greca nel suo complesso non ci consente tuttavia di esprimere un giudizio assoluto sul grado di variet\u00e0 e di frequenza delle tecniche di variazione impiegate.\nMolto meglio documentato \u00e8 l'uso della variazione nel canto gregoriano, nel quale essa viene impiegata con grande ricchezza di forme. Nei capitoli fondamentali della salmodia, ad esempio, si passa gradualmente da un testo elementare e sillabico alle complesse fioriture dei responsori e dei graduali. \nUn'altra tecnica di uso liturgico, diffusa soprattutto nel Duecento e denominata \"frangere voces\", consisteva nella ricca ornamentazione di una melodia che nella sua forma base presentava valori ritmici assai lunghi. Una particolare forma di questo procedimento, molto in voga nella musica rinascimentale, era quella in cui il ritmo base viene successivamente suddiviso in intervalli sempre pi\u00f9 brevi. Questa procedura contiene in germe un principio costruttivo che \u00e8 stato molto spesso associato, in tutte le epoche, al tema e variazioni: quello dell'organizzazione drammatica delle variazioni secondo uno schema che procede dalle pi\u00f9 semplici alle pi\u00f9 ricche e complicate.\nNel Quattrocento l'opera di Dufay offre molti esempi polifonici di variazione, soprattutto nelle messe, in cui nei momenti di rielaborazione ciclica si notano alcune trasformazioni del materiale melodico gi\u00e0 impiegato. Con il XVI secolo le procedure di variazione divennero del tutto tipiche, e il loro uso sistematico si estese alle musiche strumentali profane. Una forma particolarmente importante fu quella del \"corale variato\", in cui le variazioni avevano soprattutto il carattere di arricchimento polifonico. Nel Cinquecento si diffuse anche l'utilizzo di melodie popolari come temi da variare nel repertorio colto. Le variazioni strumentali divennero rapidamente uno dei generi di maggior fortuna, anche perch\u00e9 consentivano un grande dispiego di tecniche virtuosistiche divenute possibili sui pi\u00f9 perfezionati strumenti tardo-rinascimentali.\nL'arte dei virginalisti elisabettiani (Byrd, Gibbons, Bull) ebbe un importante ruolo nel conferire prestigio al genere del \"ground\", da cui derivarono, in epoca barocca, la ciaccona e la passacaglia, forme in cui ad essere variato non era un tema melodico, ma uno schema di accordi, o un basso ostinato. Nel Seicento esempi di queste forme sono offerti da alcuni cicli di variazioni per organo e per cembalo di Frescobaldi, e in genere dalle innumerevoli serie di variazioni scritte per il fortunato tema della follia. Nella prima met\u00e0 del Seicento altri esempi eccezionali sono le ciaccone di Claudio Monteverdi (\"Zefiro torna\") e Heinrich Sch\u00fctz (\"Es steh Gott auf\", terza parte). Il basso ostinato ebbe grande diffusione, nella seconda met\u00e0 del Seicento, anche presso la scuola organistica nord-tedesca, come ci dimostrano Pachelbel e Buxtehude. A questo genere appartengono anche le monumentali Variazioni di Goldberg di Bach, nelle quali \u00e8 appunto lo schema accordale a conservarsi. In quest'opera, di vastit\u00e0 assolutamente eccezionale per la letteratura per tastiera dell'epoca, le variazioni arrivano a modificare l'aria iniziale in maniera cos\u00ec profonda da transitare, ad esempio, dalla forma della sarabanda a quella del fugato. Un altro illustre esempio di variazioni barocche per clavicembalo \u00e8 dato dalle \"Harmonious Blacksmith\" di Georg Friedrich H\u00e4ndel.\nNell'et\u00e0 classica le variazioni cominciano a separarsi gradualmente dal genere che prevede il basso ostinato, per evolversi verso forme pi\u00f9 libere. Oltre a costituire una forma autonoma, il tema e variazioni diventa (insieme alla romanza, al rond\u00f2 e alla stessa forma sonata) una delle forme pi\u00f9 usate per i movimenti lenti delle sinfonie, delle sonate e delle composizioni cameristiche organizzate in pi\u00f9 movimenti. Esistono inoltre numerosi esempi di variazioni usate come primo movimento (Sonata K 331 di Mozart) o come finale (Terza sinfonia di Beethoven). In quest'ultimo caso, in particolare, era tipica un'evoluzione drammatica coerente che risolveva la vicenda sinfonica in maniera eroica (si pensi anche, per rimanere a Beethoven, al celeberrimo finale della Nona). Quasi tutte le variazioni pianistiche di Mozart presentano un analogo schema drammatico: la penultima era in genere scritta in un tempo piuttosto lento, mentre l'ultima avrebbe fatto uso di un andamento pi\u00f9 rapido e spavaldo, a costituire il vero e proprio finale brillante del brano. Una soluzione formale altrettanto tipica e originale ce la offre Haydn, che fa uso frequente di variazioni doppie, nelle quali due diversi temi correlati, normalmente uno in maggiore e uno in minore, vengono presentati e poi variati alternativamente. Un esempio \u00e8 il movimento lento della sua Sinfonia n. 103 \"Rullo di timpani\".\nLe variazioni Beethoveniane mature non hanno pi\u00f9 nulla in comune con l'antica arte di \"ornare\" un tema. L'idea musicale scelta \u00e8 spesso di grande semplicit\u00e0, e costituisce una specie di materiale neutro che deve essere sviluppato e prendere forma nell'essere variato. L'ultimo Beethoven si mantenne fedele alla tecnica della variazione, impiegandola in lavori di grande complessit\u00e0 e impegno, come il movimento lento del \"quartetto Op. 127\", il secondo movimento della \"sonata Op. 111\", e le \"Variazioni su un tema di Diabelli\".\nLa sensibilit\u00e0 romantica si dimostr\u00f2 meno ricettiva nei confronti del tema e variazioni in quanto forma. In effetti il modello lasciato dall'ultimo Beethoven era ancora troppo ardito e impegnativo per essere apprezzato dalle generazioni immediatamente successive, mentre la decorazione melodica, bench\u00e9 assai presente (si pensi alla vena di Fryderyk Chopin), \u00e8 impiegata liberamente nei pi\u00f9 disparati contesti formali, piuttosto che esibita in maniera sistematica in un \"florilegio\". Franz Schubert scrisse cinque cicli variazioni utilizzando i propri lied come temi. Tra essi ricordiamo il movimento lento del quartetto \"La Morte e la fanciulla\" (\"Der Tod und das M\u00e4dchen\", D.810), una serie intensa di variazioni del suo mesto lied (D.531) omonimo. Il Quintetto col pianoforte \"La trota\", D.667, comprende un gioioso insieme di variazioni sul tema del lied \"Die Forelle\", D.550. Anche Chopin (\"Berceuse\" in re bemolle maggiore) e Schumann (\"Studi sinfonici\" op.13) hanno scritto lavori basati sulla variazione, ma tra i grandi musicisti romantici quello che ha impiegato pi\u00f9 regolarmente questa forma \u00e8 stato certamente Brahms. Egli scrisse infatti vari cicli di variazioni pianistici (su temi di Haendel e di Paganini), che richiedono uno sfolgorante virtuosismo strumentale, e orchestrali (su un tema a lungo attribuito a Haydn). Le variazioni brahmsiane si rifanno, per i principi costruttivi, al classicismo viennese, anche se naturalmente il contenuto musicale \u00e8 molto diverso, tipicamente brahmsiano dal punto di vista espressivo. \nL'opera di Wagner lo vede continuamente alle prese con le tecniche di variazione. La stessa idea del leitmotiv impiegata sistematicamente nelle sue opere implica in effetti il principio della variazione, o meglio costituisce una specie di rovesciamento logico di esso: non si tratta tanto di riproposizioni dell'idea originale variata, ma di sue \"apparizioni\", dotate di significati precisi, in contesti musicali molto eterogenei, che rappresentano il fluire della vicenda drammatica. Naturalmente da un punto di vista tecnico, cio\u00e8 prescindendo dalla trama drammatica e dai significati metafisici che Wagner attribuiva ai suoi temi, la precisazione precedente non ha ragione di essere.\nTra le grandi composizioni orchestrali del primo novecento un notevole esempio di variazioni \u00e8 dato dal bolero di Maurice Ravel. Si tratta di un caso paradigmatico di variazione timbrica: mentre la linea melodica, lo schema armonico e il ritmo rimangono costanti per quasi tutta la durata del bolero, varia continuamente, arricchendosi ogni volta, la strumentazione impiegata. Ma \u00e8 soprattutto con la musica dodecafonica che le variazioni hanno riacquistato un ruolo centrale nel panorama musicale. Le tecnica seriale contiene intrinsecamente l'idea di variazione di un tema costituito dalla serie posta a fondamento dell'opera, e la scrittura contrappuntisticamente elaborata della seconda scuola viennese rende i procedimenti di variazione molto ricchi e articolati. In pi\u00f9 i maestri della dodecafonia hanno composto anche lavori esplicitamente presentati come variazioni; ricordiamo le \"Variazioni per orchestra\" di Arnold Sch\u00f6nberg, le Variationi Op. 27 e la passacaglia op.1 di Anton Webern, rispettivamente per pianoforte e per orchestra.\nAl di fuori del panorama dodecafonico le variazioni sono impiegate da compositori come Paul Hindemith, e Benjamin Britten, il cui lavoro pi\u00f9 famoso \u00e8 proprio una serie di variazioni su un tema di Henry Purcell che egli chiam\u00f2 \"Guida del giovane all'orchestra\".\nLa seconda met\u00e0 del XX secolo ha visto ancora una volta diminuire l'interesse per l'antica forma delle variazioni, stavolta in maniera connessa a fenomeni di rivoluzione del modo stesso di pensare la musica e allo sviluppo di tecnologie che rendono possibile l'elaborazione elettronica del suono, rispetto ai quali gran parte delle tecniche compositive classiche risultano estranee.\nLa variazione per organo.\nUn capitolo a s\u00e9 stante della tipologia delle variazioni viene dalla letteratura organistica soprattutto dei periodi barocco e romantico: entro queste epoche, anche grazie all'uso della pedaliera atta a permettere all'esecutore un pi\u00f9 ampio e completo sviluppo e conduzione della polifonia durante l'esecuzione (pur essendo unico l'esecutore), la variazione sul corale pervenne al suo apogeo. Purtuttavia, essendo in primis l'organo uno strumento di collocazione e d'uso liturgico (soprattutto nei paesi cattolici) alcuni compositori di pi\u00f9 recente generazione hanno voluto elaborare corali anche nella tastiera (o nelle tastiere) manuali dello strumento, rendendo opzionale un'introduzione permanente e continua della pedaliera durante l'esecuzione. Ci\u00f2 in virt\u00f9 del dato di fatto che molti organi sono sprovvisti di una pedaliera completa o diritta e quindi impossibilitati al trasporre alla zona grave del pedale il \"cantus firmus\" del corale variando.\nVariazioni e improvvisazione.\nL'arte di improvvisare allo strumento variazioni virtuosistiche di un tema dato \u00e8 stata a lungo considerata basilare per l'esecutore brillante nella storia della musica. Nel periodo barocco, in particolare, l\"'aria col \"da capo\" \" costitu\u00ec un genere che veniva continuamente impiegato al fine principale di essere variato \"all'impronta\" dal virtuoso. \nQuesta pratica continu\u00f2 anche nel periodo classico; una delle opere minori di Beethoven, la sua \"Fantasia in Sol minore\" Op. 77, \u00e8 quasi certamente una trascrizione di un'esecuzione improvvisata, il cui nocciolo \u00e8 proprio una serie di variazioni su un breve tema. Il gran numero e il carattere in qualche modo stereotipato delle variazioni per tastiera di Mozart suggeriscono l'idea che anch'esse possano essere trascrizioni di improvvisazioni.\nLe improvvisazioni di variazioni armonicamente elaborate su un tema popolare costituiscono la procedura fondamentale della musica jazz."}
{"id": "43261", "revid": "114388", "url": "https://it.wikipedia.org/wiki?curid=43261", "title": "Accordi musicali", "text": ""}
{"id": "43262", "revid": "600229", "url": "https://it.wikipedia.org/wiki?curid=43262", "title": "Note musicali", "text": ""}
{"id": "43263", "revid": "105911", "url": "https://it.wikipedia.org/wiki?curid=43263", "title": "Hayao Miyazaki", "text": "Con una carriera durata cinquant'anni, Miyazaki \u00e8 col tempo divenuto l'esponente dell'animazione giapponese pi\u00f9 conosciuto all'estero. Il suo nome \u00e8 inoltre intimamente legato a quello dello Studio Ghibli, studio cinematografico d'animazione da lui fondato nel 1985 insieme al collega e mentore Isao Takahata ed oggi ritenuto uno dei pi\u00f9 importanti del settore.\n\u00c8 considerato uno dei pi\u00f9 influenti animatori della storia del cinema e secondo molti il pi\u00f9 grande regista d'animazione vivente: la sua figura \u00e8 stata paragonata pi\u00f9 volte a quella di Walt Disney per l'importanza dei suoi contributi nel settore dell'animazione e ad Akira Kurosawa per la centralit\u00e0 nella storia del cinema giapponese. A Miyazaki secondo molti critici \u00e8 da attribuire il merito, insieme ad altri colleghi del calibro del gi\u00e0 citato Isao Takahata, Hideaki Anno, Katsuhiro \u014ctomo, Satoshi Kon e Mamoru Oshii, di aver contribuito ad eliminare lo stereotipo dell'animazione giapponese come di una realt\u00e0 cinematografica e televisiva inferiore o addirittura di valore artistico nullo.\nLa sua fama internazionale si \u00e8 accresciuta dopo le vittorie dell'Orso d'oro e del Premio Oscar per \"La citt\u00e0 incantata\", primo e finora unico cartone animato giapponese ad aggiudicarsi tali premi. Alcuni dei suoi undici lungometraggi hanno detenuto, o detengono tuttora, record d'incassi in patria: \"Princess Mononoke\" fu il film di maggiore incasso nella storia del Giappone prima del colossal \"Titanic\", a sua volta battuto tre anni dopo da \"La citt\u00e0 incantata\", la quale rimane la pellicola che ha incassato di pi\u00f9 nelle sale nipponiche fino al 2020 quando a superarlo fu il film di Demon Slayer. Al 2014, quattro suoi film (oltre ai due gi\u00e0 citati, anche \"Il castello errante di Howl\" e \"Ponyo sulla scogliera\") sono inclusi nella classifica dei 10 pi\u00f9 alti incassi della storia in Giappone. La sua lunga attivit\u00e0 \u00e8 stata insignita con il Winsor McCay Award nel 1998, il Leone d'oro al Festival di Venezia del 2005 e con l'Oscar onorario conferitogli dall'Academy nel novembre 2014.\nOltre che nel mondo del cinema e dell'animazione in generale, Miyazaki \u00e8 apprezzato anche per la sua produzione fumettistica.\nBiografia.\nHayao Miyazaki nacque a Bunky\u014d, uno dei 23 quartieri speciali di Tokyo, il 5 gennaio 1941, secondo dei quattro figli dell'ingegnere aeronautico Katsuji Miyazaki (1915-1993) e di sua moglie Dola (1909-1980). Nonostante il conflitto bellico trascorse la sua infanzia tranquilla insieme ai fratelli Arita (1939), Yutaka (1944) e Shirou. Miyazaki visse infatti in condizioni agiate poich\u00e9 suo padre Katsuji era direttore della Miyazaki Airplane, azienda di famiglia che produceva componenti aeronautici. Tra queste produzioni figuravano anche parti per i famosi e temutissimi caccia \"Zero\", aerei centrali nella trama del suo ultimo film \"Si alza il vento\". Nel dopoguerra il padre pass\u00f2 poi a lavorare, sempre in qualit\u00e0 di ingegnere, per conto della \"Toyo Radiator Company\". Il lavoro del padre e l'azienda di famiglia contribuirono alla grande passione che Miyazaki svilupp\u00f2 fin da piccolo per il volo e per le macchine volanti e che divenne in seguito uno degli elementi ricorrenti nella sua produzione artistica. Tra il 1947 e il 1955, quando Miyazaki aveva tra i 6 e i 14 anni, sua madre Dola fu ricoverata quasi ininterrottamente in ospedale per una tubercolosi spinale dalla quale si riprese, fino alla morte avvenuta nel luglio 1980. A questo evento il regista fece poi un esplicito riferimento nei film \"Il mio vicino Totoro\" e \"Si alza il vento\".\nL'inizio del percorso artistico.\nDurante l'adolescenza negli anni cinquanta Miyazaki, da sempre appassionato disegnatore, fu conquistato dalla scoperta dei manga e degli anime. Dopo la laurea in scienze politiche ed economia conseguita nel 1963 all'universit\u00e0 Gakush\u016bin, entr\u00f2 a far parte dello staff dei disegnatori nella importante societ\u00e0 della Toei (all'interno della quale incontr\u00f2 la sua futura moglie). Il suo primo importante contributo lo diede proponendo un miglior finale per il film \"Garibaa no uchu ryoko\", (1965), conosciuto anche come \"Gulliver's Travels Beyond the Moon\".\nAlcuni anni pi\u00f9 tardi partecip\u00f2, sotto la direzione del suo maestro Yasuo \u014ctsuka, come animatore chiave e scenografo a \"Taiy\u014d no \u014cji - Horusu no daiboken\" (edito in Italia dapprima con il titolo \"La grande avventura del piccolo principe Valiant\", quindi con quello de \"Il segreto della spada del sole\"), lungometraggio d'animazione diretto da Isao Takahata: era l'inizio di una collaborazione che sarebbe durata nel tempo.\nNel frattempo pubblic\u00f2 il manga \"Sabaku no tami\", negli anni 1969-70.\nLe serie animate e il primo film.\nNel 1971 Miyazaki, insieme ai colleghi Isao Takahata e Y\u014dichi Kotabe, segu\u00ec Yasuo \u014ctsuka alla A Production; per questo studio, insieme a Takahata diresse alcuni episodi (7, 8, 10, 11, 13~23) della prima serie di \"Lupin III\".\nSempre al 1971 risale il progetto di \"Nagagutsushita no Pippi\" (Pippi Calzelunghe), mai portato a termine visto che Astrid Lindgren aveva rifiutato di concedergli i diritti, nonostante Miyazaki e Yutaka Fujioka si fossero recati personalmente in Svezia.\nNel 1972 fu realizzato il mediometraggio \"Panda! Go, Panda!\" composto da due episodi, \"Panda! Go, Panda!\" (\"Panda kopanda\") e \"Il circo sotto la pioggia\" (\"Amefuri s\u0101kasu no maki\"), dove compariva anche una buffa bambina con le treccine, probabilmente recuperata dagli schizzi preparatori del mai realizzato \"Nagagutsushita no Pippi\".\nNel 1973, Miyazaki e Takahata iniziarono la collaborazione con la Zuiyo Pictures, poi Nippon Animation, lavorando ad alcune serie animate relative al famoso progetto \"World Masterpiece Theater\", che consisteva nel produrre una serie animata ogni anno traendo spunto dai pi\u00f9 famosi libri per ragazzi di tutto il mondo. Furono affidati a lui il progetto e l'organizzazione di scena (sovente con Takahata quale regista) in \"Heidi\" (\"Arupusu no sh\u014djo Heidi\") del 1974 (tratto dall'omonimo romanzo di Johanna Spyri); \"Marco\" (\"Haha o Tazunete Sanzen-ri\") del 1975 (da \"Dagli Appennini alle Ande\", una delle storie narrate nel libro \"Cuore\"); \"Anna dai capelli rossi\" (\"Akage no Anne\") del 1979 (tratto dall'omonimo romanzo di Lucy Maud Montgomery). Fu anche animatore chiave di \"Rascal, il mio amico orsetto\" (\"Araiguma Rasukaru\") del 1977 (tratto da un romanzo di Sterling North).\nNel 1978 fu prodotta la serie animata \"Conan il ragazzo del futuro\" (\"Mirai sh\u014dnen Konan\"), molto famosa in Italia, tratta dal romanzo per ragazzi \"The incredible tide\" di Alexander Key. Miyazaki ne fu regista e character designer (assieme a Yasuo \u014ctsuka), nonch\u00e9 curatore delle scenografie e degli storyboard.\nNel 1979 diresse il suo primo lungometraggio, \"Lupin III - Il castello di Cagliostro\" (\"Rupan Sansei - Kariosutoro No Shiro\"), il secondo tra i film dedicati all'omonimo personaggio di Monkey Punch, affiancato ancora una volta da \u014ctsuka e Takahata.\nNel 1980 diresse ancora due episodi della seconda serie tv di Lupin III, ovvero l'episodio 145 \"Albatros, le ali della morte\" e l'episodio 155 \"I ladri amano la pace\". In particolare in quest'ultimo, che \u00e8 anche l'episodio conclusivo della serie, Miyazaki inserisce per la prima volta il personaggio del robot-soldato, utilizzato solo per l'aspetto ben 5 anni dopo anche in Laputa - Castello nel cielo.\nDalla RAI venne cofinanziata la serie \"Il fiuto di Sherlock Holmes\" (\"Meitantei Holmes\") di cui diresse i primi sei episodi nel 1982.\nLo Studio Ghibli e il successo.\nNel 1982 la rivista Animage inizi\u00f2 la pubblicazione del manga , disegnato esclusivamente da Miyazaki, e riusc\u00ec a convincere l'artista a sceneggiare e dirigere un film tratto dal manga. Prodotto da Takahata per lo studio Topcraft, l'anime \"Nausica\u00e4 della Valle del vento\", usc\u00ec nelle sale nel 1984.\nIl successo ottenuto dal film permise al regista di fare il grande salto: fondare uno studio di produzione proprio. Nel 1985, da Miyazaki e Takahata nacque lo Studio Ghibli (il cui nome deriva da Ghibli, vento caldo del Sahara, ma anche un aereo italiano degli anni 30, dal momento che Miyazaki \u00e8 un grande appassionato di storia dell'aviazione), in cui i due registi si sarebbero potuti esprimere con la libert\u00e0 che la loro creativit\u00e0 richiedeva e con le necessarie coperture finanziarie. Miyazaki stabil\u00ec, inoltre, un proficuo sodalizio anche con Joe Hisaishi, il compositore di numerose colonne sonore (e degli album \"derivati\") dei suoi film.\nIl primo lungometraggio dello studio vide la luce nel 1986: , che narrava dell'avventura di due ragazzi, sulle tracce di una misteriosa e magica isola fluttuante nel cielo, (lo spunto fu la citt\u00e0 di Laputa, descritta da Jonathan Swift ne \"I viaggi di Gulliver\") premiato miglior film di animazione in Giappone.\nNel 1988, mentre Takahata portava a termine \"Una tomba per le lucciole\" Miyazaki present\u00f2 , poetica favola moderna sull'incontro di due bambine con un essere magico chiamato Totoro (la cui sagoma fu poi scelta come logo dello Studio) premiata come miglior film dell'anno in Giappone.\nNel 1989 con iniziarono i successi al botteghino, nel paese del Sol Levante. Con essi arriv\u00f2 anche l'ingrandimento dello Studio, la produzione di diversi film d'animazione, assunzioni permanenti di collaboratori, l'aumento dei costi e dei rischi: tutto questo ebbe come conseguenza un aumento delle politiche di marketing da parte dello Studio Ghibli.\nNel 1992 Miyazaki port\u00f2 a termine , il cui titolo internazionale in italiano rimase intradotto nelle altre lingue: esso narrava le avventure di un pilota di caccia dal volto di maiale, leggenda dell'aviazione italiana all'inizio degli anni trenta.\nIn questi anni il regista si dedic\u00f2 alla sceneggiatura e alla produzione di molti progetti, nei propri film e in altri prodotti da Ghibli: produsse il film di Takahata del 1991; collabor\u00f2 al soggetto di \"Pom Poko\", di Takahata, uscito nel 1994; l'anno successivo fu sceneggiatore e produttore di , la cui regia era affidata a Yoshifumi Kond\u014d, sempre all'interno dello Studio.\nDopo alcuni anni di lavorazione usc\u00ec nel 1997, che batt\u00e9 ogni record di incassi in Giappone e collezion\u00f2 numerosi premi. Il film inscenava il difficile rapporto tra l'uomo e la natura (e tra gli uomini stessi), il suo lato violento e quello armonioso, all'interno di un'atmosfera mistica popolata di dei ed era ambientato in Giappone nel periodo Muromachi (1333-1568).\nIn quest'occasione Miyazaki afferm\u00f2 di volersi dedicare ad altri ruoli all'interno dello Studio Ghibli, lasciando la regia ai giovani autori nel frattempo cresciuti alla sua scuola. Ritorn\u00f2 per\u00f2 presto dietro la macchina da presa e nel 2001 usc\u00ec che in patria ripet\u00e9 l'ormai consueto rituale di successi presso la critica e il pubblico, ma lo stesso avvenne nel resto del mondo: tra i premi vinti l'Orso d'Oro al Festival di Berlino e l'Oscar 2003 per il migliore lungometraggio di animazione, premio per altro non ritirato personalmente in segno di protesta contro la guerra in Iraq; anni dopo, infatti, Miyazaki dichiar\u00f2 di non aver voluto partecipare alla premiazione degli Oscar perch\u00e9 \u00abnon volevo far visita a un paese che stava bombardando l'Iraq\u00bb.\nNel 2004 Miyazaki ha partecipato alla 61\u00aa Mostra internazionale d'arte cinematografica di Venezia con il film , tratto dall'omonimo romanzo di Diana Wynne Jones. Nel 2005 \u00e8 stato premiato alla 62\u00aa Mostra internazionale d'arte cinematografica di Venezia con il Leone d'oro alla carriera. Nel 2008 venne presentato in anteprima alla 65\u00aa Mostra internazionale d'arte cinematografica di Venezia.\nRitiro.\nNel settembre 2013, durante la 70\u00aa Mostra internazionale d'arte cinematografica di Venezia in occasione della presentazione del film Miyazaki annunci\u00f2, tramite il presidente dello studio Ghibli Koji Hashino, il proprio ritiro dalle attivit\u00e0 cinematografiche. Alcuni giorni dopo la decisione venne confermata dallo stesso Miyazaki durante una conferenza stampa in cui il regista giapponese indicava i motivi del ritiro nel tempo impiegato per la realizzazione dei suoi film, non pi\u00f9 conciliabile con l'et\u00e0 avanzata. L'8 novembre 2014 l'Academy gli confer\u00ec l'Oscar onorario.\nNel luglio 2015, durante una conferenza dello Studio Ghibli a Tokyo, contrariamente con quanto affermato precedentemente circa il suo ritiro, annunci\u00f2 il suo impegno in un nuovo progetto relativo ad un cortometraggio girato in CGI. Nel marzo 2016 realizz\u00f2 il logo per un bus che promuove un progetto ecologista, la costruzione di riserve zoologiche nell'isola di Kumejima.\nRitorno annunciato.\nDurante lo special televisivo andato in onda su NHK il 13 novembre 2016 e distribuito anche in Italia nei cinema il 14 novembre 2017 a cura di Dynit e Nexo Digital, \u00e8 stato rivelato in esclusiva che Hayao Miyazaki, vista l'insoddisfazione provata per la produzione di \"Kemushi no Boro\", un corto in CGI per il Museo Ghibli, sarebbe intenzionato a tornare a lavorare su un nuovo lungometraggio, la cui produzione potrebbe richiedere pi\u00f9 di cinque anni di lavorazione. L'opera cinematografica dal titolo , la cui traduzione in italiano sarebbe \"E voi come vivrete?\", \u00e8 ispirata al romanzo omonimo del 1937 di Yoshino Genzabur\u014d. Toshio Suzuki ha dichiarato che Miyazaki l'ha concepita come un ultimo dono che vuol fare a suo nipote, un modo per comunicargli: \u00abIl nonno se ne andr\u00e0 presto all'altro mondo, ma sta lasciando questo film dietro di s\u00e9 perch\u00e9 ti ama\u00bb. I lavori di realizzazione sono incominciati nel luglio 2016 senza ricevere un'approvazione ufficiale con la previsione di completarlo entro il 2019, anche se a dicembre 2019 erano state completate il 15% delle scene. Lo Studio Ghibli \u00e8 stato riaperto per l'occasione e sono stati richiamati molti degli ex dipendenti e collaboratori, con la previsione iniziale di lavorare per poco pi\u00f9 di tre anni. Temendo inoltre di non poterlo vedere completato vista la sua et\u00e0 avanzata, il produttore ha affermato che il regista si sta concentrando esclusivamente sullo storyboard, da affidare eventualmente a chi lo sostituir\u00e0 nel completamento.\nMiyazaki e l'occidente.\nRegista, autore di numerosi cartoni animati e di manga, Hayao Miyazaki ha conosciuto con le proprie opere un enorme successo in patria, accolto con entusiasmo da pubblico e critica, ma in occidente \u00e8 rimasto a lungo poco conosciuto fuori dagli ambiti specializzati.\nL'Orso d'oro per \"La citt\u00e0 incantata\" nel 2002 ed il premio Oscar per il miglior film d'animazione ottenuto con la stessa pellicola nel 2003 (questo non ritirato personalmente per protesta contro la guerra in Iraq), hanno consacrato Miyazaki tra i maestri assoluti dell'animazione mondiale. A conferma di ci\u00f2 anche il Leone d'oro alla carriera assegnato durante la 62\u00aa Mostra internazionale d'arte cinematografica di Venezia.\nInfluenze.\nMiyazaki ha dichiarato di essere stato influenzato da numerosi autori e opere e che da ognuno di essi ha preso qualcosa, salvo per\u00f2 farlo proprio e usandolo per costruire qualcosa di diverso e di fortemente individuale.\nTra gli autori occidentali che hanno influenzato il suo lavoro sono da citare Ursula K. Le Guin, Lewis Carroll e Diana Wynne Jones. Miyazaki stesso ha confidato a Le Guin che il \"Ciclo di Earthsea\" \u00e8 stata una grande influenza in tutte le sue opere e che tiene i libri dell'autrice sul comodino. In un'intervista trasmessa da BBC Choice il 10 giugno 2002, Miyazaki ha citato le autrici inglesi Eleanor Farjeon, Rosemary Sutcliff e Philippa Pearce come influenze. Il regista ha anche espresso pubblicamente il suo apprezzamento per le storie di Roald Dahl a proposito di piloti e di aerei. Come nei film di Miyazaki, questi autori creano dei mondi immaginari, in cui \u00e8 fortemente presente l'allegoria e i loro personaggi hanno motivazioni complesse e spesso ambigue.\nMiyazaki e lo scrittore e illustratore francese Jean Giraud (anche detto Moebius) si sono influenzati a vicenda e sono diventati amici in seguito alla loro ammirazione reciproca. L'H\u00f4tel des Monnaies ha tenuto una mostra sui loro lavori intitolata \"Miyazaki et Moebius: Deux Artistes Dont Les Dessins Prennent Vie\" che si \u00e8 tenuta dal 1\u00ba dicembre 2004 al 13 aprile 2005. Entrambi gli artisti erano presenti all'inaugurazione. A testimonianza della grande stima reciproca tra i due artisti, Jean Giraud ha chiamato sua figlia Nausicaa, come l'eroina di Miyazaki. Inoltre Miyazaki \u00e8 stato influenzato profondamente anche da un altro scrittore francese, Antoine de Saint-Exup\u00e9ry, del quale ha illustrato le copertine giapponesi di \"Volo di notte\" e \"Terre des hommes\".\nJurij Borisovi\u010d Nor\u0161tejn, noto regista russo, \u00e8 amico personale di Miyazaki, il quale l'ha elogiato definendolo \"un grande artista\". Il suo film \"Il riccio nella nebbia\" \u00e8 spesso citato come uno dei film d'animazione preferiti da Miyazaki. Il cineasta giapponese ha anche dichiarato che \"La regina delle nevi\", un film d'animazione sovietico, \u00e8 stata una delle sue prime ispirazioni, che lo motiv\u00f2 a rimanere nel mondo dell'animazione.\nPer quanto riguarda le influenze del cinema giapponese, Miyazaki ha detto che l'ispirazione per diventare animatore gli venne da \"La leggenda del serpente bianco\" nel 1958, considerato il primo anime moderno. Miyazaki \u00e8 stato anche influenzato da Akira Kurosawa, riconoscendo al regista nipponico il merito di aver portato l'attenzione mondiale sul cinema giapponese, con i successi dei suoi film \"Rashomon\", \"I sette samurai\" e \"La sfida del samurai\". Un'altra influenza \u00e8 stata Osamu Tezuka, che \u00e8 stato un pioniere di stile e tecniche nel mondo dei manga. Miyazaki, riferendosi a \"Princess Mononoke\", ha dichiarato: \u00abmi sarebbe piaciuto se Osamu Tezuka l'avesse potuto vedere\u00bb.\nTematiche.\nStando alle dichiarazioni di Miyazaki, i suoi film non sono sviluppati seguendo uno schema prestabilito e sperimentato, o trattando un tema ricorrente. Tuttavia molti dei suoi film presentano delle ricorrenze a livello di temi trattati, di scenari o di personaggi. Il mondo di Miyazaki, \u00e8 fondato sull'educazione, sulla sensibilizzazione e la curiosit\u00e0, sull'animazione a scala d'infanzia, su valori universali ed ecologici.\nInfanzia.\nEscludendo Marco in \"Porco Rosso\" e Lupin ne \"Il castello di Cagliostro\", i protagonisti dei film di Miyazaki sono sempre bambini o adolescenti. Miyazaki ha dichiarato che quando immagina i suoi scenari e personaggi, spontaneamente li immagina come bambini. Ad esempio, \"Il mio vicino Totoro\" ha come protagoniste due bambine che, a differenza degli adulti, sono in grado di vedere il mondo degli spiriti, e in \"Ponyo sulla scogliera\" un ragazzo, S\u014dsuke, fa amicizia con una creatura magica marina. \"Kiki consegne a domicilio\" e \"La citt\u00e0 incantata\" trattano il tema della crescita e della maturit\u00e0.\nMiyazaki esprime una grande attenzione nei confronti dei bambini e degli anni in cui si \u00e8 giovani, dicendo che \u00abil paradiso risiede nei ricordi della nostra infanzia. In quei giorni eravamo protetti dai nostri genitori ed eravamo innocentemente incoscienti dei tanti problemi che ci circondavano\u00bb. La sua visione dell'infanzia nella societ\u00e0 contemporanea \u00e8 tuttavia pessimistica, valutando negativamente la dipendenza dei bambini dal \"mondo virtuale\" e la mancanza di contatto con la natura. Proprio per questo, egli crea i suoi film ispirato dai bambini vicino a s\u00e9, con l'obiettivo di \u00abcapire il loro mondo\u00bb.\nAnche se per natura ha una visione pessimista delle cose, Miyazaki ha un grande rispetto e affetto nei confronti dei bambini, e spera che possano crescere facendosi le proprie idee sul mondo che li circonda, senza che gli adulti impongano loro la propria visione delle cose. Non vuole infatti caricarli con un cinismo prematuro.\nBene e male.\nAlcuni dei primi film di Miyazaki presentavano dei \"cattivi\" effettivamente tali, come in \"Lupin III - Il castello di Cagliostro\" e \"Laputa - Castello nel cielo\". Altre sue produzioni successive, invece, sono caratterizzate per la totale assenza di personaggi negativi, come ne \"Il mio vicino Totoro\" e \"Kiki consegne a domicilio\". Generalmente, i personaggi di Miyazaki sono dinamici, in grado di cambiare, e non facilmente classificabili in tradizionali dicotomie bene-male. Infatti, molti suoi personaggi \"cattivi\" (se presenti) hanno comunque un fondo di bont\u00e0, e non sono saldamente definiti nel ruolo di antagonisti.\nIn \"Princess Mononoke\", Lady Eboshi distrugge la foresta per ottenere materie prime per scopi industriali, senza preoccuparsi per la vita degli animali, tuttavia i lebbrosi e le schiave che ospita nella Citt\u00e0 del Ferro hanno un grande rispetto per lei. Lo stesso finale del film richiama alla riconciliazione, piuttosto che alla sconfitta di un male incurabile. Questo tema \u00e8 insolito per un film d'animazione, dato che la maggior parte dei film di questo genere tende a dividere chiaramente il bene dal male. A proposito di \"La citt\u00e0 incantata\", Miyazaki ha affermato: \u00abl'eroina [\u00e8] gettata in un luogo in cui il bene e il male coabitano. [\u2026] Riesce a uscirne non perch\u00e9 ha distrutto il \"male\", ma perch\u00e9 ha acquisito la capacit\u00e0 di sopravvivere\u00bb.\nMiyazaki ha spiegato che la mancanza di una distinzione netta tra bene e male \u00e8 dovuta alle sue opinioni sul ventunesimo secolo come un tempo complesso, in cui le vecchie norme non sono pi\u00f9 applicabili e devono essere riesaminate. Stereotipi semplici come \"bene\" e \"male\" non possono pi\u00f9 essere utilizzati, anche in film per bambini.\nRuolo delle donne.\nMiyazaki \u00e8 stato definito femminista dal presidente dello Studio Ghibli Toshio Suzuki, in riferimento alla sua visione nei confronti delle donne lavoratrici.\nLe donne occupano una parte di rilievo nelle sue opere, trovandosi spesso in ruoli importanti, se non proprio nel ruolo di protagoniste: di fatto le protagoniste sono femmine in tutti i suoi film ad esclusione di \"Lupin III, Porco Rosso\", \"Ponyo sulla scogliera\" e \"Si alza il vento\" e anche in quest'ultimi le donne ricoprono ruoli importanti. Sono spesso figure femminili forti che vanno contro i ruoli di genere comuni dell'animazione giapponese. Per esempio sono donne a riparare l'aereo di Marco in \"Porco Rosso\", a lavorare nell'impianto termale ne \"La citt\u00e0 incantata\", ad abitare la Citt\u00e0 del Ferro e a lavorare nella fornace in \"Princess Mononoke\". Anche in film pi\u00f9 leggeri come \"Kiki consegne a domicilio\", tutti i personaggi principali sono donne che lavorano, come l'artista Ursula, la panettiera Orsono, la fashion-designer Maki e le streghe Kiki e Kokiri.\nPacifismo.\nSia \"Nausica\u00e4 della Valle del vento\" che \"Princess Mononoke\" presentano forti critiche alla guerra. Porre fine all'odioso conflitto tra gli uomini e la natura diventa la forza trainante di Ashitaka in \"Princess Mononoke\". Nella versione manga di \"Nausica\u00e4\", invece, Miyazaki dedica molto spazio e cura a rappresentare la brutalit\u00e0 e la sofferenza della guerra. Il mondo post-apocalittico che emerge \u00e8 pieno di resti di antiche civilt\u00e0 che si sono estinte con le guerre e la distruzione dell'ambiente. In \"Laputa - Castello nel cielo\", l'esercito \u00e8 ritratto come stupidamente e inutilmente violento, avido e autoritario. Ne \"Il castello errante di Howl\", la visione negativa che ha Howl nei confronti della guerra \u00e8 molto esplicita ed egli si rifiuta di unirsi alla lotta a qualsiasi titolo ufficiale. Nonostante questo, per\u00f2, non pu\u00f2 esimersi dal partecipare al conflitto sfruttando la sua trasformazione in uccello demone, nella speranza che il suo contributo possa avere un impatto positivo e porre fine alla guerra.\nNel 2003, quando \"La citt\u00e0 incantata\" ha vinto l'Oscar come miglior film d'animazione, Miyazaki non ha partecipato personalmente alla premiazione. La sua assenza \u00e8 stata in seguito da lui stesso motivata: \u00abnon volevo visitare un paese che stava bombardando l'Iraq\u00bb.\nAmbientalismo.\nI film di Miyazaki sottolineano spesso il tema dell'ambientalismo e la fragilit\u00e0 del pianeta Terra, in particolare nel contesto di criticare l'eccessivo sviluppo e la minaccia dell'inquinamento.\nNe \"Il mio vicino Totoro\", le sorelle Satsuki e Mei si trasferiscono dalla citt\u00e0 in campagna, imparando a vivere a contatto con la natura. A questa coscienza ecologica fa eco \"Princess Mononoke\" che presenta una foresta primordiale, piena di alberi, di fiori e popolata da animali. Ne \"La citt\u00e0 incantata\", le preoccupazioni ambientali di Miyazaki sono incarnate dallo \"spirito del cattivo odore\", lo spirito di un fiume inquinato, che cerca sollievo nelle terme di Yubaba. Miyazaki ha dichiarato che l'ispirazione per la scena della sua pulizia \u00e8 stata una sua esperienza personale quando ha contribuito a pulire un fiume inquinato vicino a casa sua. Questo tema si riflette anche nella storia dello spirito del fiume Kohaku, il cui corso e relativo letto sono stati distrutti per far spazio a un progetto edilizio. Da ultimo, in \"Ponyo sulla scogliera\", il padre della pesciolina mostra una forte antipatia per gli esseri umani e la loro sporcizia. Ci\u00f2 \u00e8 dimostrato dalla condizione disgustosa della zona della baia dove vive Sosuke e dal fatto che la rete non cattura altro che spazzatura.\nIn un'intervista concessa a Margaret Talbot di \"The New York\", Miyazaki ha affermato che crescere nel periodo Sh\u014dwa \u00e8 stato per lui un momento triste, perch\u00e9 l'intero periodo \u00e8 stato segnato da una massiccia distruzione della natura, di montagne e di fiumi in nome del progresso economico. Inoltre a suo parere gran parte della cultura moderna \u00ab\u00e8 sottile e superficiale e falso\u00bb, e non del tutto scherzosamente ha auspicato un futuro apocalittico in cui \u00abTokyo sar\u00e0 sommersa dall'oceano e la torre NTV diventer\u00e0 un'isola, quando la popolazione umana croller\u00e0 e non ci saranno pi\u00f9 grattacieli\u00bb.\nVolo.\nIl volo, in particolare quello umano, \u00e8 un tema ricorrente nei film di Miyazaki. Suo padre era coproprietario di una fabbrica di parti per aerei, e il suo amore per le macchine volanti gli deriva probabilmente dall'esserne a contatto fin dalla pi\u00f9 tenera et\u00e0. La sua idea di volo, ha dichiarato, \u00e8 legata a una forma di liberazione dalla gravit\u00e0.\nOltre ai molti dispositivi aerei e ai disegni di \"Laputa - Castello nel cielo\", che \u00e8 una citt\u00e0 volante, questo tema si ritrova in \"Nausica\u00e4 della Valle del vento\", dove la protagonista pilota un dispositivo chiamato \"Mehve\", in \"Kiki consegne a domicilio\", dove Kiki \u00e8 una giovane strega che vola a cavallo del suo manico di scopa, in \"Il mio vicino Totoro\", dove Totoro trasporta Satsuki e Mei nel cielo notturno, nel film \"La citt\u00e0 incantata\", dove Chihiro viene trasportata sulla schiena di Haku mentre questi \u00e8 in volo trasformato nella sua forma di drago, nel film \"Il castello errante di Howl\", dove Howl e Sophie camminano in cielo passando sulla loro citt\u00e0.\nTra le sue opere che mettono in primo piano il tema del volo sono da citare \"Porco Rosso\", in cui il protagonista \u00e8 un aviatore e l'intera trama si basa sul volo, sui velivoli e sui combattimenti aerei. In questo film tra l'altro Miyazaki cita famosi piloti italiani come Francesco Baracca, Arturo Ferrarin e Adriano Visconti, confermando la sua passione per l'Italia gli aerei italiani e la Regia Aeronautica.\nIl cortometraggio dello Studio Ghibli \"K\u016bs\u014d no kikaitachi no naka no hakai no hatsumei\", che \u00e8 completamente dedicato alle meraviglie del volo ed \u00e8 doppiato dallo stesso Miyazaki. Anche il film \"Si alza il vento\", uscito nel 2013, parla di uomini legati al volo: biografia romanzata di Jir\u014d Horikoshi, ingegnere aeronautico degli anni trenta e quaranta, il film ne narra la vita e gli aerei, rendendo omaggio in molte sequenze oniriche anche al pioniere dell'aviazione italiana e anch'esso ingegnere aeronautico Giovanni Battista Caproni.\nAmore.\nMolti dei film di Miyazaki hanno a che fare con il potere dell'amore. Esso \u00e8 sufficiente a rompere maledizioni imposte sulle persone. Nel film \"La citt\u00e0 incantata\", Kamajii racconta a Haku che Chihiro lo ha salvato dalla maledizione di Zeniba utilizzando la forza del suo amore per lui. Nel film \"Il castello errante di Howl\" la fiducia di Sophie in se stessa e il suo amore per Howl rompono la maledizione posta su di lei dalla Strega delle Lande. Nella sceneggiatura di Miyazaki del film \"I sospiri del mio cuore\" l'amore di Shizuku per Seiji la spinge a seguire la sua passione per la scrittura e a scrivere il libro mentre Seiji \u00e8 a Cremona. In \"Ponyo sulla scogliera\", se l'amore di S\u014dsuke per Ponyo si fosse rivelato vero (come poi \u00e8 stato confermato), allora il mondo sarebbe stato salvato.\nPolitica.\nMiyazaki ha partecipato, alla fine degli anni sessanta, ai movimenti di sinistra e alle lotte sindacali all'interno della Toei. L'influenza dell'interesse giovanile di Miyazaki nel marxismo \u00e8 ravvisabile, per certi versi, in film come \"Laputa - Castello nel cielo\", in cui la classe operaia \u00e8 ritratta in termini idealizzati. Paradigmatico delle credenze politiche del regista \u00e8 il caso della felice comune agricola di High Harbor nella serie \"Conan il ragazzo del futuro\", contrapposta alla tecnocratica Indastria.\nMiyazaki si \u00e8 distaccato dal marxismo in seguito alla creazione del suo manga \"Nausicaa della Valle del vento\". Tuttavia condivide ancora molte idee che si potrebbero definire socialiste ed \u00e8 critico nei confronti del capitalismo, della globalizzazione e del loro impatto sulla vita moderna. ."}
{"id": "43264", "revid": "600229", "url": "https://it.wikipedia.org/wiki?curid=43264", "title": "Scale musicali", "text": ""}
{"id": "43265", "revid": "1590", "url": "https://it.wikipedia.org/wiki?curid=43265", "title": "Frequenze", "text": ""}
{"id": "43268", "revid": "125788312", "url": "https://it.wikipedia.org/wiki?curid=43268", "title": "Commercio equo e solidale", "text": "Il commercio equo e solidale o commercio equo (o \"Fair Trade\", in inglese) \u00e8 una forma di commercio che ha lo scopo di garantire al produttore e ai suoi dipendenti un prezzo giusto, assicurando anche la tutela del territorio. Si oppone alla massimizzazione del profitto praticata dalle grandi catene di distribuzione organizzate e dai grandi produttori. Carattere tipico di questo commercio \u00e8 di vendere direttamente al cliente finale i prodotti, limitando la catena di intermediari.\nLa giornata mondiale del commercio equo e solidale si festeggia il secondo sabato di Maggio.\nPrincipi.\nIl WFTO stabilisce 10 Principi che le associazioni Equo-Solidali devono seguire giorno per giorno nel loro lavoro e le monitora per assicurarsi che si attengano a tali principi:\nStoria.\nIl primo tentativo di commercializzare beni in modo equo e solidale ebbe luogo nei mercati del nord Europa negli anni quaranta e cinquanta da parte di gruppi religiosi e di organizzazioni non governative (ONG) di vario orientamento politico. \"Ten Thousand Villages\" (Diecimila villaggi) nell'ambito del Comitato Centrale Mennonita (MCC) e SERRV International, furono i primi, rispettivamente nel 1946 e 1949, a sviluppare catene di commercio equo e solidale nei paesi in via di sviluppo. I prodotti, quasi esclusivamente opere artigianali che andavano da oggetti di juta a ricami punto croce, venivano principalmente venduti nelle chiese o alle fiere. I prodotti stessi non avevano spesso altra funzione che mostrare che era stata fatta della beneficenza.\n\u00c8, dunque, una forma di commercio internazionale nella quale si cerca di far crescere aziende economicamente sane nei paesi pi\u00f9 sviluppati e di garantire ai produttori e ai lavoratori dei paesi in via di sviluppo un trattamento economico e sociale equo e rispettoso; in questo senso si contrappone alle pratiche di commercio tradizionale. I produttori agricoli dei paesi poveri formano una miriade di piccole entit\u00e0 che non hanno alcuna forza contrattuale da opporre ai grossisti locali (e/o internazionali), presso i quali si riforniscono le aziende multinazionali, nel determinare il prezzo della materia prima, consentendo cos\u00ec a quegli operatori la determinazione del prezzo che viene ovviamente tenuto il pi\u00f9 basso possibile. Uno dei punti qualificanti del commercio equo e solidale \u00e8 quello di promuovere cooperative di produttori sufficientemente grandi da potersi confrontare con successo ai grossisti. Tuttavia l'organizzazione del commercio equo e solidale \u00e8 stata sottoposta a severe critiche da parte di studiosi e giornalisti.\nCommercio solidale.\nL'attuale movimento di commercio equo e solidale si form\u00f2 in Europa negli anni sessanta. Il commercio equo e solidale veniva spesso visto, in quel periodo, come un gesto politico contro il neo-imperialismo: movimenti di studenti radicali incominciarono a prendere di mira le societ\u00e0 multinazionali. Lo slogan di quel periodo \"Trade not Aid\" (Commercio, non aiuti) ebbe il riconoscimento internazionale nel 1968, quando fu adottato dalla Conferenza delle Nazioni Unite sul commercio e lo sviluppo (UNCTAD) per porre l'accento sull'istituzione di rapporti di commercio equo e solidale con il mondo in via di sviluppo.\nIl 1965 vide la creazione della prima Organizzazione del commercio alternativo (ATO): in quell'anno la ONG britannica Oxfam \"Helping-by-Selling\" (aiutare vendendo), lanci\u00f2 un programma che vendeva prodotti artigianali importati nei magazzini Oxfam del Regno Unito o tramite posta. Nel 1968 la rivista di grosse dimensioni \"Whole Earth Catalog\", metteva in contatto migliaia di commercianti, artigiani e scienziati specializzati con i consumatori che fossero interessati a sostenere produttori indipendenti, con lo scopo di bypassare le strutture della grande distribuzione. Il \"Whole Earth Catalog\" cerc\u00f2 di equilibrare il libero mercato internazionale consentendo l'acquisto diretto di beni prodotti principalmente negli Stati Uniti e nel Canada, ma anche nelle Americhe Centrale e Meridionale.\nNel 1969 il primo \"negozio mondiale\" apr\u00ec nei Paesi Bassi. L'iniziativa aveva lo scopo di portare i principi del commercio equo e solidale al settore della piccola distribuzione, esponendo in vendita quasi esclusivamente beni prodotti in termini di commercio equo e solidale nei paesi sottosviluppati. Il primo negozio era gestito da volontari ed ebbe un tale successo che dozzine di negozi simili furono aperti presto nei paesi del Benelux, in Germania ed in altri altri Paesi appartenenti all'Europa occidentale. Negli anni sessanta e settanta, importanti segmenti del commercio equo e solidale operarono per trovare mercato a prodotti provenienti da paesi che erano esclusi dalla corrente primaria dei canali di vendita per motivi politici. Migliaia di volontari vendevano caff\u00e8 dell'Angola e del Nicaragua in negozi mondiali, dietro le chiese, da casa loro e in \"stand\" posti in luoghi pubblici.\nL'Organizzazione Mondiale del Commercio Equo e Solidale \u2013 WFTO (Organizzazione mondiale del Commercio Equo e Solidale) ha emanato nel 2018 un documento denominato Carta del Commercio Equo e Solidale che pone al centro i valori fondanti e si apre alle sfide della lotta al cambiamento climatico e del raggiungimento degli obiettivi di sviluppo sostenibile (SDGs). La crescita delle diseguaglianze, la povert\u00e0 e l'acuirsi della crisi ecologica, hanno portato la comunit\u00e0 internazionale a cercare nuovi modelli di produzione per costruire un'economia pi\u00f9 equa e davvero sostenibile. Questa Carta, a cui hanno gi\u00e0 aderito moltissime organizzazioni internazionali e di produttori, \u00e8 il punto di riferimento comune e il biglietto da visita per tutti coloro che vogliono conoscere meglio il lavoro del Commercio Equo e Solidale (disponibile qui: https://www.equogarantito.org/documenti/ carta-internazionale-del-commercio-equo-e-solidale/). WFTO raccoglie 32 organizzazioni nazionali, oltre 330 organizzazioni di Commercio Equo e Solidale tra produttori, importatori, distributori, dettaglianti, e altre 34 organizzazioni di supporto al Commercio Equo e Solidale.\nArtigianato e prodotti agricoli.\nNei primi anni ottanta, organizzazioni di commercio alternativo si trovarono di fronte a sfide pi\u00f9 grosse: la novit\u00e0 dei prodotti del commercio equo e solidale incominci\u00f2 a perdere d'interesse, la domanda aveva raggiunto un tetto e alcuni prodotti artigiani incominciarono ad apparire vecchi e fuori moda sul mercato. Il declino dei segmenti dei prodotti artigianali obblig\u00f2 i sostenitori del commercio equo e solidale a rivedere i propri obiettivi e scopi. Per di pi\u00f9 molti sostenitori durante questo periodo erano preoccupati dal contemporaneo impatto sui piccoli agricoltori delle riforme strutturali nel settore agricolo, come nella caduta dei prezzi delle \"commodity\". Molti di essi cominciarono a credere che fosse compito del movimento indirizzarsi al problema e alle soluzioni utilizzabili per la imminente crisi industriale.\nNegli anni seguenti il commercio equo e solidale di prodotti agricoli gioc\u00f2 un ruolo importante nella crescita di molte organizzazioni di commercio alternativo: operando con successo sul mercato, esso offr\u00ec una fonte rinnovabile di ricavi per i produttori e forn\u00ec alle organizzazioni di commercio alternativo un complemento al mercato di prodotti artigianali.\nI prodotti agricoli del commercio equo e solidale erano t\u00e8 e caff\u00e8, presto seguiti da frutta secca, cacao, zucchero, succhi di frutta, riso, spezie e noci. Mentre nel 1969 il rapporto in valore delle vendite fra oggetti di artigianato e prodotti agricoli era dell'80% contro il 20%, nel 2002 le vendite di prodotti artigianali ammontavano al 25% del totale delle vendite del commercio equo e solidale, l'analoga linea di prodotti agricoli superava il 69%.\nIniziative per il marchio.\nLa vendita di prodotti del commercio equo e solidale decoll\u00f2 con l'arrivo dei primi tentativi di certificazione. Sebbene sostenuto da vendite sempre crescenti, il commercio equo e solidale era in generale limitato a piccoli esercizi commerciali specialistici distribuiti in tutta Europa e, a un livello di estensione minore, nel NordAmerica. Qualcuno cap\u00ec che questi negozi erano troppo scollegati dai ritmi e dallo stile di vita delle societ\u00e0 sviluppate del tempo. L'inconveniente di andarvi solo per acquistare un prodotto o due era troppo forte anche per i clienti pi\u00f9 favorevoli. Il solo modo di incrementare le opportunit\u00e0 di vendita era quello di offrire i prodotti del commercio equo e solidale dove i consumatori finali andavano regolarmente, cio\u00e8 attraverso i canali della grande distribuzione. Il problema era trovare un modo di espandere la distribuzione senza compromettere la fiducia dei consumatori nei prodotti del commercio equo e solidale e nella loro origine.\nLa certificazione del commercio equo e solidale nacque nel 1988 per iniziativa di un sacerdote, prete lavoratore, olandese, Frans van der Hoff e di un suo connazionale, Nico Roozen. Van der Hoff si era dedicato alle missioni nell'America Latina giungendo, dopo alcuni anni trascorsi in Cile e a Citt\u00e0 del Messico, nella regione meridionale di questo Paese, Oaxaca. Qui si rese presto conto delle condizioni di estrema miseria in cui versavano i contadini che producevano caff\u00e8 e che il lavoro minorile era una delle attivit\u00e0 pi\u00f9 diffuse e che veniva remunerata con paghe giornaliere di infimo valore. Nel 1981 egli contribu\u00ec al lancio dell'UCIRI (Union de Comunidades Indigenas de la Region del Istmo), una cooperativa di piccoli produttori creata per \"bypassare\" i grossisti locali e accedere pi\u00f9 facilmente al mercato mondiale. Nel 1985, Van der Hoff incontr\u00f2 a Utrecht Nico Roozen, impegnato allora presso un'agenzia che si occupava dello sviluppo di attivit\u00e0 sociali denominata \"Solidaridad\", il quale s'interess\u00f2 subito all'attivit\u00e0 di Hoff. \nA novembre del 1988 i due lanciarono la prima etichettatura di commercio equo e solidale, la Max Havelaar, dal titolo (abbreviato) di un famoso romanzo olandese uscito nel 1860. L'iniziativa offriva ai piccoli produttori di caff\u00e8, che s'impegnavano a rispettare alcuni standard sociali e ambientali, un prezzo per il loro raccolto decisamente superiore a quello offerto dal mercato tradizionale. Il caff\u00e8, proveniente dalla cooperativa UCIRI, veniva importato dalla societ\u00e0 olandese Van Weely, torrefatto da Neuteboom e quindi venduto direttamente ai dettaglianti olandesi.\nL'iniziativa ebbe un grande successo e venne estesa ad altri prodotti agricoli quali cacao, cotone e molti altri, cos\u00ec come ad altri paesi del Terzo Mondo in Sud America, Africa ed Asia. Fu creata la Fairtrade International, con le associate Fairtrade nazionali, distributrici del marchio nei singoli paesi di consumatori finali. La crescita del Commercio equo e solidale segn\u00f2 incrementi del 24% annuo, tolse dalla miseria circa 1 milione e mezzo di contadini e raggiunse un giro di affari pari a 6 miliardi di dollari.\nIl sistema era tarato sull'aiuto a piccoli produttori e cooperative dei medesimi, per cui il marchio non veniva concesso a prodotti provenienti da fattorie con un'estensione di superficie coltivata oltre un certo limite, nei prodotti composti (tessuti con parte in cotone, prodotti di cioccolato in cui il cacao si trova in quantit\u00e0 diversa, ecc.) il marchio veniva concesso solo a quelli che contenevano almeno il 20% di un prodotto proveniente da produttori della catena del commercio equo e solidale, ecc.\nNel 2011 le multinazionali che producevano e/o distribuivano gli stessi prodotti, scoprirono questa \"nicchia\" di mercato e si accorsero che il compratore finale era disposto a pagare parecchio di pi\u00f9, a parit\u00e0 di qualit\u00e0 e contenuti, i prodotti con il marchio \"Fairtrade\": decisero quindi di entrare nel \"business\".\nNel 2012 la Fairtrade USA usc\u00ec dalla Fairtrade International (rappresentata in 25 paesi del mondo e \"controllante\" un giro di affari di 5,8 milioni di dollari) dando un brutto colpo alla Fairtrade International, in quanto ne rappresentava circa il 25% del fatturato globale controllato come commercio equo e solidale. La scissione ebbe luogo con l'appoggio del cofondatore di Fairtrade, Nico Roozen, sancendo cos\u00ec anche la rottura con Van der Hoff, che non condivise l'iniziativa dell'ex compagno, sponsorizzata da grosse multinazionali del settore. Nico Roozen giustifica la sua decisione in un'intervista al settimanale statunitense \"Business Week\" del gennaio 2012, sostenendo che Fairtrade non vuole un commercio equo e solidale di massa. Roozen si pone la domanda retorica: \u00abVogliamo che [il commercio equo e solidale, \"n.d.r.\"] resti un movimento piccolo e puro o vogliamo assicurare il commercio equo per tutti?\u00bb Ma Van der Hoff non si dichiara d'accordo, sostenendo che in questo modo si \"annacqua\" il concetto di equo. La scissione ha prodotto effetti non trascurabili: Fairtrade USA vorrebbe ora ridurre la quota di componente equo e solidale nei prodotti finali composti, affinch\u00e9 possano fregiarsi del marchio, dal 20% al 10%. Secondo gli artefici della separazione, in questo modo si costringeranno i grandi marchi ad applicare le regole del commercio equo e solidale. Inoltre Fairtrade USA ha anche ampliato i limiti delle dimensioni massime delle fattorie produttrici: ad esempio Green Mountain Coffee partecipa ad un progetto pilota che realizza una fattoria di 500 acri in Brasile e che, con le norme precedenti alla scissione di Fairtrade USA, non avrebbe potuto avere il marchio Equo e solidale a causa delle dimensioni troppo ampie.\nCaratteristiche.\nAlla base del commercio equo e solidale (praticato soprattutto da associazioni cooperative, con un'elevata presenza di volontariato nei paesi ricchi) c'\u00e8 dunque la volont\u00e0 di contrastare il commercio tradizionale che si basa su pratiche ritenute fortemente penalizzanti per i piccoli produttori agricoli quali:\nUna caratteristica peculiare del commercio equo e solidale \u00e8 la filiera corta, ovvero l'esistenza di un ciclo produttivo-commerciale breve per la materia prima fatto di, al massimo, tre o quattro passaggi (produzione, trasporto, stoccaggio nei magazzini degli importatori, distribuzione presso i dettaglianti che riforniscono il consumatore finale), che rendono il prodotto facilmente rintracciabile. In questo, il Commercio equo e solidale si distingue fortemente dal commercio tradizionale, la cui filiera \u00e8 spesso fatta di numerosi passaggi che remunerano notevolmente chi mette il prodotto sul mercato, a scapito di chi produce.\nVincoli.\nIl commercio equo e solidale interviene creando canali commerciali alternativi (ma economicamente sostenibili) a quelli dominanti, al fine di offrire degli sbocchi commerciali a condizioni ritenute pi\u00f9 sostenibili per coloro che producono.\nI principali vincoli da osservare per entrare nel circuito del commercio equo e solidale sono:\nGli acquirenti (importatori diretti o centrali di importazione) dei paesi ricchi, si assumono\nimpegni quali:\nProdotti.\nTipici prodotti del commercio equo sono il caff\u00e8, il t\u00e8, lo zucchero di canna, il cacao e prodotti dell'artigianato.\nAltri prodotti agricoli sono: il miele, la quinoa, l'orzo, la frutta secca (anacardi, uvetta, mango, ...), gli infusi (carcad\u00e8, camomilla, menta, ...), le spezie (pepe, cannella, chiodi di garofano, noce moscata, ...), le banane e altri. Questi vengono trasformati in: cioccolata e cioccolatini, torrone, caramelle, biscotti, crema di nocciole, bibite solubili, succhi di frutta, muesli, ecc.\nLa produzione biologica sempre pi\u00f9 presente tra i prodotti alimentari \u00e8 dovuta da un lato alle scelte dei consumatori dei paesi pi\u00f9 sviluppati per un cibo prodotto biologicamente, ma anche per evitare a contadini e operai di esporsi a prodotti nocivi per l'uomo e per motivi di salvaguardia dell'ambiente. A volte sono gli stessi contadini a decidere per l'agricoltura biologica quale tecnica tradizionale di coltivazione.\nCaff\u00e8.\nIl caff\u00e8 assume un ruolo centrale, sia perch\u00e9 \u00e8 stato uno dei primissimi prodotti coloniali ad essere commercializzato con regole non finalizzate al profitto (\"Africaff\u00e8\"), sia per il suo valore simbolico. Il caff\u00e8 \u00e8 stato il primo prodotto ad essere certificato come prodotto equo e solidale, in cui viene stabilito il rapporto commerciale diretto tra operatori commerciali europei e le organizzazioni produttrici del sud del mondo.\nEsistono criteri e regole che devono essere rispettate per far in modo che il caff\u00e8 possa essere riconosciuto come equo e solidale:\nAttualmente, il caff\u00e8 viene importato soprattutto dall'America Centrale (Nicaragua, Messico e altri) e solo in misura minore dall'Africa (soprattutto dalla Tanzania). La tostatura avviene nei paesi consumatori, tenendo conto dei gusti di questi. Lavorazioni intermedie, quali la trasformazione in caff\u00e8 decaffeinato, avvengono anch'esse quasi esclusivamente nei paesi consumatori, anche perch\u00e9 questi Paesi aumentano i dazi per i prodotti trasformati al fine di aumentare la parte di valore aggiunto a scapito dei paesi produttori.\nLe preferenze dei consumatori fanno s\u00ec che negli ultimi anni prevalga la variet\u00e0 arabica, mentre la robusta svolge un ruolo sempre pi\u00f9 marginale.\nCacao.\nIl cacao, in quanto prodotto coloniale, fa parte fin dagli inizi del commercio equo-solidale.\nPrincipali paesi produttori nei quali vi sono progetti di cooperazione (e dai quali s'importa la materia prima) si trovano in America del Sud (Bolivia, Repubblica Dominicana...) e Africa.\nLa trasformazione del cacao (e in particolar modo la produzione della cioccolata) avviene soprattutto nei paesi del pi\u00f9 sviluppati, anche per motivi tecnici (p.es. temperatura media nel luogo di trasformazione), non a caso in Svizzera, ma anche in altri paesi in cui si trasforma tale materia prima (Italia, Belgio, ecc.).\nTra i produttori dai quali si riforniscono gli importatori vi sono:\nAlcuni cioccolatai europei, presso i quali viene prodotta la \"cioccolata equo-solidale\":\nIl commercio equo e solidale britannico annovera tra i suoi prodotti di punta le barrette Kit Kat della Nestl\u00e9. La multinazionale svizzera, tuttavia, ha annunciato di voler tagliare i legami con la filiera di cioccolato equo e solidale; in tutta risposta gli inglesi hanno organizzato una raccolta firme per chiedere all'azienda di tornare sui suoi passi. La Nestl\u00e9 \u00e8 entrata nel circuito Fair Trade britannico nel 2005, una decisione che all'epoca ha sollevato un vespaio tra i sostenitori del commercio equo in Italia.\nArtigianato.\nNell'ambito del commercio equo e solidale, l'artigianato ha un ruolo assai particolare, in quanto molto spesso realizza s\u00ec prodotti non indispensabili per il consumatore (anche se attualmente le Botteghe del mondo e le Centrali di importazione si stanno orientando verso prodotti \"utili\" come l'abbigliamento e l'arredamento), ma al contempo permette di venire in contatto con le culture che li producono.\nSi tratta, in realt\u00e0, di un artigianato specializzato, per lo pi\u00f9 connotato dalla produzione di oggettistica voluttuaria e non gi\u00e0 dalla prestazione di servizi manuali e di piccola produzione non ripetibile (come invece nell'artigianato ordinario). La provenienza, spesso straniera, e la connotazione simbologica che si applica ai prodotti, unitamente alla fedelt\u00e0 a schemi, pur talvolta solo abbozzati, delle tradizioni delle etnie di provenienza, recano per conseguenza una certa imprescindibilit\u00e0 del messaggio etico sotteso all'azione di vendita ed all'intenzione di acquisto del consumatore, nonch\u00e9 un ovvio richiamo di natura etnologica, che ben presto diviene culturale ed ideale.\nQuesti aspetti fanno s\u00ec che la commercializzazione di molti prodotti di artigianato abbia generato nei paesi consumatori discussioni tra gli operatori e i volontari che si fanno carico della diffusione e distribuzione, trattandosi di conciliare l'anima idealista (con una forte componente anticonsumista) con l'esigenza commerciale (\u00absolo facendo fatturato possiamo aiutare i produttori\u00bb).\nAlcuni prodotti sono il risultato di progetti che accompagnano campagne di boicottaggio contro multinazionali o pratiche commerciali diffuse e di sensibilizzazione, come ad esempio la produzione di palloni per il calcio (campagna contro il lavoro minorile in questo settore in Pakistan) o tappeti persiani (anche in questo caso, contro il lavoro minorile).\nDimensioni del fenomeno.\nNel 2003 le Universit\u00e0 Cattolica e Bicocca di Milano hanno avviato un'ambiziosa ricerca - i cui risultati sono stati presentati nel maggio 2006 - al fine di fotografare le dimensioni del commercio equo e solidale sul mercato italiano e sui paesi in via di sviluppo, ipotizzando che tale commercio possa diventare una possibile politica per lo sviluppo dei paesi arretrati.\nDurante il 2005 nella sola Unione europea il commercio equo e solidale ha raggiunto un fatturato record di 660 milioni di euro, due volte e mezzo maggiore rispetto allo stesso nel 2001. Sempre nell'UE, sono pi\u00f9 di 79\u00a0000 i punti vendita che trattano merci solidali (57\u00a0000 di questi sono supermercati comuni che vendono \"anche\" prodotti equi) mentre sono circa 2800 le botteghe del mondo presso cui offrono il loro servizio circa 100\u00a0000 volontari.\nIn Italia.\nIl dato italiano sulla spesa pro-capite \u00e8 il pi\u00f9 basso d'Europa: trentacinque centesimi di Euro a testa. Le botteghe solidali sono circa seicento in tutta Italia e sono concentrate prevalentemente nel nord-ovest e nel nord-est, rispettivamente il 38% e il 22,6% del totale. Sono specializzate (40% del totale) in prodotti artigianali di fascia medio-alta provenienti da pi\u00f9 di cinquanta paesi del sud del mondo.\nIl 52,2% delle botteghe ha lo \"status\" di associazione mentre il 24% sono cooperative. Da notare che l'88% di esse si trova nelle grandi citt\u00e0.\nLe persone coinvolte nelle botteghe, tra dipendenti, volontari, soci e cooperative sono sessantamila. \nI prodotti del commercio equo, specialmente quelli alimentari, si trovano in molte catene della grande distribuzione come Coop Italia, Crai, Auchan, Lidl, Esselunga, Conad. I punti vendita che trattano prodotti equosolidali in Italia sono pi\u00f9 di cinquemila.\nLa Regione Liguria ha emanato la Legge Regionale n. 32 del 13 agosto 2007 \"Disciplina e interventi per lo sviluppo del commercio equo e solidale in Liguria\", pubblicata sul \"Burl\" n.14 del 22 agosto 2007, con la quale ha inteso non solo incentivare lo sviluppo e la diffusione dei prodotti del commercio equo e solidale, ma anche garantire che i prodotti immessi sul mercato con tale denominazione, e scelti proprio per questo dai consumatori, presentino una serie di caratteristiche a garanzia dei consumatori stessi, coerenti con quelle definite a livello internazionale e nazionale dagli organismi di settore.\nA tal fine la legge ha istituito l\"Elenco regionale delle organizzazioni del commercio equo e solidale\" ed ha individuato gli interventi di sostegno finanziario. Il provvedimento attuativo, approvato dalla Giunta regionale con delibera n.1216 del 19 ottobre 2007 (pubblicata per estratto sul Burl n.44 del 31 ottobre 2007) stabilisce le modalit\u00e0 di iscrizione e funzionamento dell'elenco. Questo elenco regionale comprende gli enti che rilasciano l'accreditamento di organizzazione del commercio equosolidale (IFAT a livello internazionale e AGICES a livello italiano) e le organizzazioni da essi accreditate, sia gli enti affiliati a FLO che certificano i prodotti del commercio equo e solidale attraverso un marchio di garanzia (in Italia Fairtrade Transfair Italia). Attualmente risultano iscritte nell'elenco regionale 10 organizzazioni.\nIn Umbria dal 2007 \u00e8 stata approvata la Legge regionale n. 3 del 6 febbraio 2007 sulla \"Diffusione del commercio equo e solidale in Umbria\", pubblicata sul Bollettino Ufficiale n. 7 del 14 febbraio 2007, rivolta alla promozione del Comes (Commercio Equo e Solidale); tale Legge presenta un'impostazione leggermente diversa (da quella ligure) in quanto si propone l'individuazione e definizione delle organizzazioni che, in ambito regionale, avrebbero beneficiato della legge, ma fa comunque riferimento alla Carta dei Criteri di Agices. Tale legge contiene una definizione, peraltro generica, di commercio equo e solidale. Tale legge prevede anche un finanziamento finalizzato a progetti di diffusione dei principi del Comes nelle scuole da parte di tutte le botteghe presenti sul territorio, e delle Giornale del Commercio equo solidale che si svolgono ogni anno a ottobre all'interno della manifestazione \"Altrocioccolato\" organizzata dall'associazione Umbria EquoSolidale. Altrocioccolato \u00e8 una manifestazione nata su iniziativa delle botteghe del mondo umbre che dal 2001 diffonde le pratiche del commercio equo e sensibilizza sui temi della giustizia sociale ed etica, l'economia solidale e il mondo del cioccolato.\nIn Italia il movimento del Commercio Equo e Solidale \u00e8 rappresentato da tre organizzazioni: Equo Garantito, Fairtrade Italia e Associazione Botteghe del Mondo. Il rapporto annuale 2018 di Equo Garantito, su dati 2017, parla di 202 Botteghe del Mondo associate, 523 lavoratori e 4200 volontari per un ricavo di vendita di soli prodotti di Commercio Equo per euro 58,4 milioni. Il valore delle importazioni da 193 produttori \u00e8 di 13,8 milioni di euro. Per contro, il rapporto dell'anno successivo d\u00e0 conto di un valore della produzione di 67,9 milioni di euro nel 2019. Nel dettaglio, le vendite di prodotti equosolidali delle organizzazioni italiane di commercio equo hanno raggiunto il valore complessivo di 57,8 milioni di euro in 187 punti vendita e all\u2019ingrosso a rivenditori, aziende, enti pubblici con l\u2019impiego di 462 lavoratori e l\u2019aiuto di oltre 3.500 volontari.\nCosti e ricavi.\nNel 2005 le botteghe del mondo, a fronte di un mercato in continua espansione, sono state in leggera perdita (pari a 121\u00a0000 euro): 54,51 milioni di euro i costi, 54,39 milioni di euro i ricavi. Essa in gran parte \u00e8 dovuta al sottodimensionamento e all'inefficienza economica nei punti vendita numerosi, ma di piccole dimensioni.\nLa vendita di riso equo solidale ha avuto un incremento del 190% tra il 2004 e il 2005. Hanno avuto aumenti di vendita ragguardevoli anche caff\u00e8 (+8%), t\u00e8 (+11%), banane (+20%) e zucchero (+50%). Percentuali incoraggianti che per\u00f2 vanno controbilanciate con i dati in valore assoluto, poco edificanti se confrontati a livello europeo: ad es. in Gran Bretagna nel 2005 sono arrivate 3300 tonnellate di caff\u00e8 equo solidale, mentre in Italia solo 223.\nCritiche.\nMolte critiche sono state portate al modo attuale con cui viene praticato, e soprattutto certificato, il commercio equo e solidale. Le critiche sono soprattutto accentrate sulla carenza strutturale dei controlli sulle produzioni agricole, ma anche sul modo stesso di operare dell'organizzazione. \nLavoro minorile e sfruttamento della manodopera.\nUna linea di prodotti di intimo femminile, denominata \"Burkina Fashion\", che si fregiava del marchio Fairtrade, si serviva di cotone prodotto in piantagioni del Burkina Faso, ove si sfruttava il lavoro minorile in condizioni di vera e propria schiavit\u00f9. Il tutto venne rivelato nel 2011 da un giornalista, Cam Simpson, di \"Bloomberg\", che in un suo servizio raccontava quel che succedeva nelle piantagioni di cotone di quel Paese. Egli trascorse sei settimane in una piantagione di cotone a Benvar, facente parte del \"Fairtrade Programme\", ove si raccoglieva cotone per la linea di costumi della \"Limited Brands\" denominata \"Victoria's Secret\", che si fregiava del marchio Fairtrade. Il Simpson scopr\u00ec cos\u00ec che nella piantagione lavoravano moltissimi bambini e bambine, senza paga e a rischio continuo di percosse da parte del datore di lavoro, il quale ammise candidamente che picchiava i bambini, e le bambine, \u00ab\u2026solo quando chiedo loro di fare qualcosa e loro non lo portano a termine\u00bb Venuta a conoscenza dei fatti, Fairtrade International si \u00e8 dichiarata sconcertata, ha promesso un'approfondita indagine, ma ha anche sostenuto che \u00abnessun sistema di certificazione pu\u00f2 garantire al 100 per cento che non ci sia sfruttamento di lavoro minorile.\u00bb L'accusa all'azienda, che per altro ha promesso piena collaborazione alle indagini, \u00e8 che nel solo 2009 essa ha venduto nel mondo 25 milioni di indumenti con il marchio del commercio equo e solidale, il cui cotone era stato prodotto in Burkina Faso con l'utilizzo di lavoro minorile.\nUn altro giornalista, Hal Weizmann, ha condotto un'inchiesta in Per\u00f9, scoprendo che quattro delle cinque piccole aziende certificate Fairtrade pagavano i dipendenti al di sotto dei minimi di legge di oltre il 10%: una paga di poco meno di 3 dollari il giorno per lavorare dalle 6 del mattino alle 16 e 30 del pomeriggio. La giustificazione portata da un certificatore \u00e8 che i datori di lavoro pagano poco perch\u00e9 riescono a ricavare poco dalla vendita del prodotto.\nRicavi per i produttori.\nLa Fondazione Fairtrade non controlla quanto del sovrapprezzo viene caricato al consumatore finale per i beni venduti sotto il suo marchio, cos\u00ec che diviene difficile scoprirlo o determinare quanto va ai produttori, nonostante la legislazione in merito. Vi sono stati casi comunque, in cui questa valutazione \u00e8 stata possibile. Una catena di distribuzione di caff\u00e8 retrocedeva meno dell'1% del ricarico extra alle cooperative di esportazione; in Finlandia, Valkila, Haaparanta e Niemi scoprirono che i consumatori finali pagavano molto di pi\u00f9 il prodotto del commercio equo e solidale rispetto al prodotto corrente e solo l'11.5% finiva agli esportatori. Kilian, Jones, Pratt and Villalobos riferiscono in merito al caff\u00e8 venduto sotto il marchio \"US Fairtrade\", che costa $5 alla libbra in pi\u00f9 al dettaglio, dei quali solo il 2% va agli esportatori. Hanno calcolato che nel Regno Unito solo l'1,6% del 18% del ricarico per una linea di prodotti andava agli agricoltori. Tutti questi studi presumono inoltre che gli importatori paghino il prezzo pieno Fairtrade, il che non \u00e8 sempre vero.\nAltre critiche.\nGi\u00e0 nel 2006, l\"Economist\" sosteneva che il commercio equo e solidale danneggerebbe lavoratori e ambiente. In particolare:\nIl fisico, saggista ed ambientalista Fritjof Capra si \u00e8 espresso contro il commercio equo e solidale (almeno per come viene praticato oggi). Secondo il Capra infatti il modello di commercio equo e solidale attuale \u00abnon \u00e8 efficace n\u00e9 efficiente\u00bb. Porta ad esempio, tra gli altri, il Brasile, ove l'agricoltura sottrarrebbe superficie alla foresta pluviale tropicale dell'Amazzonia, il cui terreno disboscato rimarrebbe fertile per pochi anni. Capra sostiene che l'attuale formula del commercio equo e solidale \u00e8 ancor troppo vicino alla beneficenza invece che alle soluzioni efficaci per i problemi del mondo."}
{"id": "43269", "revid": "1632387", "url": "https://it.wikipedia.org/wiki?curid=43269", "title": "Autobiografia", "text": "L'autobiografia \u00e8 un genere letterario che il critico letterario francese Philippe Lejeune ha definito \"il racconto retrospettivo in prosa che un individuo reale fa della propria esistenza, quando mette l'accento sulla sua vita individuale, in particolare sulla storia della propria personalit\u00e0\".\n\u00c8 scritto da chi, a un certo punto della propria vita, decide di rievocare le fasi gi\u00e0 vissute e che sono state per lui particolarmente importanti. L'autore prende coscienza di s\u00e9 attraverso i ricordi ed \u00e8 protagonista delle vicende narrate. I tempi verbali per lo pi\u00f9 sono al passato. Non sono presenti tutti i fatti della vita dell'autore, ma soltanto quelli che lui vuol far conoscere per presentarsi in un certo modo. Lo stile \u00e8 generalmente \"sostenuto\" e vi sono poche inserzioni dialogiche, molte invece sono le riflessioni personali.\nDefinizione.\nUn'autobiografia non deve necessariamente assumere la forma di racconto in prosa, e pu\u00f2 essere scritta in versi (come il poema \"The Prelude\" di William Wordsworth), in forma di saggio (come \"Les Confessions\" di Jean-Jacques Rousseau), di opera teatrale (usata soprattutto in terapia e nello psicodramma alla Jacob Levi Moreno) cinematografica (notori sono i documentari alla Jonas Mekas o Stan Brakhage e altro New American Cinema, ma anche diversi film cosiddetti di finzione) o in forma di fumetto (come in \"Non mi sei mai piaciuto\" di Chester Brown). Dopotutto si pu\u00f2 dichiarare autobiografico ogni prodotto che istituisce un rapporto tra narratore e testo percepito dal narratario (o destinatario del racconto) come veritiero. In questo senso si parla di \"patto autobiografico\" e, all'interno della produzione del testo, di \"vertigine dello sdoppiamento\".\nDa un lato l'autobiografia confina con la memorialistica che a sua volta tende alla storiografia e dall'altro lato confina con le opere di finzione, soprattutto con il romanzo che in particolare con il suo sviluppo nel XX secolo diventa una sorta di introspezione. In questo senso anche la pubblicazione di diari e lettere avvicinano al racconto dell'interiorit\u00e0 che in senso generale viene detto autobiografico. Parentele concettuali si trovano ovviamente anche con la biografia e con l'agiografia.\nLo sviluppo del genere si dipana fin dalla remota antichit\u00e0. Si sono cimentati nel genere sia scrittori sia personalit\u00e0 pubbliche (come Ulysses Simpson Grant, Gandhi, Charles de Gaulle, Nelson Mandela) o persone che hanno eccelso in arti diverse dalla scrittura (Isadora Duncan, Arthur Rubinstein, molti attori, cantanti e registi).\nStoria.\nAntichit\u00e0.\nIl pi\u00f9 antico esempio di autobiografia noto, risale al X secolo a.C. ed \u00e8 attribuito all'autore egizio delle \"Avventure di Sinuhe\", che si diversifica dalle tradizionali biografie apologetiche di politici e di oratori presentate nell'antichit\u00e0.\nIl genere acquista rilievo e conosce una diffusione eccezionale soprattutto nel corso del XVIII secolo, ma \u00e8 nella tradizione letteraria latina e cristiana che l'autobiografia affonda le proprie radici: sono infatti le \"Confessioni\" (\"Confessiones\") di Sant'Agostino, il primo grande modello di racconto autobiografico, reso tale dalla ricerca interiore e dai nuovi elementi psicologici apportati dal cristianesimo.\nNell'opera del vescovo di Ippona, la narrazione autobiografica \u00e8 legata ad una funzione eminentemente religiosa, in quanto il racconto personale si risolve in una ricostruzione della crescita morale dell'individuo, esemplare per ogni uomo, formula che verr\u00e0 riproposta nel XVII e nel XVIII secolo dai capi di nuove correnti religiose come George Fox (quaccheri) e John Wesley (metodismo).\nUn altro esempio di autobiografia antica \u00e8 la \"Storia delle mie disgrazie\" (\"Historia calamitatum mearum\") di Pietro Abelardo, in origine una lettera a un amico, e in senso lato anche gli \"Essais\" di Montaigne, che gi\u00e0 appartengono al mondo moderno.\nUmanesimo, Rinascimento, Illuminismo.\nCon l'et\u00e0 dell'Umanesimo iniziano invece a diffondersi forme di scrittura autobiografica legate ad esperienze intellettuali eccezionali (come quella di Francesco Petrarca, raccontata nella raccolta di epistole \"Familiares\" e nel \"Secretum\", o quella di Enea Silvio Piccolomini, autore dei \"Commentarii rerum memorabilium\") o alla tradizione delle famiglie mercantili (legate alla stesura dei libri di ricordi) o all'attivit\u00e0 degli artisti figurativi, che nei loro scritti autobiografici raccolgono riflessioni di carattere tecnico, appunti di lavoro, note sui rapporti con i committenti ecc. Ne \u00e8 uno straordinario esempio la \"Vita\" di Benvenuto Cellini, scritta intorno al 1570 ma scoperta e pubblicata nel corso del XVIII secolo.\nChe i \"Libri di ricordi\" e i \"libri di famiglia\" (fino ai conti domestici) confinino con l'autobiografia (come in Matteo Palmieri o Francesco Guicciardini o nel diario di Pontormo, \"Il libro mio\") \u00e8 pi\u00f9 evidente che in altri casi, legati alla promozione di s\u00e9 presso le corti o per la vita militare. D'altra parte questo \u00e8 il periodo in cui si scoprono, traducono e ripresentano anche testi classici, dai \"Ricordi\" di Marco Aurelio alle \"Vite parallele\" di Plutarco (di per s\u00e9 opere non autobiografiche, ma che aiutano a rendere fertile il terreno).\nLo sviluppo moderno dell'autobiografia e la sua affermazione come genere letterario \u00e8 strettamente correlato all'affermarsi di un nuovo tipo di curiosit\u00e0 per la vita individuale, in cui sembrano riflettersi gli eventi, i fatti, le situazioni di un mondo in rapida trasformazione. Su questa strada cominciano a porsi vari scritti autobiografici del XVI secolo e del XVII secolo. Tra questi spiccano il \"De vita propria\" dello scienziato e filosofo italiano Girolamo Cardano, che rappresenta una delle pi\u00f9 famose e intriganti autobiografie per la schiettezza che Cardano usa nel delineare i tratti peggiori del proprio carattere e la \"Vita scritta da lui medesimo\" di Gabriello Chiabrera.\nIn senso biografico vanno invece intese \"Le vite de' pi\u00f9 eccellenti pittori, scultori e architettori\" scritte da Giorgio Vasari per descrivere la personalit\u00e0 di eccelse figure dell'arte e della pittura e che comprendono anche l'autobiografia dello stesso Vasari.\nPer quanto riguarda la letteratura italiana, le prime autobiografie settecentesche si presentano come ambiziose giustificazioni dell'impegno culturale individuale, cos\u00ec come \u00e8 esemplificato nella \"Vita\" di Pietro Giannone e nella \"Vita di G. B. Vico scritta da s\u00e9 medesimo\" di Giambattista Vico.\nNel corso del secolo \"dei lumi\" il racconto della vicende intellettuali si intreccia con una pi\u00f9 accurata attenzione ai particolari della vita sociale contemporanea. Si impone una nuova curiosit\u00e0 per le avventure, che plasmano e costruiscono la stessa personalit\u00e0 dell'individuo. In questa direzione vanno le opere autobiografiche di Carlo Goldoni (\"M\u00e9moires\", 1784-87), Giacomo Casanova (\"Histoire de ma vie\", 1822) e Lorenzo Da Ponte (\"Memorie scritte da esso\", 1823-29).\nUn'altra autobiografia fondamentale nella storia della letteratura italiana \u00e8 la \"Vita scritta da esso\" di Vittorio Alfieri, pubblicata postuma nel 1806.\nOttocento.\nNel corso del XIX secolo, il genere si sviluppa ulteriormente, trasformandosi in indagine approfondita delle contraddizioni della personalit\u00e0 e in analisi interiore, sulla scorta di una nuova aspirazione alla sincerit\u00e0 e all'autenticit\u00e0 di chiara matrice romantica. Il grande modello che si impone a tutta l'Europa \u00e8 dato da \"Le confessioni\" di Jean-Jacques Rousseau, iniziate nel 1764 e pubblicate postume in due parti, nel 1782 e nel 1789.\nL'opera di Rousseau, fondata sulla centralit\u00e0 dell'io e sul recupero memoriale, d\u00e0 impulso a tutta una produzione autobiografica incentrata sulla ricostruzione del passato individuale, sul recupero dell'infanzia e sul tema della memoria.\nIn Francia vengono cos\u00ec pubblicate le \"Memorie d'oltretomba\" (\"M\u00e9moires d'outre-tombe\") di Chateaubriand (1849-50), l\"'Histoire de ma vie\" di George Sand (1854-1855), ma anche la \"Vie de Henry Brulard\" di Stendhal (pubblicata nel 1890 ma scritta intorno al 1835-36); in Inghilterra le \"Confessions of an English Opium-Eater\" (1821) di Thomas de Quincey, mentre in Russia Tolstoj d\u00e0 alle stampe la trilogia \"Infanzia\", \"Adolescenza\", \"Giovinezza\" (1852-56). In Italia va notato lo straordinario caso dello \"Zibaldone\" di Giacomo Leopardi, che collega la romantica poetica della memoria e del rimpianto a pi\u00f9 vaste speculazioni di ordine filosofico, componendo una sorta di sintesi fra illuminismo ateo e romanticismo esistenziale.\nCasi di memorie interessanti sono anche quelle degli ex-schiavi Frederick Douglass, la cui \"Narrative of the Life of Frederick Douglass, an American Slave\" \u00e8 pubblicata nel 1845, e Harriet Ann Jacobs, la cui \"Incidents in the Life of a Slave Girl\" usc\u00ec per intero nel 1861. Anche Benjamin Franklin scrisse una \"Autobiography\" (1770-90, la cui vicenda editoriale complessa comincia a stabilizzarsi con le prime edizioni del nuovo secolo).\nContemporaneamente, la memorialistica italiana produce opere di carattere essenzialmente politico-ideologico, influenzate dal processo risorgimentale: \"Le mie prigioni\" di Silvio Pellico (1832), \"I miei ricordi\" di Massimo d'Azeglio (pubblicati postumi nel 1867), \"Le ricordanze della mia vita\" di Luigi Settembrini, pubblicate postume nel 1879-80 e, ormai nel nuovo secolo, \"Le faville del maglio\" di Gabriele D'Annunzio (pubblicate nel 1911-14 ma di impianto ottocentesco).\nXX e XXI secolo.\nNel corso del Novecento la tradizione autobiografica tende a ibridarsi con la forma romanzesca, e l'esperienza individuale pare dissolversi nella fiction, dando cos\u00ec origine a quello che si suole definire romanzo autobiografico. Grandi testi novecenteschi all'incrocio tra autobiografia e romanzo sono \"Alla ricerca del tempo perduto\" (\"A la recherche du temps perdu\") di Marcel Proust, pubblicato tra il 1913 e il 1927, \"Dedalus\" di James Joyce (1916), \"La coscienza di Zeno\" di Italo Svevo (1923) e \"L'uomo senza qualit\u00e0\" di Robert Musil, (1930-1943), senza dimenticare alcune autobiografie dall'impianto pi\u00f9 classico segnate per\u00f2 da un forte impegno politico e civile: ad esempio \"Le parole\" (\"Les Mots\", 1964) di Jean-Paul Sartre e \"Memorie d'una ragazza perbene\" (\"M\u00e9moires d'une jeune fille rang\u00e9e\", 1958) di Simone de Beauvoir, primo capitolo di un ciclo autobiografico che comprende anche \"L'et\u00e0 forte\" (1960), \"La forza delle cose\" (1963) e \"A conti fatti\" (1972).\nAncora prima si dovrebbe notare il \"Contributo alla critica di me stesso\" di Benedetto Croce (1915), che Gianfranco Contini considerava, pur con maggiore ironia, fatto sull'esempio vichiano e \"Il pellegrino di Roma\" di Ernesto Buonaiuti (1945). Una interessante sintesi di scrittura autobiografica \u00e8 di psicoanalisi autoanalitica \u00e8 il libro postumo di Carl Gustav Jung \"Ricordi, sogni, riflessioni\" scritto a quattro mani con l'allieva Aniela Jaff\u00e8. Alla stessa corrente dell'autobiografia psicoanalitica va associato il romanzo di Marie Cardinal \"Le parole per dirlo\". Per stile si fanno notare \"W ou le souvenir d'enfance\" (1975) di Georges Perec (che alterna un capitolo di finzione con uno autobiografico) e \"Roland Barthes par Roland Barthes\" (1975) che il critico francese dedica a se stesso e al proprio metodo. Sociologi autobiografi sono stati sia Edgar Morin in \"I miei demoni\" (1994), sia Francesco Alberoni in \"La mia vita, la mia opera\".\nCon lo sviluppo della psicologia di relazione e comunicazione, l'autobiografia \u00e8 diventata uno strumento per l'affermazione, ricerca e cura dell'identit\u00e0, sia a livello del paziente (che viene incoraggiato attraverso la narrazione a ricostruire e rivelare la propria storia intima), sia a livello del medico (in particolare l'analista che junghianamente considera \"poetica\" la base della mente umana). Da alcune correnti della psicoterapia moderna la scrittura autobiografica viene incoraggiata, col fine di aiutare il soggetto a cogliere la struttura narrativa del S\u00e9, e quindi da una parte a spiegarsi il proprio modo di essere attuale, dall'altra a modificarlo con la rivisitazione dei ricordi e dei progetti.\nL'autobiografia \u00e8 utilizzata anche per lo \"storytelling\", una tecnica attraverso la quale vengono narrate le organizzazioni (base per processi di motivazione e partecipazione collettiva all'azienda).\nDa un punto di vista antropologico, l'autobiografia \u00e8 stata definita da Philippe Lejeune come quella forma che narra dello sviluppo del s\u00e9 dell\u2019individuo, concentrandosi solo accidentalmente su questioni come la carriera ed eventi storici. L'autobiografia sarebbe quindi un genere intimamente legato allo sviluppo di una cultura di stampo individualista. Per Georges Gusdorf invece il genere autobiografico risponde pi\u00f9 generalmente alla consapevolezza di s\u00e9, e pertanto autobiografie sarebbero rintracciabili sin dall\u2019inizio delle pratiche scritturali.\nPer chiudere la rassegna si deve evidenziare lo sviluppo della letteratura pi\u00f9 recente nella direzione del mescolamento tra vicende personali e riflessione sulla narrazione delle stesse (in scrittori come Paul Auster, Don DeLillo, Philip Roth, Milan Kundera o J. M. Coetzee, tanto per fare qualche nome) e al contempo l'accesso aperto alla narrazione di s\u00e9 offerto dalla crescita incontrollata del fenomeno dei blog."}
{"id": "43274", "revid": "1118", "url": "https://it.wikipedia.org/wiki?curid=43274", "title": "Commercio Equo e Solidale", "text": ""}
{"id": "43276", "revid": "124730593", "url": "https://it.wikipedia.org/wiki?curid=43276", "title": "Nuovo Testamento", "text": "Il Nuovo Testamento (koin\u00e8 greca: \u0397 \u039a\u03b1\u03b9\u03bd\u03ae \u0394\u03b9\u03b1\u03b8\u03ae\u03ba\u03b7) \u00e8 la raccolta dei 27 libri canonici che costituiscono la seconda parte della Bibbia cristiana e che vennero scritti in seguito alla vita e alla predicazione di Ges\u00f9 di Nazareth. Nuovo Testamento o \"Nuovo Patto\" \u00e8 un'espressione utilizzata dai cristiani per indicare il nuovo patto stabilito da Dio con gli uomini per mezzo di Ges\u00f9 Cristo. I testi sono scritti in greco della \"koin\u00e9\" e rivelano di fondo un ambiente semitico.\nContenuto.\nI quattro vangeli canonici sono detti \"secondo Matteo\", \"secondo Marco\", \"secondo Luca\" e \"secondo Giovanni\"; riportano la vita e i detti di Ges\u00f9, esposti con un peculiare stile letterario, secondo punti di vista in parte diversi. Lo stesso autore del \"Vangelo secondo Luca\" scrisse anche gli \"Atti degli Apostoli\", in cui narra la storia delle prime comunit\u00e0 cristiane sotto la guida di Pietro, Giacomo e soprattutto Paolo. A motivo della loro intestazione, dello stile e dei contenuti, il \"Vangelo secondo Luca\" e gli \"Atti degli Apostoli\" formano quasi un'unica opera, divisa in due parti.\nSeguono le lettere di Paolo: si tratta di scritti inviati a varie comunit\u00e0 in risposta a esigenze particolari o a temi generali, assieme ad altri destinati a singoli individui. Gli scritti autentici di Paolo di Tarso sono i pi\u00f9 antichi documenti del Cristianesimo conservatisi, a partire dalla \"Prima lettera ai Tessalonicesi\", poi \"Galati\", \"Filippesi\", \"Prima\" e \"Seconda Lettera ai Corinzi\", \"Romani\" e \"Filemone\". La maggior parte degli studiosi considera \u00abdeutero-paoline\u00bb (attribuite a Paolo, ma scritte dopo la sua morte) \"Efesini\", \"Colossesi\", e la \"Seconda Lettera ai Tessalonicesi\" e, per comune consenso, le lettere pastorali (\"Prima\" e \"Seconda lettera a Timoteo\", \"Lettera a Tito\").\nLa \"Lettera agli Ebrei\" potrebbe essere un'antica omelia rivolta a cristiani di origine ebraica tentati di ritornare alle istituzioni giudaiche. L'autore, ignoto, conosceva molto bene le norme sacerdotali ebraiche, le Scritture d'Israele e le loro tecniche interpretative. Le altre sono dette lettere cattoliche, perch\u00e9 indirizzate non alla comunit\u00e0 cristiana di una citt\u00e0 particolare, ma a tutte le chiese, o pi\u00f9 semplicemente perch\u00e9 non hanno precisato il destinatario. Esse sono la \"Prima\" e la \"Seconda lettera di Pietro\", la \"Lettera di Giacomo\", la \"Lettera di Giuda\" (tutte di ambiente giudeo-cristiano), e le tre \"Lettere di Giovanni\". L\"'Apocalisse\" chiude il Nuovo Testamento, con temi desunti dall'apocalittica giudaica reinterpretati e utilizzati alla luce della fede in Ges\u00f9.\nCanone.\nIl canone del Nuovo Testamento ebbe una formazione abbastanza complessa. Esso venne infine adottato dalla Chiesa alla fine del IV secolo secondo il seguente elenco:\nStoricit\u00e0 e redazione.\nI vangeli e la questione sinottica.\nIl pi\u00f9 antico dei vangeli, Marco, pu\u00f2 risalire a prima del 70 (anno della distruzione del Tempio ad opera delle armate di Tito); Matteo e Luca probabilmente a qualche anno dopo. Il vangelo di Giovanni va datato invece alla fine del I secolo, ma non va trascurato che alla sua base stanno probabilmente almeno tre redazioni, a partire da un originale pi\u00f9 antico e conciso, e che verosimilmente l'autore conosceva il testo di Marco (anche in una forma iniziale).\nLeggendo il testo dei quattro vangeli, si nota come i primi tre hanno molto in comune: raccontano spesso gli stessi episodi, usando a volte le stesse parole, e a tratti seguono il medesimo ordine nel presentare gli episodi. Per questo risulta agevole affiancarli uno all'altro, come su tre colonne parallele, di qui il nome 'Vangeli sinottici' (in greco: guardati insieme).\nIl quarto Vangelo invece, quello secondo Giovanni, ha una sua tradizione in gran parte indipendente, per questo non rientra tra i Vangeli sinottici."}
{"id": "43292", "revid": "580197", "url": "https://it.wikipedia.org/wiki?curid=43292", "title": "\u02bf\u0100\u02beisha", "text": "Si dice che a insistere per il matrimonio era stata Khawla bt. \u1e24ak\u012bm, moglie di \u02bfUthm\u0101n b. Ma\u1e93\u02bf\u016bn, che desiderava far superare al profeta lo stato di profonda prostrazione psicologica causatogli dalla morte dell'amata moglie Khad\u012bja nel 619. La donna sollecit\u00f2 quindi il matrimonio di Maometto con la ventisettenne Sawda bt. Zam\u02bfa (rimasta vedova del marito, morto in Abissinia, dove s'era recato con la Piccola Egira); per motivi inizialmente politici organizz\u00f2 anche il matrimonio del Profeta con la piccola \u02bf\u0100\u02beisha, figlia di sei anni del migliore amico del profeta. In ambito islamico si aggiunge che a determinare definitivamente il matrimonio con Muhammad fu una visione del Profeta dell'arcangelo Gabriele che gli comandava di sposarla (anche se non ne avesse avuto alcun desiderio). La tradizione sufi afferma che il movimento nacque da fedeli musulmani e compagni del Profeta (detti \"ahl al-\u1e63uffa\", cio\u00e8 \"quelli della panca\" perch\u00e9 aspettavano lavoro dagli imprenditori di Medina) che si riunivano per recitare il dhikr nella moschea del Profeta (di fronte alla stanza della moglie Aisha) a Medina.\nLa questione dell'et\u00e0 di \u02bf\u0100\u02beisha.\nPoich\u00e9 \u02bf\u0100\u02beisha era ancora troppo giovane quando il contratto matrimoniale era stato perfezionato, il matrimonio fu consumato alcuni anni dopo, quando \u02bf\u0100\u02beisha avrebbe avuto nove o dieci anni. Nell'attesa, Maometto l'avrebbe fatta giocare con le bambole che la bimba aveva portato con s\u00e9. Questo matrimonio del Profeta non port\u00f2 figli.\nSecondo attestazioni di diversi \"\u1e25ad\u012bth\", \u02bf\u0100\u02beisha aveva 6 anni in occasione del suo matrimonio formale e 9 anni al momento della prima consumazione e fu con lui fino alla sua morte nel 632, quando aveva 18 anni mentre secondo qualche altro \"hadith\" \u02bfA\u02beisha aveva 7 anni quando contrasse il matrimonio e 10 quando lo consum\u00f2.\nSecondo la maggior parte delle fonti, tra cui la sunnah sahih bukhari e sahih Muslim oltre a al-Tabari (considerato il pi\u00f9 accurato annalista islamico dagli studiosi orientalisti) all'et\u00e0 di sei anni sarebbe stata data in sposa a Maometto che aveva circa 50 anni, divenendo la terza moglie e la favorita del profeta della religione islamica. Una fonte la vuole invece sposata a 10 anni con consumazione a 15.\nVi sono comunque studiosi musulmani che sostengono che i dati riguardanti l'et\u00e0 di Maometto e di \u02bf\u0100\u02beisha siano contraddittori e che \u02bf\u0100\u02beisha poteva essere d'et\u00e0 alquanto maggiore. In particolare la studiosa Ruqaiyyah Waris Maqsood, incrociando diverse fonti autorevoli, giunge alla conclusione che \u02bf\u0100\u02beisha avesse un'et\u00e0 compresa tra i 14 e i 24 anni, probabilmente 19, al momento del matrimonio. Questa ipotesi \u00e8 congruente col fatto che, secondo il pi\u00f9 antico e pi\u00f9 autorevole biografo del profeta Maometto, Ibn Ishaq, \u02bf\u0100\u02beisha era \"nata nella J\u0101hiliyya\", vale a dire prima del 610, e che le tradizioni sull'et\u00e0 di 9 anni di \u02bf\u0100\u02beisha provengono tutte da Hisham ibn 'Urwa, sulla cui affidabilit\u00e0 molto si discute tra gli stessi studiosi di \"\u1e25ad\u012bth\", specialmente per quelli di provenienza irachena, sottilmente ostili ad \u02bf\u0100\u02beisha, senza trascurare il fatto che, secondo lo storico \u1e6cabar\u012b, \u02bf\u0100\u02beisha sarebbe stata fidanzata addirittura prima del 610 a J\u0101bir ibn Mu\u1e6d\u02bfim ibn \u02bfAd\u012b, figlio di Mu\u1e6d\u02bfim ibn \u02bfAd\u012b, capo del clan meccano dei Ban\u016b Nawfal.\nL'et\u00e0 di \u02bf\u0100\u02beisha costituisce un problema particolare per molti non-musulmani contemporanei che deprecano il fatto che Maometto abbia avuto relazioni sessuali con una bambina, fatto che alla luce dei criteri morali contemporanei \u00e8 ovviamente non accettabile ma che era conforme ai costumi del tempo.\nIn particolare, Colin Turner, professore medievista e iranista della britannica Durham University, dichiar\u00f2 che la consumazione del rapporto quando \u02bf\u0100\u02beisha era cos\u00ec giovane non era una cosa straordinaria in quell'epoca e in quella cultura. Le relazioni sessuali fra un uomo maturo e una ragazza assai giovane erano - e sarebbero tuttora - un costume diffuso fra i beduini, al pari di molte altre culture del mondo. Turner scrisse inoltre che in numerosi testi islamici si dice che gli Arabi raggiungessero la pubert\u00e0 in un'et\u00e0 precoce.\nLa studiosa finlandese Hilma Granqvist lavor\u00f2 nel villaggio palestinese di Ar\u1e6d\u0101s negli anni venti del XX secolo e raccolse dati antropologici rilevanti, studiando da vicino le tradizioni matrimoniali degli Arabi palestinesi, che erano e sono tuttora anche cristiani. Grandqvist aveva studiato le classi di et\u00e0 delle donne, parlando della fascia d'et\u00e0 di ragazze di 12-14 anni, \"in et\u00e0 di matrimonio,\" identificata con l'espressione araba \"mi\u01e7wiz(i)\" o \"\u02bfezz \u01e7izte\", parlando inoltre di quelle ragazze che \"hanno un bimbo in grembo senza essere completamente sviluppate [fisicamente]\": segno dell'et\u00e0 estremamente precoce in cui si tendeva a consumare il matrimonio.\nLa rivalit\u00e0 con \u02bfAl\u012b.\nDotata di carattere impulsivo, che non temeva neppure il confronto con Maometto, quando questi si mostrava nella sua semplice veste di marito, \u02bf\u0100\u02beisha aveva un pessimo rapporto con \u02bfAl\u012b ibn Ab\u012b \u1e6c\u0101lib, cugino di Maometto. Il tutto viene fatto risalire a un episodio che li vide entrambi attori.\nNel corso di un trasferimento in carovana lungo un tracciato che si dipanava in ambiente desertico, la moglie di Maometto - ancora giovinetta - si era attardata perdendo tempo nella ricerca dei grani di una collana il cui filo le si era in quell'occasione spezzato.\nSenza accorgersi della sua assenza (le donne viaggiavano al chiuso di baldacchini issati sul dorso di un dromedario) la carovana era per\u00f2 ripartita e \u02bf\u0100\u02beisha fu salvata da morte sicura solo dal provvido intervento di un giovane beduino che la riport\u00f2 al marito diversi giorni dopo. Il fatto che i due giovani fossero stati insieme senza alcun controllo per tanto tempo e l'avvenenza di entrambi generarono ovvie malignit\u00e0. \u02bfAl\u012b sugger\u00ec allora al cugino che ripudiasse la moglie, per evitare di essere danneggiato da quei sospetti, ma Maometto disse di aver interpellato mentalmente l'Angelo Gabriele che assolse la moglie del Profeta da qualsiasi sospetto di possibile adulterio. Da qui, per\u00f2, il rancore della donna e la sua indomita avversione per il cugino del marito.\nStoria della divisione delle tre confessioni islamiche.\nIl quarto califfo \u02bfAl\u012b b. Ab\u012b \u1e6c\u0101lib, sospettato da alcuni di essere il mandante dell'uccisione di \u02bfUthm\u0101n, il terzo califfo, si scontr\u00f2 nel 656 con Aisha, moglie del Profeta Maometto, e sconfisse il movimento di opposizione da lei organizzato nella battaglia del Cammello (da notare che i musulmani della fazione di Aisha non avevano alcun problema ad avere un capo donna, vedi Movimenti liberali nell'Islam).\n\u02bf\u0100\u02beisha partecip\u00f2 alla ribellione contro \u02bfAl\u012b ibn Ab\u012b \u1e6c\u0101lib insieme a due dei principali Compagni della prima ora di Maometto, Talha ibn \u02bfUbayd All\u0101h e al-Zubayr ibn al-\u02bfAww\u0101m che furono per\u00f2 sconfitti dal califfo nella cosiddetta Battaglia del Cammello. Malgrado tutto \u02bfAl\u012b non volle maltrattare la vedova del cugino e le fece avere una pensione, pur costringendola di fatto a vivere per il resto della sua vita lontano dalla vita pubblica, nella virtuale \"prigionia\" dorata della casa di Maometto, luogo anche della sepoltura del Profeta. \nPoi \u02bfAl\u012b affront\u00f2 Mu\u02bf\u0101wiya, governatore della Siria e capoclan degli Omayyadi, di cui faceva parte anche il califfo assassinato: gli eserciti dei due avversari si scontrarono nel 657 nella piana di Siffin. Le sorti di Mu\u02bf\u0101wiya sembravano ormai compromesse, quando uno dei suoi uomini architett\u00f2 un'astuzia che capovolse le sorti della battaglia. Mu\u02bf\u0101wiya chiese un \"arbitraggio\" e \u02bfAl\u012b fu costretto ad accettare dalle pressioni di una parte del suo esercito. La mattina seguente essi pretesero per\u00f2 che i combattimenti riprendessero e, al rifiuto del califfo, abbandonarono le sue file. Il loro nome di kharigiti (dalla radice araba &lt;kh-r-j&gt; \"uscire\"), ha fatto credere a molti che ci\u00f2 indicasse il loro abbandono dei ranghi califfali, ma la pi\u00f9 accreditata etimologia, motivata da Laura Veccia Vaglieri nel suo articolo \"Sulla denominazione 'Khaw\u0101rij'\" ricorda la loro uscita dalla cittadina di Harura, dove essi si sarebbero riuniti per decidere la loro linea d'azione.\nQuanti rimasero fedeli ad \u02bfAl\u012b presero il nome di \"alidi\" e, un paio di secoli pi\u00f9 tardi, quello di sciiti. I seguaci di Mu\u02bf\u0101wiya, sempre due secoli pi\u00f9 tardi, assunsero invece il nome di sunniti (\"quelli della Sunna\").\nVecchiaia.\nMaometto mor\u00ec a 62 anni, quando \u02bf\u0100\u02beisha avrebbe avuto, secondo la tradizione prevalente, 18 anni. Fu sepolto nella camera di \u02bf\u0100\u02beisha, all'interno della sua stanza, su cui fu eretta presto la Moschea del Profeta. Al momento della morte di \u02bf\u0100\u02beisha (che avrebbe avuto la medesima et\u00e0 del marito al momento della morte), un sacello fu posto accanto a quello del marito. Esso \u00e8 per\u00f2 vuoto, essendo stato il corpo della moglie inumato nel cimitero medinese di al-Baq\u012b\u02bf al-Gharqad.\nPoich\u00e9 \u02bf\u0100\u02beisha visse a lungo dopo il decesso di Maometto, ella divenne una figura di enorme rilievo per quanto riguarda la tradizione orale relativa alla vita privata del Profeta. Per la sua conoscenza, derivatale dalla frequentazione assidua del marito dal 622 in poi, \u02bf\u0100\u02beisha fu considerata un fondamentale punto di riferimento per le successive generazioni di musulmani. Suo tramite privilegiato fu il nipote \u02bfUrwa ibn al-Zubayr, che ascolt\u00f2 dalla viva voce della zia quanto ella aveva memorizzato dei detti del marito."}
{"id": "43301", "revid": "6923", "url": "https://it.wikipedia.org/wiki?curid=43301", "title": "Monopolo magnetico", "text": "In elettromagnetismo un monopolo magnetico \u00e8 un'ipotetica particella, costituita da un solo polo magnetico e caratterizzata quindi dal possedere una carica magnetica netta, prevista da alcuni modelli teorici, la cui esistenza non \u00e8 ancora mai stata verificata sperimentalmente.\nNel 1931 Paul Dirac svilupp\u00f2 un grande interesse verso queste particelle dimostrando che l'eventuale esistenza dei monopoli magnetici \u00e8 legata ai fenomeni di quantizzazione della carica elettrica. Gli interessi moderni della fisica moderna verso questo concetto provengono dalla teoria della grande unificazione e dalla teoria delle superstringhe.\nL'unit\u00e0 del SI proposta per la carica magnetica \u00e8 il Wb (gi\u00e0 in uso come unit\u00e0 di misura del flusso magnetico), sebbene siano possibili differenti convenzioni, come ad es. l'A\u00b7m.\nStoria.\nIl primo ad ipotizzare l'esistenza di una particella con le caratteristiche di un monopolo magnetico fu Pierre Curie nel 1894. Dirac, nel 1931, mostr\u00f2 che l'esistenza di un monopolo magnetico potrebbe spiegare la quantizzazione della carica elettrica. L'elettrone e il protone hanno infatti cariche elettriche perfettamente identiche in modulo, ma opposte in segno. Tuttavia queste due particelle hanno caratteristiche completamente differenti fra di loro, ad esempio il protone \u00e8 circa duemila volte pi\u00f9 massivo dell'elettrone, per cui risulta sorprendente l'identit\u00e0 a meno del segno della loro carica elettrica. Riguardo ai monopoli magnetici, Dirac scrisse:\nDirac dimostr\u00f2 che, se esiste un monopolo magnetico, la sua carica magnetica deve essere quantizzata e deve valere un numero intero di volte la costante di Planck divisa la carica elementare.\nDa queste prime considerazioni teoriche, sono state svolte sistematiche ricerche sperimentali dei monopoli. Esperimenti nel 1975 e 1982 produssero eventi che vennero inizialmente ricondotti ai monopoli magnetici, ma che poi non sono stati considerati come conclusivi. Resta perci\u00f2 la possibilit\u00e0 che i monopoli non esistano affatto.\nNonostante la mancanza di evidenze sperimentali, l'esistenza dei monopoli magnetici \u00e8 considerata come una questione aperta. Il moderno approccio teorico alle particelle fisiche, in particolare la Teoria della grande unificazione e la teoria delle superstringhe, predicono l'esistenza di monopoli nell'universo. Infatti Joseph Polchinski, un noto fisico teorico delle stringhe, descrive l'esistenza dei monopoli come \"una delle scommesse pi\u00f9 sicure che uno possa fare circa la fisica non ancora scoperta\". Queste teorie non sono necessariamente in contrasto con le evidenze sperimentali: infatti, alcuni modelli proposti suggeriscono che i monopoli magnetici esistano, ma che \u00e8 improbabile osservarli, essendo entrambi troppo massivi per essere generati negli acceleratori di particelle e troppo rari nell'Universo per essere osservati dai rivelatori di particelle.\nA partire dal 2009, la ricerca si \u00e8 concentrata anche sulla possibilit\u00e0 di costruire \"artificialmente\" dei monopoli magnetici, cio\u00e8 di realizzare eccitazioni nella materia ordinaria che si comportano effettivamente come dei monopoli magnetici. Queste scoperte si riferiscono a fenomeni in materiali cristallini vicini allo zero assoluto, ma non sono correlate alla verifica dell'esistenza di particelle isolate dotate di una carica magnetica netta. Sono piuttosto dei tubi di flusso che formano un dipolo magnetico: in questi, sotto determinate condizioni, pu\u00f2 accadere che i due monopoli possono muoversi in modo indipendente ed essere considerati quindi delle quasi-particelle (vedi sotto monopoli nei sistemi della materia condensata). Tramite il decadimento di muoni \u00e8 stata anche scoperta la magnetricit\u00e0, ossia l'equivalente magnetico della corrente elettrica.\nNel 2014, David S. Hall, dell'Amherst College, in Massachusetts, con il suo team, sono riusciti a riprodurre il comportamento dei monopoli magnetici tramite la polarizzazione di atomi di rubidio tenuti a una temperatura vicina allo zero assoluto.\nPoli e monopoli magnetici.\nI magneti interagiscono fra di loro, similmente a quanto accade alle cariche elettriche. I poli simili si respingono e i poli diversi si attraggono. Quando un magnete (un oggetto descritto convenzionalmente come composto da due poli magnetici nord e sud) \u00e8 tagliato a met\u00e0 lungo l'asse che unisce i due poli, le parti risultanti sono due normali magneti pi\u00f9 piccoli. Ciascuno ha il proprio polo Nord e Sud.\nIl moto degli elettroni genera negli atomi campi magnetici molto piccoli. Nel modello atomico di Bohr gli elettroni orbitano intorno al nucleo. La loro rotazione costante \u00e8 paragonabile teoricamente a una piccola spira percorsa da corrente che induce quindi un campo magnetico secondo la legge di Biot-Savart.\nI magneti permanenti hanno campi magnetici misurabili perch\u00e9 gli atomi e le molecole sono organizzate in modo che tutti i loro diversi momenti magnetici sono coerentemente allineati, sommandosi per formare un unico grande campo aggregato. In questo modello la mancanza di singolo polo ha un significato intuitivo; il taglio del magnete a met\u00e0 non ha alcun effetto sulla disposizione delle molecole all'interno di esso. Il risultato finale \u00e8 due barre magnetiche in cui gli atomi hanno lo stesso orientamento di prima e quindi generano un campo magnetico con lo stesso orientamento del magnete originale pi\u00f9 grande. \u00c8 quindi impossibile separare il polo nord di un magnete da quello sud e realizzare in questo modo un monopolo magnetico.\nUn monopolo magnetico \u00e8 piuttosto una nuova particella elementare diversa da quelle che si possono trovare nella materia ordinaria e che pu\u00f2 esistere anche in forma libera nello spazio vuoto dell'universo.\nUn monopolo magnetico in un campo magnetico viene accelerato esattamente come una carica elettrica in un campo elettrico. Come la particella carica acquista energia cinetica a spese del campo elettrico, nella stessa maniera un monopolo magnetico acquisterebbe energia cinetica a spese del campo magnetico. Nello spazio intergalattico \u00e8 presente un campo magnetico e questo pone un limite al numero dei monopoli magnetici esistenti noto come limite di Parker.\nEquazioni di Maxwell con monopoli magnetici.\nLe equazioni di Maxwell dell'elettromagnetismo collegano i campi magnetici e elettrici alla presenza e ai movimenti delle cariche elettriche. La forma standard delle equazioni prevede una carica elettrica, ma non presuppone una carica magnetica. Le equazioni di Maxwell tuttavia si semplificano quando tutte le cariche elettriche sono nulle e in questo modo \u00e8 possibile ricavare l'equazione di un'onda. In questa situazione le equazioni sono simmetriche rispetto allo scambio del campo elettrico con quello magnetico.\nEquazioni completamente simmetriche possono essere scritte anche nella situazione pi\u00f9 generale, se si tiene conto della possibilit\u00e0 di cariche magnetiche dal comportamento analogo alle cariche elettriche. Con l'aggiunta della densit\u00e0 di carica magnetica, detta formula_1, ci saranno anche delle correnti magnetiche variabili nelle equazioni, chiamate formula_2. Le equazioni di Maxwell estese saranno quindi, nel Sistema CGS:\nAnche la forza di Lorentz diviene simmetrica:\nNelle unit\u00e0 del Sistema Internazionale invece ci sono due convenzioni differenti per la definizione della carica magnetica. Nella prima, l'unit\u00e0 di misura proposta per la carica magnetica \u00e8 il weber, che \u00e8 gi\u00e0 presente come unit\u00e0 di misura del flusso magnetico, mentre nell'altra, la carica magnetica ha le unit\u00e0 di ampere-metro.\nLe equazioni di Maxwell allora assumono la seguente forma:\nIn tutte queste equazioni \"\u03c1H\" \u00e8 la densit\u00e0 di carica magnetica, J\"m\" \u00e8 la densit\u00e0 di corrente magnetica, e \"qH\" \u00e8 la carica magnetica di una particella di test, definite analogamente alle rispettive cariche e densit\u00e0 elettriche.\nSe le cariche magnetiche non esistono, o se esistono ma sono assenti nella regione presa in considerazione, le nuove variabili sono nulle e le equazioni estese si riducono alle equazioni convenzionali dell'elettromagnetismo come formula_4. Classicamente la questione \u00e8: \"Perch\u00e9 le cariche magnetiche sembrano sempre essere uguali a zero?\".\nQuantizzazione della carica elettrica.\nLa quantizzazione della carica elettrica venne derivata teoricamente da Paul Dirac a partire dalla meccanica quantistica in un suo lavoro sull'elettromagnetismo quantistico. Senza i monopoli magnetici, la presenza di cariche elettriche discrete deve essere semplicemente inserita nelle equazioni, ma nel 1931 Dirac osserv\u00f2 che una carica discreta discende naturalmente dalla meccanica quantistica.\nIl risultato di Dirac pu\u00f2 essere ottenuto con un ragionamento semiclassico. Un monopolo statico dovrebbe generare un campo magnetico radiale simile a quello elettrico:\nTuttavia, al contrario del campo elettrostatico, il momento angolare formula_6 di un elettrone in un campo magnetico centrale non \u00e8 una quantit\u00e0 conservata. La variazione temporale del momento angolare vale:\ne usando l'espressione della forza di Lorentz:\nsi ha infatti:\nDell'espressione esplicita si nota che ad essere conservato non \u00e8 il momento angolare classico formula_6 ma piuttosto:\nL'ultimo termine aggiunto pu\u00f2 essere interpretato come il momento angolare trasportato dal campo elettromagnetico, dato classicamente dal prodotto del vettore posizione formula_12 con il vettore di Poynting. Secondo la meccanica quantistica, tuttavia, sia il momento angolare classico che quello totale devono essere quantizzati in unit\u00e0 di \u0127. Ne consegue che anche il prodotto formula_13 deve essere quantizzato:\ndove formula_15 \u00e8 numero relativo. Questo significa che se anche un solo monopolo magnetico esiste nell'universo, tutte le cariche elettriche dovrebbero essere quantizzate, cio\u00e8 multiple intere, positive o negative, di una carica elettrica fondamentale formula_16:\nin accordo con quanto osservato nella natura. Dirac deriv\u00f2 questa relazione non ricorrendo ad un ragionamento semiclassico come quello presentato, ma piuttosto usando le propriet\u00e0 delle trasformazioni di gauge applicate alla funzione d'onda.\nInterpretazione topologica.\nStringhe di Dirac.\nUna carica magnetica netta e statica introduce un campo magnetico analogo a quello elettrostatico:\nUn campo magnetico centrale di questo tipo ha tuttavia una divergenza non nulla nell'origine formula_19 pari esattamente alla carica magnetica:\ne diviene impossibile introdurre un potenziale vettore formula_21 non singolare in modo che formula_22; in quanto altrimenti la divergenza risulterebbe nulla ovunque:\nI potenziali vettori tuttavia hanno una grande importanza nella formulazione quantistica del campo elettromagnetico e dell'interazione fra questo e le particelle cariche, per cui \u00e8 difficile evitare di costruire un potenziale vettore formula_21 anche per un monopolo magnetico.\nA questo scopo si pu\u00f2 notare che un campo vettore formula_25 orientato lungo l'azimut:\npermette di realizzare un campo magnetico centrale:\nma \u00e8 inevitabilmente singolare ed infinito per formula_28. Il campo vettore formula_25 pu\u00f2 essere considerato come il campo vettore generato da un solenoide infinitesimamente sottile posto lungo l'asse-z negativo che si estende dall'origine fino all'infinito. Il problema dell'infinito che si ha per formula_28 pu\u00f2 essere risolto introducendo un altro potenziale vettore formula_31:\nsingolare questa volta lungo l'asse-z positivo per formula_33. Dato che i due potenziali differiscono per un gradiente di una funzione ossia per una trasformazione di gauge:\nclassicamente \u00e8 possibile usare i due potenziali intercambiabilmente senza modificare la fisica dei campi elettromagnetici generati. \u00c8 quindi possibile scegliere il potenziale vettore formula_25 non infinito nell'asse-z positivo quando formula_36 e quello formula_31 nell'asse-z negativo quando formula_38, evitando quindi la presenza di infiniti grazie all'uso contemporaneo di formula_25 e formula_31 in regioni differenti. Quando sia formula_25 che formula_31 non sono singolari, cio\u00e8 lontano dall'asse z, \u00e8 possibile usarli entrambi indifferentemente:\nTuttavia dal punto di vista quantistico una trasformazione di gauge del campo vettore si riflette in un cambiamento simultaneo della fase della funzione d'onda formula_44:\nLa funzione d'onda tuttavia deve essere continua e monodroma, formula_46, condizione soddisfatta se e solo se il fattore esponenziale si riduce all'identit\u00e0 dopo una rotazione completa attorno all'asse z:\ncon formula_48 numero intero positivo o negativo. In questo modo, grazie al comportamento della funzione d'onda sotto un cambio di gauge, la meccanica quantistica \u00e8 in grado di prevedere naturalmente la quantizzazione della carica elettrica se anche solo un singolo monopolo esiste in natura.\nUna teoria di gauge come l'elettromagnetismo \u00e8 definita da un campo di gauge, con associato un elemento del gruppo per ogni curva nello spazio tempo. Per curve infinitesime, l'elemento del gruppo \u00e8 circa uguale all'identit\u00e0, mentre per curve lunghe l'elemento del gruppo \u00e8 il prodotto successivo di elementi infinitesimi lungo il percorso. Nell'elettrodinamica, il gruppo \u00e8 U(1), che \u00e8 il gruppo dei numeri complessi unimodulari rispetto alla moltiplicazione. Per linee infinitesime, l'elemento del gruppo \u00e8 formula_49, il che implica che per curve di lunghezza finita parametrizzate da s, l'elemento del gruppo \u00e8:\nLa mappa che associa alla curva il suo rispettivo elemento del gruppo \u00e8 chiamata olonomia, e per il gruppo di gauge U(1) questa \u00e8 il fattore di fase che la funzione d'onda delle particelle cariche acquisisce percorrendo per intero il circuito. Per un circuito:\nQuindi questa \u00e8 la fase geometrica acquisita da una particella carica quando in un circuito vi \u00e8 un flusso magnetico non nullo, ed essa prende il nome di fase di Berry. Quando un piccolo solenoide ha un flusso magnetico netto, vi sono delle frange di interferenza per le particelle cariche che circolano lungo o intorno al solenoide, che rivela cos\u00ec la sua presenza. Queste frange di interferenza sono state verificate sperimentalmente e questo fenomeno \u00e8 noto come effetto di Aharonov-Bohm.\nMa se tutte le particelle cariche sono multipli interi di e, solenoidi con un flusso di formula_52 non hanno frange di interferenza perch\u00e9 il fattore di fase per ciascuna particella carica \u00e8 formula_53. Quindi questo tipo di solenoidi sono quanto-meccanicamente invisibili. Se un tale solenoide fosse in grado di trasportare un flusso di formula_52, quando il flusso si disgiunge da una delle estremit\u00e0, sarebbe indistinguibile da un monopolo.\nUn campo magnetico centrale di un monopolo pu\u00f2 infatti essere generato da un solenoide estremamente sottile, in cui una delle due estremit\u00e0 \u00e8 posta all'infinito. All'interno del solenoide estremamente sottile il potenziale vettore formula_55 \u00e8 singolare, in modo tale da poter generare un campo magnetico radiale. A livello classico, il solenoide infinitesimo e la singolarit\u00e0 del potenziale vettore artificialmente introdotti sarebbero inosservabili. Tuttavia, a livello quantistico, per l'effetto Aharonov-Bohm, le frange di interferenza delle particelle cariche permetterebbero di individuare questa solenoide a meno che il campo magnetico non soddisfi opportune condizioni di quantizzazione, imposte le quali si deriva la quantizzazione della carica elettrica.\nLa soluzione dei monopoli di Dirac infatti descrive un solenoide fatto come una linea infinitesima che finisce in un punto, e l'esatta locazione del solenoide \u00e8 la parte singolare della soluzione, la stringa di Dirac. Le stringhe di Dirac collegano monopoli ed antimonopoli di opposte cariche magnetiche, anche se nella versione di Dirac, la stringa termina all'infinito. La stringa \u00e8 invisibile, in modo che si pu\u00f2 metterla dovunque e dividendo lo spazio in due zone, il campo in ogni zona pu\u00f2 essere reso non singolare facendo scorrere la stringa dove non pu\u00f2 essere veduta.\nFormulazione matematica.\nIn matematica un campo di gauge \u00e8 definito come la connessione sopra un fibrato principale nello spazio-tempo. G \u00e8 un gruppo di gauge e agisce su ciascuna fibra del fibrato separatamente.\nUna connessione su un fibrato G indica come incollare le fibre F fra loro nell'intorno di un punto M. Inizia con un gruppo di simmetria continuo G che agisce su F, e poi associa un elemento del gruppo con ciascun cammino infinitesimo. La moltiplicazione del gruppo lungo ciascun cammino indica come muoversi da un punto del fibrato ad un altro, dall'azione dell'elemento di G di un cammino sulla fibra F.\nIn matematica la definizione di fibrato \u00e8 fatta in modo da sottolineare la topologia, in modo che la nozione di connessione sia aggiunta sopra come un'ulteriore propriet\u00e0 successiva. In fisica, la connessione \u00e8 un oggetto fisico fondamentale. Una volta che si ha la connessione, appaiono fibrati non banali che si verificano come connessioni di fibrati banali. Per esempio il toro aggrovigliato \u00e8 la connessione su un fibrato U(1) di un cerchio su un cerchio.\nSe lo spazio-tempo non ha topologia, se \u00e8 R4 lo spazio di tutte le possibili connessioni di \"G\"-fibrati principali \u00e8 uno spazio connesso. Ma, se si considera cosa succede quando si rimuove una linea d'universo di tipo tempo dallo spazio-tempo, il risultante spazio tempo \u00e8 omotopicamente equivalente alla sfera topologica \"S\"2.\nUn \"G\"-fibrato principale su \"S\"2 \u00e8 definito ricoprendo \"S\"2 con due carte, ciascuna delle quali \u00e8 omeomorfa alla 2-palla aperta in modo che la loro intersezione \u00e8 omeomorfa alla striscia \"S\"1\u00d7\"I\". Le 2-palle sono omotopicamente banali e la linea \u00e8 omotopicamente equivalente al cerchio \"S\"1. Quindi una classificazione topologica delle possibili connessioni \u00e8 ridotta a classificare le loro funzioni di transizione. Le funzioni di transizione mappano la striscia in G, e le differenti vie di mappare una striscia in G \u00e8 data dal primo gruppo di omotopia di G.\nQuindi, nella formulazione dei G-fibrati principali, una teoria di gauge ammette monopoli di Dirac garantendo che \"G\" non \u00e8 semplicemente connesso, quindi ci sono cammini che vanno intorno al gruppo che non possono essere deformati ad un punto. \"U\"(1), che ha la carica quantizzata, non \u00e8 semplicemente connesso e pu\u00f2 avere monopoli di Dirac, mentre R, il suo gruppo di ricoprimento universale, \u00e8 semplicemente connesso e non ha cariche quantizzate e non ammette monopoli di Dirac. La definizione matematica \u00e8 equivalente a quella fisica, in modo che, seguendo Dirac, sono ammessi i campi di gauge i quali sono solo definiti a coppie di cammini e il campo di gauge su differenti cammini sono incollati dopo una trasformazione di gauge.\nQuesto argomento per i monopoli \u00e8 una ridefinizione dei precedenti argomenti per le teorie puramente U(1). \u00c8 generalizzabile a \"d\"\u00a0+\u00a01 dimensioni con formula_56 in molti modi. Una via possibile consiste nell'estendere tutto nelle dimensioni extra, in modo che i monopoli U(1) diventano porzioni di spazio di dimensione d-3. Un'altra via consiste nell'esaminare il tipo di singolarit\u00e0 topologiche in un punto con il gruppo di omotopia \u03c0\"d\"\u22122(\"G\").\nTeoria della grande unificazione.\nNegli ultimi decenni una nuova classe di teorie in fisica teorica ha anche supposto la presenza di monopoli magnetici.\nAgli inizi degli anni '70 i successi della teoria quantistica dei campi e di quella di gauge nell'unificazione della forza elettrodebole con quella nucleare forte ha spinto molti teorici nel tentativo di combinare fra loro l'elettromagnetismo e le forze nucleari in una teoria detta GUT, Teoria della grande unificazione. Molti modelli sono stati proposti, molti dei quali hanno curiosi aspetti che suggeriscono la presenza di reali monopoli magnetici. Pi\u00f9 precisamente la GUT predice un range di particelle note come dioni, che allo stato fondamentale sono dei monopoli. La carica dei monopoli predetta dalla GUT \u00e8 di circa 1 o 2 gD, variando a seconda del modello.\nLa maggior parte delle particelle apparse in un campo quantistico sono instabili e decadono in altre particelle secondo varie reazioni che conservano determinate quantit\u00e0. Le particelle stabili sono tali poich\u00e9 non ci sono particelle pi\u00f9 leggere e stabili in cui decadere conservando queste quantit\u00e0. Per esempio l'elettrone ha un numero leptonico di 1 e una carica elettrica unitaria negativa e l'ovvia stabilit\u00e0 dell'elettrone \u00e8 garantita dal fatto che non ci sono particelle pi\u00f9 leggere che conservino questi valori. Al contrario il muone, una sorta di pesante elettrone, decade in questi ultimi e non \u00e8 stabile.\nAnche i dioni nella GUT sono stabili, ma per ragioni completamente differenti. I dioni sono previsti in conseguenza della rottura della simmetria avvenuta nei primi istanti di vita dell'universo. In questo modello, i dioni sono presenti nella configurazione di vuoto in una particolare area dell'universo, in accordo con l'originale teoria di Dirac. Questi rimangono stabili, non in seguito alle condizioni di conservazione, ma perch\u00e9 non ci sono stati topologici pi\u00f9 elementari nei quali possano decadere.\nLa lunghezza di scala a cui queste configurazioni possono esistere \u00e8 chiamata \"lunghezza di correlazione del sistema\". Una lunghezza di correlazione non pu\u00f2 essere pi\u00f9 larga di quanto concesso dal principio di causalit\u00e0; inoltre, la lunghezza di correlazione per poter creare monopoli magnetici deve essere grande al massimo quanto la dimensione dell'orizzonte determinata dall'espansione dell'universo. In accordo con la logica, ci dovrebbe essere al massimo un monopolo per volume di orizzonte come accadeva quando occorse la rottura della simmetria. Questo fornisce una stima diretta dell'ammontare dei monopoli oggi, che dovrebbe essere circa 1011 volte la densit\u00e0 critica del nostro universo. L'universo sembra trovarsi circa nei dintorni della densit\u00e0 critica, quindi i monopoli dovrebbero essere abbastanza comuni. Per questa ragione, i monopoli divennero oggetto di grande interesse negli anni '70 e '80, insieme all'altra previsione della GUT, il decadimento del protone. L'apparente problema con i monopoli \u00e8 risolto dall'inflazione cosmica che riduce di molto l'attesa abbondanza di monopoli magnetici.\nMolte altre particelle predette dalla GUT sono oltre le nostre attuali possibilit\u00e0 sperimentali. Per esempio una grande classe di particelle note come bosoni X e Y sono le particelle previste per mediare la forza elettrodebole, ma queste particelle sono estremamente instabili e massive, negando quindi la possibilit\u00e0 pratica di poterle creare direttamente negli acceleratori di particelle.\nRicerche sperimentali.\nNegli anni \u00e8 stato fatto un grande numero di tentativi di scoprire sperimentalmente l'esistenza dei monopoli magnetici. In uno dei metodi pi\u00f9 semplici si usano circuiti chiusi di superconduttori per poter osservare sorgenti magnetiche anche molto deboli, tecnica chiamata \"dispositivo superconduttore a interferenza quantistica\" (\"superconducting quantum interference device\", o SQUID). Data una prevista densit\u00e0 i circuiti abbastanza piccoli da potere essere inseriti in laboratorio dovrebbero osservare circa un evento di monopolo all'anno. Sebbene siano stati registrati alcuni eventi promettenti, in particolare l'evento rilevato da Blas Cabrera la notte del 14 febbraio 1982 (data chiamata quindi talvolta \"Il giorno dei Monopoli di San Valentino\"), non ci sono mai stati eventi riproducibili in merito all'esistenza di monopoli magnetici.\nOltre a queste tecniche si pu\u00f2 cercare la presenza dei monopoli negli acceleratori di particelle direttamente o indirettamente. Le ricerche dirette cercano di verificare l'esistenza dei monopoli producendoli nello stato finale di un processo di scattering, come per esempio quello alla Drell-Yan:\nin cui si considera l'urto di una coppia protone-antiprotone che produce anche una coppia monopolo antimonopolo. Con questo tipo di analisi non si \u00e8 mai osservato alcun evento di produzione di monopoli magnetici e si \u00e8 cos\u00ec stabilito che un eventuale monopolo dovrebbe avere massa superiore a 360 GeV.\nLe ricerche indirette si rivolgono invece a cercare l'esistenza dei monopoli nelle correzioni virtuali radiative a processi che non comportano direttamente la produzione di monopoli magnetici nello stato finale, come ad esempio il decadimento del bosone Z in fotoni. Questi studi hanno stabilito che un monopolo magnetico di spin zero non pu\u00f2 avere una massa inferiore a 1220 formula_58 GeV, dove formula_59 \u00e8 il numero della quantizzazione di carica magnetica. Altri studi basati invece sul calcolo del momento magnetico del muone pongono 120 GeV come limite inferiore alla massa.\nAltre ricerche sono state condotte tentando di evidenziare la presenza di monopoli magnetici fra i raggi cosmici. Un importante esperimento di questo tipo \u00e8 stato condotto nei laboratori nazionali del Gran Sasso ed \u00e8 stato chiamato con l'acronimo MACRO (Monopole, Astrophysics and Cosmic Ray Observatory). L'esperimento, concluso nel 2001, aveva come obbiettivo la ricerca di monopoli ad alta energia cinetica e con grandi masse che potrebbero essere stati prodotti nei primi istanti di vita dell'universo. Nessun evento associato ai monopoli magnetici \u00e8 stato rilevato e questo ha permesso di porre il limite superiore di 5.6\u00d710\u221215 per centimetro quadrato per steradiante per secondo (cm\u22122sr\u22121s\u22121) al flusso cosmico di monopoli con velocit\u00e0 tra un decimillesimo e un millesimo rispetto a quella della luce.\nMonopoli nei sistemi della materia condensata.\nMentre un monopolo magnetico come particella non \u00e8 mai stato osservato, ci sono un grande numero di fenomeni nella fisica della materia condensata dove un materiale, per gli effetti collettivi dei suoi elettroni e ioni, pu\u00f2 mostrare effetti emergenti che globalmente hanno propriet\u00e0 similari con i monopoli magnetici in certi aspetti. Questi effetti non devono essere confusi con le particelle 'monopoli magnetici'; in particolare, la divergenza del campo magnetico microscopico \u00e8 nulla dovunque in questi sistemi, al contrario di quanto accade in presenza di una vera particella 'monopolo magnetico'. L'andamento di queste quasi particelle dovrebbe diventare indistinguibile dai veri monopoli magnetici - e quindi ne meriterebbero appieno il nome - se quelli che sono chiamati tubi di flusso magnetici che connettono questi candidati monopoli divenissero inosservabili, che inoltre significa che questi tubi di flusso dovrebbero essere infinitamente sottili, obbedendo alla regola di quantizzazione di Dirac, e meriterebbero quindi di essere chiamati stringhe di Dirac.\nIn un articolo pubblicato in Science nel settembre 2009 i ricercatori Jonathan Morris e Alan Tennant dalla Helmholtz-Zentrum Berlin f\u00fcr Materialien und Energie (HZB) insieme con Santiago Grigera dall'Instituto de F\u00edsica de L\u00edquidos y Sistemas Biol\u00f3gicos (IFLYSIB, CONICET) ed altri colleghi dal Dresden University of Technology, University di St. Andrews e dell'Oxford University hanno descritto l'osservazione di quasi-particelle simili come propriet\u00e0 ai monopoli. Un singolo cristallo di titanato di disprosio in un reticolo di pirocloro ad alta pressione \u00e8 stato raffreddato fino a 2 kelvin. Usando lo scattering di neutroni, \u00e8 stato osservato che il momento magnetico si \u00e8 allineato allo spin ghiacciato nelle fibre simili ai tubi di flusso intrecciati che assomigliano alle stringhe di Dirac. Al difetto che si \u00e8 formato alla fine di ogni tubo, il campo magnetico sembra simile a quello di un monopolo. Usando un campo magnetico applicato per rompere la simmetria del sistema, i ricercatori potevano controllare la densit\u00e0 e l'orientamento di queste stringhe. \u00c8 stato descritto inoltre un contributo alla capacit\u00e0 termica del sistema proveniente da un gas effettivo di queste quasi-particelle."}
{"id": "43302", "revid": "1833487", "url": "https://it.wikipedia.org/wiki?curid=43302", "title": "Perifrasi", "text": "Le perifrasi sono figure retoriche che possono essere usate nel linguaggio di tutti i giorni per evitare una ripetizione ravvicinata dello stesso termine, per rendere meglio comprensibile un concetto complicato dal punto di vista tecnico, oppure per evitare termini che possono essere percepiti come non rispettosi (eufemismi), ma anche per dare varie sfumature all'oggetto (per es. un tono celebrativo o ridicolizzante).\nEsempi:\nLa maggior parte di queste figure retoriche si trovano nell'epica greca e latina. Molto spesso vengono utilizzate per tramite degli eroi omerici quali, ad esempio, Ulisse, Achille, Ettore, Priamo."}
{"id": "43307", "revid": "767487", "url": "https://it.wikipedia.org/wiki?curid=43307", "title": "Reazione a catena della ligasi", "text": "La reazione a catena della ligasi (o \"Ligase chain reaction\", LCR) \u00e8 una variante della reazione a catena della polimerasi (\"Polymerase chain reaction\" o PCR).\n\u00c8 una metodica che permette l'amplificazione di materiale genetico sfruttando un processo ciclico che viene ripetuto pi\u00f9 volte. A differenza della PCR, per\u00f2, viene sfruttata l'azione di una ligasi termostabile e la presenza di quattro oligonucleotidi in grado di appaiarsi, a due a due, a specifiche sequenze della molecola di DNA. Nella soluzione in cui si trova il materiale genetico si aggiunge la ligasi, gli oligonucleotidi (in quantit\u00e0 elevata), dessossiribonucleotidi trifosfati ed una DNA-polimerasi anch'essa termostabile.\nDopo che il DNA \u00e8 stato denaturato, aumentando la temperatura della soluzione in cui si trova, si procede ad un raffreddamento che permette l'ibridazione degli oligonucleotidi con le sequenze bersaglio ad essi complementari.\nA questo punto la DNA-polimerasi sfrutta gli oligonucleotidi ibridizzati come inneschi ed inizia a sintetizzare un nuovo filamento di DNA usando quello di partenza come stampo. L'azione della polimerasi fa s\u00ec che i due oligonucleotidi vengano collegati tra loro tramite il filamento neosintetizzato. Questi tre filamenti, per\u00f2, non sono ancora uniti; a questo provvede la ligasi attraverso la formazione di legame covalente tra di loro.\nIn tale modo viene a crearsi un filamento unico che verr\u00e0 utilizzato come stampo nei cicli successivi.\nTutto il processo \u00e8 riassunto nel seguente schema:\nQualora la distanza tra i due oligonucleotidi sia inferiore a tre nucleotidi si pu\u00f2 utilizzare solamente la ligasi per svolgere tutto il processo.\nLa LCR sembra essere pi\u00f9 specifica e sensibile della PCR ed arriva a distinguere mutazioni di una sola base.\nAnche per la LCR sono state ideate alcune varianti:"}
{"id": "43312", "revid": "767487", "url": "https://it.wikipedia.org/wiki?curid=43312", "title": "Fahrenheit 9/11", "text": "Fahrenheit 9/11 \u00e8 un film-documentario del 2004 diretto dal regista statunitense Michael Moore, vincitore della Palma d'oro al Festival di Cannes 2004.\nIl titolo del film si rif\u00e0 a quello del romanzo di Ray Bradbury \"Fahrenheit 451\", da cui Fran\u00e7ois Truffaut trasse l'omonimo film. Il richiamo \u00e8 ancora pi\u00f9 enfatizzato nella tagline, \"The temperature where freedom burns\" (la temperatura a cui la libert\u00e0 brucia), ispirata a \"The temperature at which books burn\" di \"Fahrenheit 451\".\nTrama.\nIl documentario si apre con l'annuncio di Fox News della vittoria di George W. Bush alle presidenziali statunitensi del 2000. Secondo il regista Michael Moore l'annuncio a urne aperte sarebbe stato una manipolazione in favore di Bush.\nIl film prosegue con gli attentati dell'11 settembre 2001, narrando come il presidente Bush fosse stato informato del primo schianto aereo al World Trade Center mentre stava per visitare una scuola elementare della Florida. Durante la visita Bush viene informato del secondo schianto, ma - nonostante la gravit\u00e0 del momento - prosegue la lettura del libro con i bambini per sette minuti, invece di preoccuparsi della propria incolumit\u00e0 o di dare priorit\u00e0 a quanto stava accadendo.\nMoore esamina le complesse relazioni fra il governo statunitense e la famiglia Bush, cos\u00ec come fra questi ultimi e la famiglia Bin Laden, il governo saudita e i talebani, intreccio sviluppatosi nell'arco di oltre tre decenni. Moore inoltre afferma che nei giorni immediatamente successivi all'attentato 24 membri della famiglia Bin Laden, presenti negli Stati Uniti, sono stati segretamente evacuati senza essere sottoposti ad alcun tipo di indagine.\nSuccessivamente viene esaminato il servizio di Bush nei ranghi della Air National Guard, per poi passare al setaccio i finanziamenti sauditi e dei Bin Laden alla Arbusto Energy, azienda dei Bush, attraverso l'intermediario James R. Bath. Moore afferma che tali conflitti d'interesse spingerebbero l'amministrazione Bush a mettere in secondo piano gli interessi statunitensi. Il film poi individua ulteriori scopi della guerra in Afghanistan, in particolare nella costruzione e nel controllo di un gasdotto verso l'Oceano Indiano. Moore inoltre afferma che l'amministrazione Bush ha indotto un clima di paura fra la popolazione americana attraverso i mass media e passa in rassegna dubbie misure anti-terrorismo, quali l'infiltrazione da parte di agenti in gruppi pacifisti o l'emanazione del Patriot Act.\nIl soggetto del documentario diventa quindi la guerra in Iraq. Moore confronta le vite degli iracheni prima e dopo l'invasione. La vita precedente all'intervento armato statunitense \u00e8 dipinta come relativamente felice, mentre le condizioni post-intervento rivelano il peggioramento nella qualit\u00e0 di vita della popolazione. Il film, inoltre, si sforza di dimostrare il supporto entusiastico dei media verso la guerra e la faziosit\u00e0 dei giornalisti. Moore afferma che gli Stati Uniti hanno commesso e stanno commettendo delle atrocit\u00e0 in Iraq, inserendo alcuni filmati delle torture praticate sui prigionieri ad Abu Ghraib.\nNell'ultima parte del film vengono intervistati Lila Lipscomb e la sua famiglia: il figlio, il sergente Michael Pedersen, \u00e8 stato ucciso il 2 aprile del 2003 a Kerbela. La donna, angosciata e in lacrime, mette in dubbio il senso della guerra. Infine Moore evidenzia il modo utilizzato per reclutare i soldati statunitensi, evidenziando come si cerchi scientemente di aumentare il tasso di partecipazione facendo proselitismo nei quartieri pi\u00f9 disagiati, contando sulla mancanza di sbocchi lavorativi e la necessit\u00e0 di denaro, e affermando che le classi pi\u00f9 povere sono le prime a sacrificarsi in guerra. Moore afferma che simili persone non dovrebbero essere mandate a rischiare la vita quando ci\u00f2 non \u00e8 necessario a difendere il loro paese.\nSui titoli di coda, lungo i quali si sente la canzone \"Rockin' in the Free World\" di Neil Young, Moore dedica il film a un suo amico morto nell'attentato alle torri gemelle, agli uomini e alle donne della sua citt\u00e0 natale Flint, in Michigan morti in Iraq e alle \"innumerevoli migliaia\" di vittime civili delle guerre in Afghanistan e Iraq.\nAccoglienza.\nIncassi.\nIl film ha incassato circa 222 milioni di dollari nel mondo, diventando il documentario con il maggiore incasso nella storia. Il film \u00e8 stato pubblicato negli USA e in Canada il 23 giugno 2004 e successivamente in altri 42 paesi. In un'intervista su Al Jazeera, nell'agosto 2012, Moore ha affermato che gli incassi hanno raggiunto approssimativamente il mezzo miliardo di dollari.\nCritiche.\nBradbury si \u00e8 detto molto infastidito dal \"furto\" del titolo, chiedendo pi\u00f9 volte le scuse di Moore e un cambio di titolo del film.\nMolte personalit\u00e0 pubbliche americane, fra cui il giornalista Christopher Hitchens, il magistrato Dave Kopel e il politico democratico Ed Koch, hanno contestato i contenuti di \"Fahrenheit 9/11\", accusandolo di contenere notizie distorte o del tutto false, per il solo fine di fare propaganda. Kopel e Hitchens, in particolare, hanno pubblicato numerosi articoli elencando errori e inesattezze del film.\nMoore ha pubblicato una lista dove associa le informazioni contenute nel suo film ai documenti prodotti dalla Commissione d'indagine sull'11 settembre. Tale lista si sofferma per\u00f2 su altri punti, non andando quindi a confutare le critiche di Kopel e Hitchens."}
{"id": "43314", "revid": "466539", "url": "https://it.wikipedia.org/wiki?curid=43314", "title": "Ivan III di Russia", "text": "Biografia.\nL'ascesa al potere.\nIvan nacque dall'unione tra Basilio II e Maria di Borovsk. Durante gli ultimi anni di vita del padre ascese alla co-reggenza del regno e gli succedette dopo la sua morte, avvenuta nel 1462. Ivan persegu\u00ec tenacemente la politica di unificazione nazionale dei propri predecessori. Fu tuttavia oltremodo cauto: evit\u00f2 ogni tipo di scontro con i vicini a meno che le circostanze non fossero eccezionalmente favorevoli, preferendo vittorie graduali a un approccio diretto. Il Gran Principato di Mosca era nei secoli diventato uno Stato compatto e potente mentre i suoi vicini si erano sempre pi\u00f9 indeboliti: tale dato di fatto rappresent\u00f2 una circostanza estremamente favorevole per l'azione di uno statista come Ivan.\nL'unione delle terre russe.\nLa sua prima impresa militare fu la guerra contro la Repubblica di Novgorod, che dalla fine del Regno di Dimitrij Donskoj combatteva per contrastare la superiorit\u00e0 politica e religiosa di Mosca e gli sforzi di quest'ultima di accaparrarsi le terre situate sul corso della Dvina settentrionale. Allarmato dal potere di Mosca, il Principato di Novgorod stava negoziando con la Lituania al fine di essere preso sotto la protezione di Casimiro IV, Re di Polonia e Gran Principe di Lituania: tale alleanza era considerata dalla Moscovia come apostasia nei confronti del credo ortodosso. Ivan scese in campo contro Novgorod nel 1470, e dopo che i suoi generali ebbero sconfitto per due volte le forze repubblicane, durante la Battaglia del fiume \u0160elon e sulla Dvina Settentrionale, entrambe nell'estate del 1471, gli abitanti di Novgorod furono costretti ad implorare la pace, acconsentendo a cessare qualsivoglia rapporto con la Lituania, a cedere una porzione considerevole dei propri territori e a pagare un'indennit\u00e0 di guerra di 15.500 rubli.\nIvan visit\u00f2 Novgorod molte volte negli anni successivi, arrestando un gruppo di boiardi della fazione pro-lituana e confiscando loro le terre. Nel 1477, due emissari, che si racconta essergli stati inviati dall'arcivescovo e dall'intera citt\u00e0 di Novgorod, diedero pubblicamente a Ivan l'appellativo di \"Gosudar\" (sovrano) invece dell'usuale \"Gospodin\" (signore). Ivan utilizz\u00f2 politicamente tale accadimento interpretandolo come un esplicito riconoscimento della propria autorit\u00e0 e quando gli abitanti di Novgorod ripudiarono gli ambasciatori (uno dei quali fu ucciso durante la ve\u010de insieme ad alcuni militanti della fazione moscovita) marci\u00f2 contro la citt\u00e0. Abbandonata da Casimiro IV e assediata su tutti fronti dalle armate moscovite che avevano occupato i monasteri che la circondavano, Novgorod riconobbe il potere diretto di Ivan sulla citt\u00e0 e sui vasti territori circostanti in un documento sottoscritto dall'Arcivescovo Feofil di Novgorod (1470-1480) il 15 gennaio 1478.\nSuccessive rivolte (1479-1488) furono stroncate dalla deportazione in massa delle antiche famiglie boiarde della citt\u00e0 a Mosca, Vjatka e in altre citt\u00e0 russe. L'Arcivescovo Feofil fu anch'egli deportato a Mosca poich\u00e9 sospettato di complottare contro il Gran Principe. La Repubblica di Pskov ottenne di proseguire la propria esistenza come ente statale autonomo grazie all'appoggio fornito ad Ivan contro Novgorod. Gli altri Principati ancora esistenti furono assorbiti dalla Moscovia per mezzo di conquista, acquisto o contratti matrimoniali: Jaroslavl' nel 1463, Rostov nel 1474, e Tver' nel 1485.\nIl rifiuto di Ivan di condividere le proprie conquiste con i fratelli e la conseguente influenza del sovrano moscovita negli affari interni dei loro principati, lo costrinse a numerose guerre contro di loro, dalle quali, nonostante i Principi fossero supportati dalla Lituania, usc\u00ec vittorioso. Da ultimo eman\u00f2 una legge, formalmente inserita nelle proprie ultime volont\u00e0, secondo la quale i domini dei suoi parenti, dopo la loro morte, avrebbero dovuto passare direttamente al Gran Principe regnante invece che trasferirsi in eredit\u00e0 agli eredi degli stessi, ponendo fine una volta per tutte a tutti i Principati semi-indipendenti.\nPolitica interna.\nDurante il regno di Ivan la tipologia di governo nella Moscovia cambi\u00f2 radicalmente mutando in autocrazia. Tale circostanza non fu meramente cagionata dall'affermarsi di quest'ultima come potenza egemone nel panorama russo ma fu la prima conseguenza delle mire imperialistiche che il nuovo Stato aveva deciso di porsi. Dopo la caduta di Costantinopoli, i canonisti ortodossi erano inclini ad individuare nel sovrano il naturale successore dell'Impero bizantino. Ivan parve apprezzare l'idea e inizi\u00f2 ad aggiungere al proprio nome il titolo di zar nella corrispondenza estera.\nIl nuovo orientamento coincise con il mutamento del nucleo familiare di Ivan. Dopo la morte della sua prima consorte, Maria di Tver' (1467), su suggerimento del Papa Paolo II (1469), il quale aspirava a legare la Russia alla Santa Sede, Ivan III spos\u00f2 Sophia Paleologa (anche conosciuta con l'originale nome greco e ortodosso di Zoe), figlia di Tommaso Paleologo, despota di Morea, il quale rivendicava il trono di Costantinopoli in quanto fratello di Costantino XI, ultimo imperatore bizantino. Deludendo le aspettative del Papa che sperava di riunire le due fedi, la principessa abbracci\u00f2 l'Ortodossia. A causa delle sue tradizioni familiari, fece s\u00ec che l'idea imperiale si instillasse nella mente del consorte. Si ritiene che fosse stata la prima ad introdurre al Cremlino la magnificenza e la meticolosa etichetta delle cerimonie bizantine (cos\u00ec come l'aquila bicipite). E fu proprio suo figlio Basilio III di Russia e non quello di Maria di Tver', Ivan, a succedere infine al padre.\nL'influenza dei boiardi nella politica interna decrebbe notevolmente, il loro ruolo fu trasformato a mero strumento della volont\u00e0 sovrana. Il vecchio sistema patriarcale svan\u00ec. I boiardi cercarono di opporsi a tale mutamento attraverso congiure e rivolte e, nei primi decenni seguiti alle riforme, ottennero alcuni successi.\nFu sotto il regno di Ivan III che il nuovo Sudebnik russo, o codice di leggi, fu redatto da Vladimir Gusev. Ivan inoltre, avendo deciso che la sua capitale doveva succedere a Costantinopoli e diventare la Terza Roma, invit\u00f2 a Mosca un gran numero di artisti e di manodopera. Tra i primi il pi\u00f9 noto fu senza dubbio Ridolfo di Fioravante, soprannominato Aristotele a causa delle sue immense conoscenze, che costru\u00ec alcune cattedrali e palazzi nel Cremlino.\nPolitica estera.\nFu sotto il regno di Ivan III che la Russia si liber\u00f2 definitivamente dal giogo tartaro. Dal 1476 Ivan aveva infatti rifiutato di pagare l'ordinario tributo richiesto dal Khan Akhmat. Quando tuttavia quest'ultimo marci\u00f2 contro la Moscovia, quattro anni dopo, Ivan si mostr\u00f2 indeciso e solo grazie alle esortazioni di una fazione di boiardi e del Vescovo di Rostov, Vassian, si determin\u00f2 a scendere in campo. Per tutto l'autunno Russi e Tartari si confrontarono sulle opposte rive del fiume Ugra, fino all'11 novembre, quando Akmed decise di ritirarsi nella steppa.\nL'anno successivo l'esercito del Khan fu attaccato e sbaragliato dall'Orda Nogai mentre si preparava a una nuova campagna contro i Russi; tale accadimento segn\u00f2 la fine dell'Orda d'Oro. Nel 1487 Ivan sconfisse il khanato di Kazan' e lo ridusse a uno stato vassallo, anche se negli anni successivi quest'ultimo riusc\u00ec ad affrancarsi e a ritrovare l'indipendenza. Con gli altri potentati islamici, il Khan del Khanato di Crimea e il sultano dell'Impero Ottomano, i rapporti di Ivan furono pacifici e persino amichevoli. Il Khan di Crimea, Me\u00f1li I Giray, lo aiut\u00f2 contro il Granducato di Lituania e facilit\u00f2 l'apertura di relazioni diplomatiche tra Mosca e Istanbul, dove nel 1495 fu stabilita la prima ambasciata russa.\nDurante il Regno di Ivan i monarchi cristiani del Caucaso iniziarono a considerare il Gran Principe russo come il loro naturale alleato contro il potere regionale musulmano. Il primo tentativo di forgiare un'alleanza fu posto in essere da Alessandro I, re del piccolo regno di Georgia di Kakheti, che invi\u00f2 a Mosca due ambasciate, nel 1483 e nel 1491. Tuttavia, poich\u00e9 la Russia era ancora troppo distante dalle montagne del Caucaso, nessuna di queste missioni pot\u00e9 influire sul corso storico degli eventi in quella regione.\nPer quel che concerne i rapporti con il settentrione, Ivan III concluse un'alleanza offensiva con Giovanni di Danimarca e mantenne una regolare corrispondenza con l'Imperatore Massimiliano I che era solito chiamarlo \"fratello\". Costru\u00ec un'imponente citt\u00e0 fortificata in Ingria (chiamata Ivangorod in suo onore), che sarebbe stata di vitale importanza per la Russia nella guerra contro gli Svedesi, che era stata preceduta dalla decisione di Ivan di arrestare alcuni mercanti della Lega Anseatica a Novgorod.\nL'ulteriore ampliamento del dominio moscovita fu facilitato dalla morte di Casimiro IV nel 1492, sotto il quale Polonia e Lituania erano unite sotto lo stesso potere centrale. Il trono di Lituania fu in seguito occupato dal figlio di Casimiro Alessandro, un Principe debole e indeciso, incapace di difendere i propri territori dai continui attacchi russi tanto che, per salvarli, spos\u00f2 Elena, figlia di Ivan. Ma la ferrea determinazione con cui Ivan attentava all'integrit\u00e0 territoriale Lituana costrinse Alessandro a dichiarare guerra al suocero nel 1499. I Lituani furono sconfitti nella Battaglia di Vedro\u0161a (14 luglio 1500), e nel 1503 fu costretto a cedere a Ivan \u010cernihiv, Starodub, Novhorod-Sivers'kyj e sedici altre citt\u00e0."}
{"id": "43315", "revid": "767487", "url": "https://it.wikipedia.org/wiki?curid=43315", "title": "Bowling a Columbine", "text": "Bowling a Columbine (\"Bowling for Columbine\") \u00e8 un film documentario del 2002 diretto da Michael Moore, vincitore del premio Oscar 2003 come miglior documentario.\nPresentato in concorso al Festival di Cannes, ha ricevuto il Premio del 55\u00ba Anniversario.\nTrama.\nIl film \u00e8 dedicato al tema dell'uso delle armi negli Stati Uniti, facendo riferimento alle stragi nelle scuole americane, in particolare al massacro della Columbine High School, avvenuto nell'aprile 1999 a Littleton, nel Colorado, nella quale due ragazzi armati di fucile entrarono nella loro scuola e uccisero 12 studenti e un insegnante per poi suicidarsi.\nLa realizzazione del documentario ha portato l'autore in giro per gli Stati Uniti, fino all'intervista finale all'ex-attore Charlton Heston, presidente della National Rifle Association (\"Associazione Nazionale Fucili\"). Spostatosi in Canada per approfondire il tema dell'uso delle armi, Moore capisce che non \u00e8 l'arma che crea il crimine, ma la paura del crimine stesso."}
{"id": "43316", "revid": "2225", "url": "https://it.wikipedia.org/wiki?curid=43316", "title": "Bowling for Columbine", "text": ""}
{"id": "43324", "revid": "271907", "url": "https://it.wikipedia.org/wiki?curid=43324", "title": "Vladimir Vasil'evi\u010d Markovnikov", "text": "Biografia.\nInizi\u00f2 i suoi studi all'Universit\u00e0 di Kazan' come studente di legge ma ben presto rimase affascinato dalle lezioni di chimica di Aleksandr Butlerov di cui divenne assistente subito dopo la laurea nel 1860. Ottenne il master nel 1865 e si rec\u00f2 per due anni in Germania dove lavor\u00f2 presso i laboratori di Emil Erlenmeyer ad Heidelberg e di Hermann Kolbe a Lipsia. Tornato in Russia inizi\u00f2 a lavorare alla dissertazione per il dottorato che ottenne nel 1869.\nNel 1868 fu nominato professore straordinario e nel 1870 fu nominato professore ordinario nonostante le perplessit\u00e0 degli amministratori dell'universit\u00e0 circa il suo carattere irascibile e le sue idee progressiste che misero in pericolo la sua nomina come successore di Butlerov pur essendo il candidato ideale in quanto ne fu per anni assistente e di fatto lo sostitu\u00ec durante ogni sua assenza.\nIn questo periodo inizi\u00f2 a lavorare agli effetti di orientamento nelle reazioni di addizione che lo portarono a formulare nel 1869 quella che oggi \u00e8 universalmente nota ai chimici di tutto il mondo come Regola di Markovnikov. \u00c8 interessante notare che il forte spirito nazionalista di Markovnikov lo spinse a pubblicare i propri lavori quasi esclusivamente in russo.\nNel 1871 si dimise, insieme a sei colleghi, come segno di protesta contro le azioni del Rettore dell'Universit\u00e0 di Kazan' ma ottenne quasi immediatamente la cattedra di chimica ad Odessa. Due anni pi\u00f9 tardi occup\u00f2 la cattedra di chimica dell'Universit\u00e0 di Mosca dove rimase per il resto della sua carriera accademica. Negli ultimi anni della carriera spost\u00f2 la sua attenzione verso i composti aliciclici contribuendo a dimostrare l'esistenza di composti con anelli a 4,5 e anche 7 atomi mentre l'idea prevalente dell'epoca era che solo i composti ciclici a 6 atomi fossero stabili. Si occup\u00f2 inoltre della formazione di numerosi giovani chimici russi tra cui Nikolaj Jakovlevi\u010d Demj'anov, Aleksej Evgen'evi\u010d \u010ci\u010dibabin e Nikolaj Matveevi\u010d Ki\u017ener."}
{"id": "43328", "revid": "2208340", "url": "https://it.wikipedia.org/wiki?curid=43328", "title": "Sh\u014dmu", "text": "Biografia.\nFiglio dell'imperatore Monmu e di Fujiwara no Miyako, figlia di Fujiwara no Fuhito. Il suo nome appena nato era Principe Obito.\nQuando suo padre mor\u00ec nel 707 Obito era ancora un bambino, dunque la madre di Monmu, l'imperatrice Genmei sal\u00ec al trono. Nel 714 l'imperatrice nomin\u00f2 Obito principe ereditario. A causa della sua giovane et\u00e0 Genmei lasci\u00f2 il trono nel 715 non a lui ma a sua zia Gensh\u014d che era sorella di Monmu. Nel 725 Gensh\u014d trasmette il trono a suo nipote.\nSh\u014dmu \u00e8 il primo imperatore del Giappone la cui madre, Fujiwara no Komyoshi, non appartiene alla sua famiglia. Oggi \u00e8 conosciuta come l'imperatrice K\u014dmy\u014d.\nSh\u014dmu fu un fervente sostenitore del Buddhismo fondando anche il tempio T\u014ddai-ji a Nara.\nNel 749 abdic\u00f2 in favore di sua figlia Abe nota successivamente come l'imperatrice K\u014dken."}
{"id": "43329", "revid": "1602064", "url": "https://it.wikipedia.org/wiki?curid=43329", "title": "Cyclopaedia", "text": "La Cyclopaedia or an universal dictionary of arts and sciences, o brevemente Cyclopaedia, \u00e8 un'opera scritta da Chambers, stampata per la prima volta a Londra nel 1728 in quattro volumi \"in folio\".\nMeno conosciuta della pi\u00f9 famosa \"Encyclop\u00e9die\" dei francesi Diderot e d'Alembert, \"Cyclopaedia\" \u00e8 comunque la fonte principale d'ispirazione e un modello per tutti coloro che, durante tutto il XVIII secolo, si prefissarono l'obiettivo di redigere opere in grado di poter offrire un sapere critico e universale (la stessa \"Encyclop\u00e9die\" inizialmente era stata \"pensata\" come una semplice traduzione in francese di \"Cyclopaedia\").\nLa traduzione italiana della \"Cyclop\u00e6dia\" fu stampata a Venezia nel 1749.\nOrigini.\nLe origini di questo libro sono, secondo le parole di Chambers: \nEdizioni.\nItaliano.\nUne traduzione in italiano venne pubblicata a Venezia nel 1748-1749 in dieci volumi, col titolo \"Dizionario universale delle arti e delle scienze\" Questa non \u00e8, tuttavia, la prima enciclopedia italiana perch\u00e9 arriva dopo l'enciclopedia, incompleta, di Vincenzo Coronelli.\nIn Francia.\nChambers si trov\u00f2 a Parigi nel 1739 per promuovere la nuova edizione della sua \"Cyclopaedia\". L\u00ec incontr\u00f2 diversi editori, dei quali egli rifiuta tuttavia le proposte di traduzioni.\nNel 1745, l'editore parigino Andr\u00e9 Le Breton venne contattato da Gottfried Sellius per avviare un progetto di traduzione della \"Cyclopedia\" con John Mills, ma dopo molte prove e vicissitudini, Diderot e d'Alembert, che eredit\u00f2 questo progetto nel 1750, decise di abbandonare l'idea di una semplice traduzione per sviluppare un progetto pi\u00f9 ampio, l\"'Encyclop\u00e9die ou Dictionnaire raisonn\u00e9 des sciences, des arts et des m\u00e9tiers\". Essi lo giustificarono nel modo seguente nel \u00ab Discours pr\u00e9liminaire \u00bb: "}
{"id": "43335", "revid": "1632387", "url": "https://it.wikipedia.org/wiki?curid=43335", "title": "Tanakh", "text": "Tan\u00e0kh (, TNK, raramente Ten\u00e0kh) \u00e8 l'acronimo, formato dalle prime lettere delle tre sezioni dell'opera secondo la tradizionale divisione ebraica, con cui si designano i testi sacri dell'ebraismo. Questi testi costituiscono, insieme ad altri libri non riconosciuti come canone dall'ebraismo, lAntico Testamento\" della \"Bibbia\" cristiana, per cui spesso vengono indicati comunemente anche come \"Bibbia\" ebraica\"'.\nSecondo l'ebraismo essa costituisce la t\u014dr\u0101h scritta, ricevuta da Mos\u00e8, il capo dei profeti (riconosciuto anche dagli angeli \"Mosh\u00e9 Rabbenu\", lett. \"Mos\u00e8 il nostro maestro\") ed ereditata eternamente dal popolo ebraico.\nIl significato del titolo.\nLe tre lettere TNK componenti il termine \"Tanakh\" sono le iniziali dell'espressione \"Torah, Nebi'\u00eem\" (o \"Nevi'\u00eem\"), \"Ketub\u00eem\" (o \"Ketuv\u00eem\"), (\u05ea\u05d5\u05e8\u05d4 Torah, \u05e0\u05d1\u05d9\u05d0\u05d9\u05dd Profeti, \u05db\u05ea\u05d5\u05d1\u05d9\u05dd Scritti), e corrispondono alle tre parti in cui si divide l'opera.\n\"TNKh\", secondo le regole fonetiche dell'ebraico si pu\u00f2 pronunciare sia // sia (pi\u00f9 di rado) //.\nAltro termine ebraico per indicare tale letteratura religiosa \u00e8 \"Mikra\"' (\u05de\u05e7\u05e8\u05d0, \"lettura\", poich\u00e9 questo testo era letto pubblicamente e tale lettura rappresentava lo stesso nucleo della liturgia ebraica), di origine medievale e oggi diffuso soprattutto in Vicino Oriente.\nIl termine \"Bibbia\" \u00e8 di origine greca, da \u03b2\u03b9\u03b2\u03bb\u03af\u03b1 (biblia) con il significato di \"libri\", e fu utilizzato dagli ebrei di lingua greca che tradussero l'opera in quella lingua.\nQuesta indicazione di \"libro\" (in ebraico \u05e1\u05b5\u05ab\u05e4\u05b6\u05e8 \"sefer\") riferito alle scritture ebraiche \u00e8 gi\u00e0 comunque presente, sempre in ebraico, in Daniyyel (Daniele) IX,2:\nE ci\u00f2 spiegherebbe come il pi\u00f9 antico e diffuso termine ebraico per indicare la raccolta del \"Tanakh\" sia stato proprio \"Ha-Sefarim\" (I Libri).\nSempre come \"Ha-Sefarim\" (I Libri), il \"Tanakh\" viene indicato nel periodo tannaitico (I secolo a.C./II secolo d.C.) dai trattati talmudici e mishnaici come, ad esempio, in \"Gittin\" (4,6), in \"Kelim\" (15,6) e in \"Megillah\" (1,8).\nUn altro termine utilizzato per indicare il \"Tanakh\" \u00e8 \"Sifrei ha-Qodesh\" (\u05e1\u05e4\u05e8\u05d9 \u05e7\u05d5\u05d3\u05e9, Libri sacri) diffuso soprattutto a partire dal Medioevo ma gi\u00e0 presente nel testo conservato in greco, ma precedentemente redatto in ebraico, del \"Libro dei Maccabei\".\nDiffuso nelle opere del periodo tannaitico \u00e8 invece il termine \"Kitvei ha-Qodesh\" (\u05db\u05ea\u05d1\u05d9 \u05d4\u05e7\u05d3\u05e9\u05c1, Sacre scritture), esso infatti compare, ad esempio, in \"Parah\" (10,1), in \"Shabbat\" (16,1) e in \"Yadayim\" (3,2,5; 01,06 BB).\nInfine anche il termine \"Torah\", ovvero quello indicante la prima parte del \"Tanakh\", \u00e8 stato utilizzato in un significato pi\u00f9 estensivo tale da includere l'intera raccolta di \"libri\" ovvero dell'intera \"rivelazione\". Ci\u00f2 si riscontra, anche se occasionalmente, nella letteratura rabbinica: \"Mo'ed Katan\" (5a), \"Pesikta Rabbati\" (3,9) e \"Sanhedrin\" (91,b). Cos\u00ec nella tradizione ebraica si chiama \"Torah Scritta\" (\u05ea\u05d5\u05e8\u05d4 \u05e9\u05d1\u05db\u05ea\u05d1 - \"Torah shebikhtav\") quella contenuta nei ventiquattro libri, e \"Torah Orale\" (\u05ea\u05d5\u05e8\u05d4 \u05e9\u05d1\u05e2\u05dc\u05e4\u05d4 - Torah she be'alpe; pi\u00f9 tardi, \"Talmud\"), la quale invece fu trasmessa, sempre secondo questa tradizione religiosa, oralmente da Dio a Mos\u00e8 sul monte Sinai e pi\u00f9 tardi messa per iscritto con le discussioni rabbiniche che avevano luogo al tempo del Tempio di Gerusalemme, e con tutte le codificazioni ad esso posteriori.\nLa struttura.\nLa divisione in tre parti del \"Tanakh\" \u00e8 stabilita nei trattati talmudici.\nQueste tre parti sono suddivise, a loro volta, in altri libri per un totale di trentanove.\nIl \"Tan\u00e0kh\" \u00e8 cos\u00ec composto:\nIl linguaggio.\nTutti i \"libri\" che compongono il \"Tanakh\" sono riportati in ebraico con alcune piccole parti in aramaico come due parole in \"Bereshit\" (Genesi) XXXI,47, un intero verso in \"Yirm\u012dyahu\" (Geremia) X,11, e parti di \"Daniyyel\" (Daniele, 2,4b\u20137,28) e di \"Ezra\" (4,8\u20136,18; 7,12\u201326).\nNahum M. Sarna e S. David Sperling riportano l'opinione di studiosi secondo i quali alcune parti del \"Tanakh\", segnatamente \"Giobbe\", \"Ecclesiaste\", \"Cronache\" e le parti ebraiche di \"Daniele\" ed \"Ezra Neehemia\", abbiano avuto un originale aramaico, poi andato perduto, di cui esse rappresenterebbero la traduzione in ebraico; ponendosi in questo modo il tema della correttezza della traduzione da lingua a lingua.\nAnche le parti con originali ebraici pongono tuttavia dei problemi sulla lingua utilizzata. La storia del \"Tanakh\" ricopre diversi secoli e quindi diverse stratificazioni linguistiche: se da una parte i testi maggiormente poetici (come \"Genesi\" 49; \"Esodo\" 15;. \"Numeri\" 23-24; \"Deuteronomio\" 32 e 33; \"Giudici\" 5) suggeriscono un'antica stratificazione, quelli afferenti al periodo post-esilico, come \"Aggeo\", \"Zaccaria\", \"Malachia\", \"Ecclesiaste\", \"Cronache\", \"Esdra-Neemia\" e \"Daniele\", conservano invece pi\u00f9 stratificazioni.\nInfine come si pu\u00f2 verificare in \"Giudici\" XII,6:\nla lingua parlata nel Regno di Israele era un dialetto differente da quella parlata nel Regno di Giuda, quindi considerando che la maggior parte del \"Tanakh\" pur originando dal Regno di Israele \u00e8 stato raccolto dagli esegeti del Regno di Giuda, tutto ci\u00f2 suggerirebbe un suo adattamento stilistico alla lingua \"meridionale\".\nGli studi sulla collocazione storica.\nSecondo la tradizione religiosa ebraica, il \"Tanakh\" contiene l'intera rivelazione divina, sia per mezzo della \"Torah\" consegnata a Mos\u00e8 sul Monte Sinai nel XIV/XIII secolo a.C., sia, successivamente, per mezzo dei profeti. Sempre secondo la tradizione religiosa ebraica, la canonizzazione del testo \u00e8 avvenuta nel IV secolo a.e.v. presso la \"Anshei Knesset HaGedolah\" (\u05d0\u05b7\u05e0\u05b0\u05e9\u05b5\u05c1\u05d9 \u05db\u05b0\u05bc\u05e0\u05b6\u05e1\u05b6\u05ea \u05d4\u05b7\u05d2\u05b0\u05bc\u05d3\u05d5\u05b9\u05dc\u05b8\u05d4, anche Grande Sinagoga).\nGli studiosi sono di tutt'altro avviso. Per quanto attiene la datazione dei \"libri\" costituenti il \"Tanakh\" cos\u00ec riassume tali posizioni Cristiano Grottanelli:\nDi fatto il \"Tanakh\", a partire dal Medioevo ad oggi, si compone di un testo consonantico a cui sono stati successivamente aggiunti alcuni segni vocalici e diacritici allo scopo di renderlo correttamente pronunciabile e di renderlo adatto alla cantillazione liturgica. Questi ultimi due elementi sono stati coniati dai Masoreti a partire dall'VIII secolo d.C.\nL'edizione a stampa del \"Tanakh\" che conosciamo oggi, quantomeno come modello, \u00e8 dovuta invece al rabbino Jacob b. \u1e24ayyim (1470?\u20131538?), che la pubblic\u00f2 a Venezia tra il 1524 e il 1525. Ne consegue che tra i pi\u00f9 antichi reperti archeologici risalenti al IV secolo a.C. rinvenuti nel Deserto della Giudea, inerenti ad alcuni scritti raccolti anche nel \"Tanakh\", e l'edizione promossa da Jacob b. \u1e24ayyim sono passati circa duemila anni.\nA tal proposito, Nahum M. Sarna e S. David Sperling ricordano che non \u00e8 in alcun modo possibile ricostruire l'evoluzione di un qualsiasi testo a partire dalla sua composizione fino all'edizione dei testimoni rinvenuti e risalenti al IV secolo a.C., se non l'esistenza di testi divergenti degli stessi libri, sola cosa che pu\u00f2 spiegare l'esistenza nel \"Tanakh\" di numerosi testi differenti e duplicati."}
{"id": "43340", "revid": "310967", "url": "https://it.wikipedia.org/wiki?curid=43340", "title": "Celti", "text": "I Celti furono un insieme di popoli indoeuropei che, nel periodo di massimo splendore (V-III secolo a.C.), erano stanziati in un'ampia area dell'Europa, dalle Isole britanniche fino al bacino del Danubio, oltre ad alcuni insediamenti isolati pi\u00f9 a sud, frutto dell'espansione verso le penisole iberica, italica e anatolica. Uniti dalle origini etniche e culturali, dalla condivisione di uno stesso fondo linguistico indoeuropeo e da una medesima visione religiosa, rimasero sempre politicamente frazionati; tra i vari gruppi di popolazioni celtiche si distinguono i Britanni, i Galli, i Pannoni, i Celtiberi e i Galati, stanziati rispettivamente nelle Isole Britanniche, nelle Gallie, in Pannonia, in Iberia e in Anatolia.\nPortatori di un'originale e articolata cultura, furono soggetti a partire dal II secolo a.C. a una crescente pressione politica, militare e culturale da parte di altri due gruppi indoeuropei: i Germani, da nord, e i Romani, da sud. Furono progressivamente sottomessi e assimilati, tanto che gi\u00e0 nella tarda antichit\u00e0 l'uso delle loro lingue appare in netta decadenza e il loro arretramento come popolo autonomo \u00e8 testimoniato proprio dalla marginalizzazione della loro lingua, presto confinata alle sole Isole britanniche. L\u00ec infatti, dopo i grandi rimescolamenti altomedievali, emersero gli eredi storici dei Celti: le popolazioni dell'Irlanda e delle frange occidentali e settentrionali della Gran Bretagna, parlanti lingue brittoniche o goideliche, le due variet\u00e0 di lingue celtiche insulari.\nEtnonimo.\nI Celti sono menzionati dagli storici di lingua greca come \"Kelt\u00f2i\" () dal milesio Ecateo e da Erodoto, o \"K\u00e9ltai\" () da Aristotele e Plutarco, da cui deriva il latino \"Celtae\". Probabilmente il termine \"Celti\" era un etnonimo proprio di una singola trib\u00f9 dell'area della colonia greca di Marsiglia, il primo luogo dove i Greci vennero in contatto con il popolo dei Celti; in seguito, tale termine fu applicato per estensione a tutte le genti affini. Questo etnonimo proviene probabilmente dalla radice indoeuropea \"*kelh\u2082\"- \u2018\"colpire\" allo stesso modo come l'irlandese medio \"cellach\" \"conflitto, contesa\".\nSempre presso i Greci, a partire dal III secolo a.C. \u00e8 attestato il nuovo etnonimo \"Gal\u00e1tai\" ), corrispondente al latino \"Galli\". Di questa denominazione \u00e8 stata ipotizzata una derivazione dalla radice celtica \"*gal-\" (\"potere\", \"forza\") o dalla radice indoeuropea \"*kelH\" (\"essere elevato\"). In entrambi i casi, trattandosi di un attributo positivo, potrebbe essere stato un endoetnonimo, anche se probabilmente riferito ancora pi\u00f9 al singolo gruppo spintosi nei Balcani e in Anatolia che all'intero popolo dei Celti.\nNon si conosce l'endoetnonimo con il quale i Celti indicavano se stessi in quanto popolo condividente la stessa origine, cultura e fondo linguistico, e nemmeno se sia mai esistito un simile etnonimo generale, al di l\u00e0 di quelli indicanti i vari gruppi e trib\u00f9.\nStoria.\nLe origini.\nArcheologi e linguisti concordano, a larga maggioranza, nell'identificare i Celti con il popolo portatore della cultura di La T\u00e8ne, sviluppatasi durante l'et\u00e0 del ferro dalla precedente cultura di Hallstatt. Tale identificazione consente di individuare la patria originaria dei Celti in un'area compresa tra l'alto Reno (da \"Renos\", vocabolo di origine celtica il cui significato \u00e8 \"mare\") e le sorgenti del Danubio (dal celtico \"Danuvius\", il cui significato \u00e8 \"che scorre veloce\"), tra le attuali Germania meridionale, Francia orientale e Svizzera settentrionale: qui i Protocelti si consolidarono come popolo, con una propria lingua, evoluzione lineare di un vasto \"continuum\" indoeuropeo esteso in Europa centrale fin dall'inizio del III millennio a.C..\nAlcuni studiosi hanno ipotizzato che i primi Celti colonizzarono le isole britanniche gi\u00e0 nel periodo calcolitico (cultura del vaso campaniforme).\nNell'area di La T\u00e8ne si registra una continuit\u00e0 nell'evoluzione culturale sin dai tempi della cultura dei campi di urne (a partire dal XIII secolo a.C.). All'inizio dell'VIII secolo a.C. si afferm\u00f2 la cultura di Hallstatt, la civilt\u00e0 protoceltica che mostrava gi\u00e0 le prime caratteristiche culturali che poi saranno proprie della cultura celtica classica. Il nome deriva da un importante sito archeologico austriaco distante una cinquantina di chilometri da Salisburgo. La Cultura di Hallstatt, con base agricola ma dominata da una classe di guerrieri, era inserita in una rete commerciale piuttosto ampia che coinvolgeva Greci, Sciti ed Etruschi. \u00c8 da questa civilt\u00e0 dell'Europa centro-occidentale che, intorno al V secolo a.C., si svilupp\u00f2, senza soluzione di continuit\u00e0, la cultura celtica propriamente detta: nella terminologia archeologica, la Cultura di La T\u00e8ne.\nL'espansione in Europa.\nL'identificazione dei Celti con la cultura di Hallstatt-La T\u00e8ne consente, sulla base dei ritrovamenti archeologici, di tracciare un quadro del loro processo espansivo a partire dalla ristretta area dell'Europa centro-occidentale nella quale si cristallizzarono come popolo. La penetrazione nella Penisola iberica e lungo le coste atlantiche dell'attuale Francia risale quindi all'VIII-VII secolo a.C., ancora in epoca hallstattiana. Pi\u00f9 tardi, quando gi\u00e0 avevano sviluppato la Cultura di La T\u00e8ne, raggiunsero la Manica, la foce del Reno, l'attuale Germania nord-occidentale e le Isole britanniche; ancora successiva fu l'espansione verso le attuali Boemia, Ungheria e Austria. Contemporanei a questi ultimi movimenti furono gli insediamenti, gi\u00e0 registrati dalle fonti storiche, in Italia settentrionale e, in parte di quella centrale (inizio IV secolo a.C.) e nella Penisola balcanica. Nel III secolo il gruppo dei Galati pass\u00f2 dalla Tracia all'Anatolia, dove si stanzi\u00f2 definitivamente. L'avanzata fu favorita principalmente dalla superiorit\u00e0 tecnica delle armi in possesso della bellicosa aristocrazia guerriera, che guid\u00f2 questi popoli durante le migrazioni.\nL'apogeo (IV-III secolo a.C.).\nI Celti toccarono il loro apogeo tra la seconda met\u00e0 del IV e la prima met\u00e0 del III secolo a.C. In quell'epoca, la lingua e la cultura celtica costituivano l'elemento pi\u00f9 diffuso e caratteristico dell'intera Europa, interessando una vasta e ininterrotta area che andava dalle Isole Britanniche all'Italia settentrionale e dalla Penisola Iberica al bacino del Danubio. Gruppi isolati, inoltre, si erano spinti ancor pi\u00f9 a sud, come i Galli Senoni nell'Italia centrale e - soprattutto - i Galati in Anatolia.\nLe varie popolazioni costituivano un'unit\u00e0 culturale e linguistica, ma non politica; al loro interno, gi\u00e0 le fonti antiche individuavano diversi gruppi principali di trib\u00f9: i Britanni (Isole britanniche), i Celtiberi (Penisola iberica), i Pannoni (Pannonia), i Galati (Anatolia) e i Galli (Gallie); questi ultimi erano a loro volta ripartiti in vari gruppi, tra i quali spiccavano i Belgi, almeno in parte mescolati con elementi germanici, gli Elvezi, posti all'estremit\u00e0 orientale della Gallia e a contatto con i Reti, popolo non indoeuropeo della regione alpina orientale, e i Galli cisalpini dell'Italia settentrionale.\nVestigia dell'antica presenza celtica sono state rinvenute in quasi tutta Europa, in un'area quindi ancor pi\u00f9 estesa di quella, gi\u00e0 ampia, occupata dai Celti in epoca storica. A testimonianza della fitta rete di scambi culturali e commerciali tra le antiche popolazioni europee, manufatti celtici sono stati rinvenuti tanto nelle regioni mediterranee non direttamente raggiunte dalle trib\u00f9 celtiche, tanto in vaste aree dell'Europa centro-settentrionale, dalla regione baltica alla Scandinavia. Tra i toponimi che denunciano una chiara origine celtica, spiccano non solo la \"Galizia\" iberica e la \"Galazia\" anatolica, ma anche la \"Galizia\" sub-carpatica, un'area che in passato fu al margine estremo della penetrazione celtica.\nI Celtiberi.\nI Celti stanziati nella Penisola iberica erano indicati, fin dall'antichit\u00e0, con il nome di Celtiberi. Il termine \u00e8 stato a lungo inteso come sintomo di un'ibridazione tra gruppi celtici e gruppi iberici, secondo quanto indicato nell'antichit\u00e0 da Diodoro Siculo, Appiano, Marziale e Strabone, che specificava come i Celti fossero il gruppo dominante; tra gli studiosi moderni, tale interpretazione \u00e8 stata sostenuta da Johann Kaspar Zeuss. Pi\u00f9 recentemente, tuttavia, l'ipotesi di una popolazione mista \u00e8 stata progressivamente scartata, e con il termine Celtiberi si indicano semplicemente i Celti stanziati in Iberia.\nIl nucleo centrale dell'insediamento celtiberico corrisponde a un'area dell'odierna Spagna centrale, a cavallo tra le regioni di Castiglia, Aragona e La Rioja e compresa tra il medio bacino dell'Ebro e l'alto corso del Tago. La penetrazione in quest'area risale all'VIII-VII secolo a.C., anche se \u00e8 possibile che alcune infiltrazioni fossero avvenute anche in epoche precedenti, fin dal X secolo a.C.; in un secondo momento, i Celtiberi si espansero verso sud (nell'attuale Andalusia) e verso nord-ovest, fino a toccare le coste atlantiche della penisola (Galizia). A indicare i confini esatti della penetrazione celtica nella Penisola iberica sono la toponomastica, con i caratteristici prefissi \"seg-\" e i suffissi \"-samo\" e, soprattutto, \"-briga\", e la diffusione del \"corpus\" delle iscrizioni in celtiberico, all'interno del quale spiccano i \"Bronzi di Botorrita\".\nNel II secolo a.C. i Celtiberi furono sottomessi da Roma attraverso una serie di campagne militari, le Guerre celtibere; la capitolazione fu segnata dalla caduta della loro ultima roccaforte, Numanzia, espugnata nel 133 a.C. da Publio Cornelio Scipione Emiliano. A partire da quel momento i Celtiberi, come tutte le altre popolazioni della Penisola iberica, subirono un intenso processo di latinizzazione, dissolvendosi come popolo autonomo.\nI Galli.\nGalli era il nome con cui i Romani indicavano i Celti che abitavano la regione delle Gallie. Dall'originaria area della Cultura di La T\u00e8ne i Celti si espansero verso le coste atlantiche e lungo il corso del Reno tra i secoli VIII e V a.C.; pi\u00f9 tardi, a partire dal 400 a.C. circa, penetrarono nell'odierna Italia settentrionale. Continuarono a premere verso sud, tanto che nel 390 a.C., secondo la tradizione, o pi\u00f9 probabilmente nel 386 a.C., la trib\u00f9 dei Senoni guidata da Brenno mise a sacco la stessa Roma, per stanziarsi infine sul medio versante adriatico (Piceno).\nCome tutte le popolazioni celtiche, i Galli erano frazionati in numerose trib\u00f9, che solo in rari casi riuscirono a coalizzarsi per far fronte a un nemico comune: come quando, nel 52 a.C., numerose trib\u00f9 guidate da Vercingetorige si ribellarono alla conquista cesariana della Gallia. Tra le popolazioni galliche, alcuni insiemi di trib\u00f9 erano accomunati da una propria sotto-identit\u00e0 condivisa: i Belgi, stanziati tra la Manica e il Reno e variamente mescolati a elementi germanici; gli Elvezi, collocati nell'area dell'alto Reno e dell'alto Danubio e a contatto con i Reti; gli Aquitani, tra la Garonna e i Pirenei, mescolati a popoli paleo-baschi; e i Galli cisalpini, l'insieme delle trib\u00f9 penetrate nella Gallia cisalpina, al di qua delle Alpi. Tra le popolazioni della regione centrale della Gallia, Cesare attesta che al momento delle sue campagne si distinguevano due fazioni, capeggiate rispettivamente dagli Edui, tradizionalmente filoromani fin dal II secolo a.C., e dai Sequani, questi ultimi presto scalzati dai Remi.\nLa sottomissione dei Galli a Roma si avvi\u00f2 nel III secolo a.C.: una serie di iniziative militari contro i Galli cisalpini port\u00f2 alla loro completa sottomissione, attestata dalla creazione della provincia della Gallia cisalpina intorno al 90 a.C. A quella data nel territorio un tempo dei Celti erano gi\u00e0 numerose le presenze romane, sotto forma di municipi e, soprattutto, di colonie. La conquista della Gallia transalpina inizi\u00f2 attorno al 125-121 a.C., con l'occupazione di tutta la fascia mediterranea fra le Alpi liguri e i Pirenei, costituita successivamente nella provincia della Gallia Narbonense. La Gallia settentrionale pass\u00f2 sotto il dominio di Roma in seguito alle campagne condotte da Cesare tra il 58 e il 50 a.C.\nGrazie soprattutto alla testimonianza resa da Cesare nel suo \"De bello Gallico\", la civilt\u00e0 gallica \u00e8 di gran lunga la pi\u00f9 conosciuta tra quelle sviluppate dai Celti nell'antichit\u00e0, anche se le osservazioni dello statista romano sono verosimilmente estendibili - almeno nelle linee generali - a tutte le popolazioni celtiche. Cesare descrive la societ\u00e0 gallica come articolata in gruppi familiari e divisa in tre classi: quella dei produttori, composta da agricoltori provvisti di diritti formali, ma politicamente sottomessi ai ceti dominanti; quella dei guerrieri, detentori dei diritti politici, cui era affidato l'esercizio delle funzioni militari; e quella dei druidi, sacerdoti, magistrati e custodi della cultura, delle tradizioni e dell'identit\u00e0 collettiva di un popolo frammentato in numerose trib\u00f9.\nI Britanni.\nPopolazioni celtiche raggiunsero la Gran Bretagna, superando La Manica, nell'VIII-VI secolo a.C.. Dall'attuale Inghilterra meridionale si espansero in seguito rapidamente verso nord, colonizzando l'intera Gran Bretagna e l'Irlanda, sebbene nell'attuale Scozia sia a lungo sopravvissuto il popolo pre-indoeuropeo dei Pitti. Cesare attesta gli stretti legami, non solo culturali ma anche economici e politici, tra i Britanni e i Galli: i domini di Diviziaco, per esempio, si estendevano su entrambe le sponde della Manica e sull'isola scampavano esuli dalla Gallia, che a sua volta otteneva, in caso di necessit\u00e0, aiuto militare dalla Britannia.\nUna prima spedizione romana, condotta dallo stesso Cesare nel 55 a.C., non comport\u00f2 un'immediata sottomissione dei Britanni. Questa fu compiuta circa un secolo dopo, nel 43 d.C., dall'imperatore Claudio. I Romani occuparono l'area degli attuali Inghilterra e Galles, erigendo a nord un \"limes\" fortificato: il Vallo di Adriano (122), in seguito spostato ancora pi\u00f9 a nord (Vallo di Antonino, 142). Al di l\u00e0 del Limes (nell'attuale Scozia e in Irlanda) rimasero sia trib\u00f9 britanniche, sia i Pitti.\nLa latinizzazione delle trib\u00f9 celtiche soggette a Roma fu intensa, ma meno di quella subita dai Galli e dai Celtiberi: alla cessazione del controllo romano della Gran Bretagna (fine IV-inizio V secolo) l'identit\u00e0 etnica e linguistica dei Celti era ancora viva, e sopravvisse a lungo anche alle successive invasioni germaniche. Dalla fusione dei tre elementi \u2014 celtico, latino e germanico \u2014 si sarebbero formate, durante l'alto Medioevo, le moderne popolazioni di Gran Bretagna e Irlanda. Gli unici eredi diretti degli antichi Celti, tra i popoli moderni, saranno proprio quelli delle Isole britanniche, che avrebbero conservato ininterrotta la tradizione linguistica dando origine alle lingue celtiche insulari, nei due rami goidelico e brittonico.\nI Pannoni.\nIl processo di espansione dei Celti verso est, a partire dalla culla originaria della Cultura di La T\u00e8ne, \u00e8 storicamente assai meno attestato di quello avvenuto verso le Gallie. Comunque, si ritiene che la penetrazione in quella regione dell'Europa centrale poi individuata con il nome di Pannonia risalga agli inizi del IV secolo a.C.. In quell'area, sul medio corso del Danubio, i Celti vennero a contatto con le trib\u00f9 illiriche gi\u00e0 presenti; in parte si mescolarono a essi, in parte rimasero separati in gruppi autonomi, etnicamente e linguisticamente omogenei.\nQuello dei Pannoni \u00e8 il ramo della famiglia celtica sul quale le testimonianze sono pi\u00f9 scarse e incerte; nulla resta della loro lingua (certo una variet\u00e0 delle lingue celtiche continentali), salvo forse qualche elemento isolato che funse da sostrato per le lingue sviluppatesi successivamente in quella regione. Tra le trib\u00f9 celtiche presenti in Pannonia spicca quella dei Boi, probabilmente il ramo orientale di una trib\u00f9 presente anche nelle Gallie e penetrata in Europa centrale in un secondo momento, forse nel 50 a.C. A essi si deve il toponimo \"Boemia\".\nA partire dal 35-34 a.C. i Pannoni iniziarono a entrare nella sfera di influenza dei romani, che in seguito eressero la Pannonia a provincia, anche se una porzione significativa dei Pannoni rimase tuttavia inclusa nella vicina provincia del Norico. Sottoposti a latinizzazione e, pi\u00f9 tardi, a germanizzazione, slavizzazione e magiarizzazione, i Pannoni \u2014 sia di ceppo celtico, sia di ceppo illirico \u2014 si dissolsero come popolo autonomo fin dai primi secoli del I millennio.\nI Galati.\nLa penetrazione dei Celti nella Penisola balcanica \u00e8 attestata dalle fonti greche, che testimoniano di una migrazione che sommerse la Tracia nel 281 a.C. I Greci, forse adattando un termine impiegato da quelle stesse trib\u00f9 celtiche, denominarono gli invasori \"\u03b3\u03b1\u03bb\u03ac\u03c4\u03b1\u03b9\" anzich\u00e9 \"\u03ba\u03b5\u03bb\u03c4\u03bf\u03af\" o \"\u03ba\u03ad\u03bb\u03c4\u03b1\u03b9\", termine con il quale identificavano gli abitanti autoctoni delle aree grecizzate presso la colonia di Marsiglia.\nIncursioni galate si spinsero fin nel cuore della Grecia. Un'orda, guidata dal condottiero Brenno, attacc\u00f2 Delfi, rinunciando solo all'ultimo minuto a profanare il tempio di Apollo: allarmato da portentosi tuoni e fulmini, rinunci\u00f2 anche a riscuotere un riscatto. Sempre nel III secolo a.C., un'altra frazione del popolo, composta da tre trib\u00f9 e forte di diecimila combattenti accompagnati da donne, bambini e schiavi, mosse dalla Tracia all'Anatolia su espresso invito di Nicomede I di Bitinia, che aveva chiesto il loro aiuto nella lotta dinastica che lo opponeva a suo fratello (278 a.C.).\nI Galati si stabilirono definitivamente in un'area compresa tra la Frigia orientale e la Cappadocia, in Anatolia centrale; in seguito al loro insediamento la regione assunse il nome di \"Galazia\". San Girolamo attesta la sopravvivenza della loro lingua (il galato, variet\u00e0 di celtico continentale) fino al IV secolo d.C.; dopodich\u00e9 si complet\u00f2 il processo di ellenizzazione dei Galati.\nLatinizzazione e germanizzazione (II secolo a.C.-V secolo d.C.).\nLa fase di apogeo dei popoli celtici, tra il IV e il III secolo a.C., sembrava preludere a una forte presenza delle loro lingue e della loro cultura nell'intero continente europeo. Invece, proprio a partire da quell'epoca ebbe inizio il loro declino, sotto la pressione combinata di altri due popoli indoeuropei: i Germani, che premevano da nord e da est, e i Romani, che premevano da sud sul vasto ma poco coeso \"continuum\" celtico, come \u00abdue macine del mulino che, stringendo in mezzo i Celti, li avrebbe fatti scomparire dal continente impadronendosi della maggior parte dei loro immensi domini\u00bb.\nCeltiberi e Galli furono interamente latinizzati nei primi secoli dell'era volgare; l'assimilazione dei vinti interess\u00f2 sia il versante linguistico, tanto da portare alla scomparsa delle lingue celtiche continentali, sia quello socio-culturale, con l'estensione della cittadinanza romana e l'integrazione nelle strutture politiche imperiali. Identica sorte tocc\u00f2 ai Galati, anche se nel loro caso l'agente assimilatore fu piuttosto di matrice greca.\nI Pannoni e i Britanni furono invece soltanto parzialmente latinizzati e nelle regioni da loro abitate presero il sopravvento - gi\u00e0 a partire dal III secolo - elementi germanici. Se in Pannonia l'assimilazione delle popolazioni preesistenti fu completa, anche a causa delle successive ondate migratorie slave e magiare, nelle Isole britanniche il processo segu\u00ec una strada differente.\nLa ripresa altomedievale (VI-X secolo).\nLa latinizzazione delle Isole britanniche era stata solo parziale, e limitata alla pur vasta parte centro-meridionale della Gran Bretagna (odierni Inghilterra e Galles). La lingua e la cultura celtica pertanto sopravvissero al ritiro romano (IV-V secolo) e poterono cos\u00ec confrontarsi direttamente con le nuove istanze storiche che, in et\u00e0 altomedievale, interessarono Gran Bretagna e Irlanda: l'arrivo di vari popoli germanici e il processo di cristianizzazione che, specie in Irlanda, assunse caratteri specifici e peculiari.\nLa Gran Bretagna sub\u00ec, fin dal IV secolo, un processo di re-celtizzazione da parte di gruppi provenienti dalla vicina Irlanda, mai entrata nei domini di Roma. A partire dalla missione di san Patrizio in Irlanda (432), l'isola conobbe una fioritura religiosa che, attraverso lo slancio missionario, tutel\u00f2 l'eredit\u00e0 celtica, anche se integrandola ora con nuovi elementi di matrice cristiana. A questi anni risalgono le prime testimonianze delle lingue celtiche insulari, una ripresa delle attestazioni delle lingue celtiche dopo l'oblio che aveva fatto seguito all'estinzione, almeno nelle testimonianze, delle lingue celtiche continentali.\nLa fase espansiva dei Celti irlandesi caratterizz\u00f2 gli ultimi secoli del I millennio e interess\u00f2 principalmente la Scozia e l'Isola di Man. Tale attivit\u00e0 fu per\u00f2 esclusivamente culturale e religiosa: dal punto di vista politico, infatti, l'Irlanda fu invasa e controllata dai Vichinghi germanici dall'VIII al IX secolo, generando un sincretismo culturale vichingo-gaelico.\nIl declino definitivo (dall'XI secolo).\nNonostante la vivacit\u00e0 culturale, i Celti superstiti delle Isole britanniche furono - salvo rari momenti, come dopo la Battaglia di Carham vinta nel 1018 da re Malcolm II di Scozia - sempre soggetti a nuovi dominatori, tutti di lingua germanica: gli Anglosassoni prima e i Vichinghi poi. L'identit\u00e0 specifica celtica sub\u00ec un forte processo di arretramento, testimoniata dalla progressiva riduzione dell'area occupata dai parlanti madrelingua delle diverse variet\u00e0 delle lingue celtiche insulari.\nIl II millennio ha registrato una costante regressione dei superstiti elementi celtici, sottoposti a un continuo processo di anglicizzazione sia linguistica, sia politica, sia culturale. Dalla fusione dell'elemento celtico, latino e di quello germanico (vichingo e anglosassone) sono derivate, etnicamente e culturalmente, le moderne popolazioni di Gran Bretagna e Irlanda: non pi\u00f9 quindi - e fin dal Medioevo - popolazioni celtiche in senso stretto, ma eredi moderne degli antichi Britanni, variamente ibridati - come ogni altro popolo europeo - con numerosi apporti successivi.\nSociet\u00e0.\nLa societ\u00e0 celtica ricalcava le strutture fondamentali di quella indoeuropea, imperniata sulla \"grande famiglia\" patriarcale. Tale modello \u00e8 stato preservato dai Celti anche in et\u00e0 storica; il gruppo familiare (clan, termine scozzese entrato nell'italiano) includeva non solo la famiglia in senso stretto, ma anche antenati, collaterali, discendenti e parenti acquisiti, comprendendo varie decine di persone. Pi\u00f9 clan formavano una trib\u00f9 (\"tuath\" in scozzese), a capo della quale era posto un re (in gallico \"rix\"). Alla famiglia - e non all'individuo - spettava anche la propriet\u00e0 della terra.\nLa struttura sociale, nota principalmente grazie alla testimonianza resa da Cesare sui Galli nei suoi \"Commentarii\", prevedeva una notevole articolazione in classi. L'aristocrazia guerriera assolveva i compiti di difesa e di offesa ed eleggeva, secondo uno schema consueto tra gli Indoeuropei, un re dalle funzioni principalmente militari mentre prerogativa del popolo libero erano le attivit\u00e0 economiche, imperniate sull'agricoltura e l'allevamento; si ha notizia poi dell'esistenza di schiavi. Infine vi erano i druidi, sacerdoti, magistrati e maghi, depositari delle tradizioni comunitarie, del sapere collettivo e dell'identit\u00e0 intertribale nella quale tutti i Celti si riconoscevano. Tale identit\u00e0 non si limitava ai singoli sottogruppi della grande famiglia celtica, ma l'abbracciava nella sua totalit\u00e0; Cesare, infatti, attesta pi\u00f9 volte i vincoli che i Galli celtici erano consapevoli di avere, non solo tra di loro, ma anche con i vicini Elvezi, Belgi, Galli cisalpini e Britanni.\nLa societ\u00e0 celtica (o almeno quella gallica) si presentava quindi come nettamente articolata in tre \"funzioni\": quella sacrale e giuridica, quella guerriera e quella produttiva. Tale struttura ispir\u00f2, accanto ad altri elementi provenienti soprattutto dalle mitologie romana, persiana e vedica, la teoria della tripartizione dell'intero immaginario indoeuropeo, formulata da Georges Dum\u00e9zil. Secondo tale schema, la divisione in tre funzioni era rigida, discendeva direttamente dal sistema originario degli Indoeuropei e coinvolgeva tanto la sfera sociale delle tre classi, quanto quella ideale e religiosa. La teoria, sostenuta soprattutto in area francese, \u00e8 stata tuttavia recentemente ridimensionata e considerata il frutto dell'idealizzazione di un insieme di fattori peculiari e specifici di alcuni gruppi indoeuropei.\nLa donna godeva di uguali diritti all'interno della societ\u00e0 dei Celti. Poteva ereditare come gli uomini ed essere eletta a qualsiasi carica, comprese quelle di druido o di comandante in capo degli eserciti; quest'ultima possibilit\u00e0 \u00e8 attestata dalle figure di Cartimandua della trib\u00f9 dei Briganti o di Boudicca degli Iceni al tempo dell'imperatore romano Claudio.\nI druidi.\nI druidi svolgevano, genericamente, le funzioni sacerdotali. Essi tuttavia non si limitavano a essere il collegamento tra gli uomini e gli dei, ma erano anche responsabili del calendario e guardiani del \"sacro ordine naturale\", oltre che filosofi, scienziati, astronomi, maestri, giudici e consiglieri del re. Un'iscrizione gallica rinvenuta in Gallia meridionale (il \"Piombo di Larzac\") conferma l'esistenza anche di donne insignite del ruolo di druide.\nCesare riferisce il carattere elitario della sapienza all'interno della societ\u00e0 celtica, che proibiva l'uso della scrittura per la registrazione dei precetti religiosi. L'educazione di un druido durava circa vent'anni e comprendeva insegnamenti di astronomia (disciplina della quale possedevano una padronanza tale da stupire Cesare), scienze, nozioni sulla natura; il lungo percorso educativo era dedicato in buona parte all'acquisizione mnemonica delle loro conoscenze. Queste conoscenze erano poi applicate all'elaborazione di un proprio calendario: il pi\u00f9 antico calendario celtico che si conosca \u00e8 quello di Coligny, databile al I secolo a.C. Esso era molto pi\u00f9 elaborato e sofisticato di quello giuliano, e prevedeva un complesso sistema di sincronizzazione delle fasi lunari con l'anno solare.\nI guerrieri e l'esercito.\nL'armatura dei Celti comprendeva scudi in legno con rifiniture in bronzo e ferro decorati in vario modo. Su alcuni di questi si trovavano animali in bronzo scolpiti, con funzioni sia decorative sia di difesa. Sulla testa portavano elmi di bronzo con grandi figure sporgenti come corna, parti anteriori di uccelli o quadrupedi, che facevano apparire giganteschi coloro che li indossavano. Le loro trombe di guerra (\"carnyx\") producevano un suono assordante e terrificante per il nemico. Alcuni indossavano sul petto piastre di ferro, mentre altri combattevano nudi. Non utilizzavano soltanto spade corte simili ai gladi romani, ma anche lunghe, ancorate a catene di ferro o bronzo, che pendevano lungo il loro fianco destro, oltre a lance dalle punte di ferro della lunghezza di un cubito e di poco meno di due palmi di larghezza, e i loro dardi avevano punte pi\u00f9 lunghe delle spade degli altri popoli.\nDi loro si racconta, inoltre, che preferivano risolvere le battaglie con duelli tra i capi o tra i pi\u00f9 abili guerrieri di ognuno degli schieramenti opposti, piuttosto che scontrarsi in battaglia. Essi avevano anche l'abitudine di appendere le teste dei nemici uccisi al collo del proprio cavallo, e, in alcuni casi, di imbalsamarle, quando il vinto era un importante guerriero avversario; consideravano infatti la testa, e non il cuore, la sede dell'anima.\nLa vocazione guerriera di questo popolo, unitamente alla prospettiva di ottenere un soldo regolare o bottini occasionali, sfoci\u00f2 infine in un'attivit\u00e0 praticata da molte sue trib\u00f9: diventare soldati mercenari. Il primo indizio di una simile scelta risale al 480 a.C., quando sembra che alcuni soldati celti abbiano partecipato, a fianco dei Cartaginesi, alla battaglia di Imera. Altre partecipazioni di mercenari celtici sono ricordate durante la spedizione siracusana in Grecia del 369-368 a.C.; nel 307 a.C., quando tremila armati galli si unirono ad Agatocle di Siracusa, insieme a Sanniti ed Etruschi, per condurre una campagna in Africa settentrionale; nelle lotte che seguirono tra gli eredi di Alessandro Magno (i Diadochi). Tale pratica gener\u00f2 non solo un mercato in espansione per parecchie decine di migliaia di militari coraggiosi, esperti e meno cari dei Greci, ma permise anche, al ritorno dei soldati da guerre combattute un po' ovunque nel bacino mediterraneo, di introdurre la monetazione all'interno delle comunit\u00e0 celtiche.\nPolibio racconta anche che alcuni di loro combattevano completamente nudi, come avvenne nel 225 a.C. a Talamone:\nIndole e aspetto fisico.\nDai loro contemporanei Greci e Romani i Celti erano descritti alti, muscolosi e robusti; gli occhi erano generalmente chiari, la pelle chiara, i capelli erano di frequente rossi o biondi anche per via dell'usanza descritta da Diodoro Siculo di schiarirsi i capelli con acqua di gesso. L'altezza media fra gli uomini si aggirava sul metro e settanta. Dal punto di vista caratteriale, le stesse fonti descrivono i Celti come irascibili, litigiosi, valorosi, superstiziosi, leali, grandi bevitori e amanti della musica.\nReligione.\nLa principale testimonianza sulle credenze e sugli usi religiosi dei Celti \u00e8 ancora una volta quella fornita da Cesare nel \"De bello Gallico\", la quale, pur essendo riferita specificamente ai Galli, attesta verosimilmente una situazione in larga parte comune all'intero gruppo celtico all'epoca dei fatti narrati (I secolo a.C.).\nI Celti, probabilmente, condividevano una medesima visione religiosa politeista e adoravano divinit\u00e0 legate alla natura, con una peculiare valenza religiosa attribuita alla quercia, e alle virt\u00f9 guerriere. Cesare riferisce anche della credenza nella trasmigrazione delle anime, che si traduceva in un'attenuazione della paura della morte tale da rafforzare il valore militare gallico. \u00c8 nota anche l'esistenza, sempre presso i Galli, di sacrifici umani, ai quali accadeva anche che le vittime si offrissero volontariamente; in alternativa si faceva ricorso a criminali, ma in caso di necessit\u00e0 si immolavano anche innocenti.\nNel pantheon gallico, Cesare testimonia il particolare culto attribuito a un dio che egli assimila al romano Mercurio, forse il dio celtico Lugus. Era l'inventore delle arti, la guida nei viaggi e la divinit\u00e0 dei commerci. Altre figure di rilievo tra gli dei gallici erano \"Apollo\" (Belanu, il guaritore), \"Marte\" (Toutatis, il signore della guerra), \"Giove\" (Taranis, il signore del tuono) e \"Minerva\" (Belisama, l'iniziatrice delle arti).\nLa religione gallica fu oggetto di dura repressione ai tempi della dominazione romana; Augusto proib\u00ec i culti druidici ai cittadini romani delle Gallie e in seguito Claudio estese il divieto all'intera popolazione.\nDiritto.\nSono molto scarse le testimonianze sul diritto celtico. Cesare testimonia, parlando dei Galli, di un diritto matrimoniale che prevedeva l'amministrazione congiunta tra gli sposi del patrimonio familiare, costituito in parti uguali al momento delle nozze. La giustizia veniva amministrata dai druidi, che avevano piena discrezionalit\u00e0 sulla segretezza delle sentenze.\nEconomia.\nPopolo frazionato in trib\u00f9 dall'elevata mobilit\u00e0, i Celti praticavano abitualmente la caccia e il saccheggio ai danni delle citt\u00e0 e delle popolazioni sulle quali si abbattevano le loro scorrerie; tale abitudine \u00e8 attestata nell'intera area occupata dai Celti nell'antichit\u00e0, come testimoniano, per esempio, le incursioni galliche in Italia (sacco di Roma, 390 a.C.) e quelle galate in Grecia (sacco di Delfi, 279 a.C.).\nNei luoghi in cui l'insediamento celtico fu maggiormente esteso e duraturo (Gallie e Isole britanniche), si svilupp\u00f2 una fiorente agricoltura, che accompagnava l'allevamento, e l'artigianato metallurgico, con una peculiare e raffinata oreficeria, di cui costituiscono elemento caratteristico i \"torque\", collane rigide in bronzo, in argento o in oro. Da queste regioni, i Celti svilupparono un'ampia rete commerciale; in particolare, lo stagno dalla Britannia veniva importato sul continente, dove era convogliato verso il Mar Mediterraneo: qui, nelle citt\u00e0 della Gallia Narbonese (Marsiglia, Narbona) avvenivano transazioni commerciali con i Cartaginesi, con Greci ed Etruschi e, pi\u00f9 tardi, con i Romani.\nCaccia e pesca.\nBench\u00e9 la caccia fosse ampiamente praticata, sembra che la selvaggina non avesse un ruolo fondamentale nell'alimentazione dei Celti. La caccia al cervo o al cinghiale costituiva pi\u00f9 che altro una forma di passatempo, in sostituzione delle prodezze militari. Era praticata anche la pesca, in prossimit\u00e0 di fiumi, laghi e litorale marino; sembra che i Celti fossero ghiotti di frutti di mare, come risulterebbe dai rifiuti culinari raccolti nella regione dell'Armorica.\nAgricoltura.\nAbili agricoltori, i Celti coltivavano campi di forma quadrangolare, non molto grandi: la dimensione media era di dieci-quindici are, corrispondenti a quanto era possibile arare in un solo giorno. I campi erano delimitati da siepi per proteggerli dal calpestio degli animali selvatici.\nFondamento dell'agricoltura erano le colture cerealicole. I dati archeologici attestano che i Celti coltivavano un'antica variet\u00e0 di farro piccolo (\"Triticum monococcum\") oltre a frumento, segale, avena, miglio, perfettamente adatti ai terreni di queste regioni con rendimenti molto elevati (fino a tre tonnellate per ettaro); ma coltivavano anche grano saraceno (cereale particolarmente adatto a terreni poveri e a una coltura in altitudine) e orzo, usato soprattutto per produrre una forma primitiva di birra, denominata in gallico \"cervesia\" (secondo la trascrizione latina).\nAllevamento.\nIl bestiame aveva un ruolo fondamentale nell'alimentazione delle genti celtiche. Di riflesso, il rango dei vari capitrib\u00f9 dipendeva pi\u00f9 dal numero dei capi di bestiame da essi posseduti che dall'estensione dei terreni di loro propriet\u00e0 adibiti a coltivazione. Venivano allevati bovini di piccola taglia e dalle lunghe corna (\"Bos longifrons\"). I maiali domestici erano di dimensioni assai pi\u00f9 piccole rispetto al cinghiale o ai maiali attuali, ma la loro carne era particolarmente apprezzata, soprattutto nei banchetti. I ritrovamenti archeologici di resti ossei, rinvenuti nelle loro cittadelle, confermano che era certamente la carne maggiormente consumata. Le capre, al contrario, erano allevate soprattutto per il loro latte; nei loro villaggi erano inoltre presenti oche e galline.\nArtigianato e metallurgia.\nGi\u00e0 a partire dall'VIII secolo a.C., la capacit\u00e0 di lavorare il ferro permise ai Celti di fabbricare asce, falci e altri attrezzi al fine di effettuare sgombri di territori su vasta scala, prima occupati da foreste impenetrabili, e di lavorare la terra con facilit\u00e0. La crescente abilit\u00e0 nella lavorazione dei metalli permise inoltre la costruzione di nuovi equipaggiamenti, come spade e lance, che li resero militarmente superiori rispetto alle popolazioni loro vicine e li misero in grado di potersi spostare con relativa facilit\u00e0, giacch\u00e9 poco temevano gli altri popoli. Estratto sotto forma spugnosa, il ferro era sottoposto ad una prima lavorazione di fucina e distribuito in lingotti, pesanti cinque-sei chilogrammi e a forma bipiramidale. In un periodo successivo, i lingotti furono sostituiti da lunghe barre piatte, gi\u00e0 pronte per essere lavorate in lunghe spade; tali barre erano tanto apprezzate da essere utilizzate perfino come moneta, insieme al rame e alle monete d'oro.\nMonetazione.\nL'uso della moneta si diffuse nei territori celtici a partire dalle aree colonizzate dai Greci e dagli Etruschi, lungo la costa mediterranea della Gallia: fin dal III secolo a.C. i Galli utilizzarono le monete greche, per passare in seguito a quelle romane. I Celti coniarono anche proprie monete, sia in Gallia che nella Penisola iberica (parte della cosiddetta monetazione hispanica), ispirate a quelle in uso nella penisola italica.\nAnche presso i Celti, la moneta costituiva un comodo mezzo per la quantificazione di un metallo prezioso come oro o argento, in transizioni di una certa importanza. La sua introduzione va ricercata nel soldo che veniva dato come compenso ai mercenari celti (come i Gesati). Non sarebbero, pertanto dovute a una mera coincidenza le prime apparizioni di emissioni locali, nel bacino del fiume Rodano, in seguito al rientro da parte dei mercenari gesati della prima met\u00e0 del III secolo a.C. Le successive variazioni, in particolare a partire dal II secolo a.C., furono un mezzo per marcare la differenza tra le diverse comunit\u00e0 territoriali, con l'affermazione progressiva delle citt\u00e0-Stato. L'obbligo di distinguere ogni emissione successiva di uno stesso \"oppidum\", mantenendone i tratti principali e distintivi, port\u00f2 gli incisori a sviluppare una rara capacit\u00e0 di variazione nell'elaborazione di immagini sempre pi\u00f9 originali.\nCommercio.\nOltre che in direzione del Mediterraneo, i rapporti commerciali dei Celti si svilupparono anche verso l'interno del continente europeo; manufatti di fattura celtica sono stati rinvenuti in una vasta area dell'Europa centrale, all'epoca abitata da Germani e altre popolazioni. Per esempio, uno dei pi\u00f9 raffinati esempi della metallurgia celtica, il \"Calderone di Gundestrup\" (fine II secolo a.C.), \u00e8 stato ritrovato nello Jutland.\nAi Celti si deve anche l'apertura di gran parte delle strade dell'Europa nord-occidentale: Cesare, nel suo resoconto sulla conquista della Gallia, ripete pi\u00f9 volte che le sue truppe si potevano muovere rapidamente attraverso il territorio gallico, il che sottintende l'esistenza di strade in eccellenti condizioni. Nuova conferma dell'eccellenza delle reti viarie celtiche \u00e8 avvenuta nel 1985 con la scoperta, nella contea irlandese di Longford, di un tratto di strada lungo pi\u00f9 di novecento metri e larga 4 metri circa, datata tramite carbonio 14 al 148 a.C. Aveva fondamenta di travi di quercia poste l'una accanto all'altra, sopra sbarre di frassino, quercia ed ontano. Nelle aree da loro sottomesse, i Romani non fecero altro che sostituire al legno la pietra, sopra i tracciati preesistenti costruiti dai Celti.\nLingua.\nIl celtico comune.\nTratto principale dell'identificazione dei popoli celtici \u00e8 l'appartenenza a una medesima famiglia linguistica, quella delle lingue celtiche. Tale famiglia \u00e8 parte del pi\u00f9 ampio insieme indoeuropeo, dal quale si distacc\u00f2 nel III millennio a.C. Tre sono le principali ipotesi che precisano meglio il momento della separazione del celtico comune o protoceltico.\nSecondo la prima, il protoceltico si sarebbe sviluppato nell'area della Cultura di La T\u00e8ne a partire da un pi\u00f9 ampio \"insieme europeo\". Questo \"continuum\" linguistico, esteso in gran parte dell'Europa centro-orientale, si form\u00f2 in seguito a una serie di penetrazioni di genti indoeuropee in Europa, giunte dalla patria originaria indoeuropea (le steppe a nord del Mar Nero, culla della cultura kurgan); il distacco dal tronco comune di questo insieme europeo viene fatto risalire ai primi secoli del III millennio a.C., approssimativamente tra il 2900 e il 2700 a.C..\nLa seconda ipotesi, che comunque muove dalla medesima visione d'insieme dell'indoeuropeizzazione dell'Europa, postula una penetrazione secondaria in Europa centrale (sempre nell'area di La T\u00e8ne, e sempre a partire dalle steppe kurganiche). Tale movimento di popolazione, in questo caso esclusivamente proto-celtico, sarebbe collocabile intorno al 2400 a.C. Questa posticipazione della separazione del proto-celtico dall'indoeuropeo \u00e8 motivata da considerazioni dialettologiche, che sottolineano alcune caratteristiche che le lingue celtiche condividono con le lingue indoeuropee pi\u00f9 tarde tra cui, in particolare, il greco.\nLa terza ipotesi muove invece da un'impostazione radicalmente differente. Si tratta di quella, avanzata da Colin Renfrew, che fa coincidere l'indoeuropeizzazione dell'Europa con la diffusione della Rivoluzione agricola del Neolitico (V millennio a.C.). Il protoceltico sarebbe, in tal caso, l'evoluzione avvenuta \"in situ\", nell'intera area occupata storicamente dai Celti (Isole Britanniche, Penisola iberica, Gallie, Pannonia), dell'indoeuropeo. Tale ipotesi \u00e8 sostenuta in ambito archeologico (insigne archeologo \u00e8 lo stesso Renfrew), ma contestata dai linguisti: l'ampiezza dell'area occupata dai Celti, l'assenza di unit\u00e0 politica e il lungo periodo di separazione delle diverse variet\u00e0 di celtico (tremila anni dal celtico comune alle prime attestazioni storiche) sono un insieme di fattori ritenuto incompatibile con la stretta affinit\u00e0 tra le varie lingue celtiche antiche, assai simili le une alle altre.\nLe lingue celtiche antiche.\nLe lingue celtiche attestate nell'antichit\u00e0, primo e diretto frutto della frammentazione dialettale del celtico comune, sono definite lingue celtiche continentali, a causa dell'assenza in quest'epoca di testimonianze sulle variet\u00e0 parlate dai Britanni. Indirettamente, tuttavia, \u00e8 possibile ipotizzare che le differenze tra gallico e britannico non fossero particolarmente profonde: Cesare, infatti, testimonia degli stretti contatti - culturali, commerciali e politici - tra Galli e Britanni, descrivendoli come estremamente affini, anche se non riferendosi esplicitamente alla loro lingua. Le lingue celtiche antiche di cui si conservano attestazioni (gallico, celtiberico, leponzio, galato e, in misura limitatissima, paleoirlandese) sono testimoniate da una serie di iscrizioni e glosse in alfabeto greco, latino e - limitatamente al celtiberico - iberico, datate grosso modo tra il IV secolo a.C. e il IV secolo d.C.\nI caratteri principali che caratterizzano tutte le lingue celtiche, e che le differenziano dalle altre famiglie linguistiche indoeuropee, sono: \"*p\" &gt; \u00d8 in posizione iniziale e intervocalica; \"*l\u0325\" e *\"r\u0325\" &gt; /li/ e /ri/; \"*g\u02b7\" &gt; /b/; \"*\u014d\" &gt; /\u0101/ o /\u0113/.\nLe parlate dei Celti nell'Europa continentale si estinsero tutte in et\u00e0 romana imperiale, sotto la pressione del latino, delle lingue germaniche e, nel caso del galato, del greco. Le lingue celtiche continentali agirono da sostrato nella formazione dei nuovi idiomi, germanici o neolatini, che si svilupparono nelle regioni che ospitavano i loro parlanti.\nLe lingue celtiche moderne.\nLe lingue celtiche sopravvissero esclusivamente sulle Isole britanniche, solo in parte (Gran Bretagna) o per nulla (Irlanda) romanizzate; tali lingue, attestate a partire dall'alto Medioevo, sono perci\u00f2 chiamate lingue celtiche insulari. Queste vengono suddivise in due gruppi: quello goidelico, che comprende il gaelico irlandese in Irlanda, il gaelico scozzese in Scozia e il mannese sull'Isola di Man, e quello brittonico, che include il gallese del Galles e il bretone della Bretagna, frutto di un'emigrazione dalla Britannia nel V-VII secolo, oltre all'estinto cornico in Cornovaglia.\nFin dal basso Medioevo la pressione sulle lingue celtiche superstiti esercitata soprattutto dall'inglese (ma anche, in Bretagna, dal francese) \u00e8 stata costante, portando a una lenta ma continua riduzione del numero dei parlanti e delle aree madrelingua. Attualmente tutte le lingue celtiche, nonostante gli sforzi delle istituzioni statali e locali delle regioni in cui ancora sopravvivono, sono a rischio di estinzione.\nCultura.\nLetteratura.\nI Celti crearono una propria letteratura eroica, della quale tuttavia scarsissime sono le testimonianze. Tale tradizione letteraria, infatti, era trasmessa solo oralmente, per opera dei bardi e dei druidi, secondo quanto testimoniato da Cesare per i Galli. L'uso della scrittura - in alfabeto greco, latino o iberico - era riservato alle funzioni pratiche, poich\u00e9 presso i Celti era ritenuta illecita la trascrizione della sapienza (poetica e religiosa); volendone preservare la segretezza, i sapienti la tramandavano esclusivamente per via orale, dedicando a questo compito molti anni di studio e l'impiego di mnemotecniche. In et\u00e0 pi\u00f9 tarda, tuttavia, parte del \"corpus\" poetico celtico fu comunque messo per iscritto: le testimonianze pi\u00f9 antiche, in irlandese, risalgono al VI-VII secolo.\nLe strutture metriche e alcuni stilemi dell'epica celtica presentano, secondo alcuni studiosi, analogie con i Veda sanscriti e con la lirica greca. In tal caso, le coincidenze costituirebbero una comune eredit\u00e0 da un'antica poesia orale indoeuropea. Un espediente stilistico di questo genere \u00e8 costituito, per esempio, dalla formula che coniuga l'affermazione di un concetto con la negazione del suo contrario: l'espressione celtica \u00abche mi giunga la vita, che non mi giunga la morte\u00bb ha esatte corrispondenze in numerose tradizioni poetiche indoeuropee (sanscrito, avestico, persiano antico, greco e germanico). Di diretta ascendenza indoeuropea sarebbero poi altri espedienti stilistici, come la \"composizione anulare\", e la stessa figura del poeta orale professionista: figure analoghe al bardo celtico, infatti, si rintracciano sia nella tradizione indiana, sia in quella greca.\nArte.\nL'apogeo dell'arte celtica, collocabile tra il IV e il III secolo a.C., corrisponde a un livello molto elevato raggiunto dagli artigiani di questo popolo nel creare con il fuoco oggetti di grande valore, con esempi di vero virtuosismo. La lavorazione ornamentale del ferro delle spade, con l'incisione diretta, la cesellatura, la fucinatura a stampo e altri procedimenti, hanno rivelato, soprattutto dopo i recenti progressi moderni nelle tecniche di restauro archeologico, che non si trattava di opere isolate di singoli artisti di quel periodo, ma costituivano uno standard abituale sia in termini di qualit\u00e0 artistica sia tecnica esecutiva.\nArchitettura.\nL'insediamento abitativo tipico dei Celti \u00e8 quello comunemente indicato dagli archeologi come \"fortezza di collina\": si tratta di citt\u00e0, in genere di modeste dimensioni, costruite sulla sommit\u00e0 di un'altura che ne rende facile la difesa. Tale schema, tipicamente indoeuropeo, \u00e8 riscontrabile in quasi tutte le aree occupate storicamente da popolazioni di tale filiazione. Due erano i nomi utilizzati dai Celti per indicare le loro cittadelle. Nella Penisola iberica i Celtiberi (ma anche altri popoli, non indoeuropei, da essi influenzati) le chiamavano \"briga\"; nelle Gallie, prevale il termine \"\u03b4\u03bf\u1fe6\u03bd\u03bf\u03bd\" (dalle prime iscrizioni galliche, in alfabeto greco), reso in latino con \"d\u016bnum\".\nLa tecnica costruttiva impiegata dai Celti nelle fortificazione delle loro cittadelle era quella definita dai Romani \"murus gallicus\". Cesare, nel \"De bello Gallico\", lo descrive come una struttura composta da un'intelaiatura lignea e riempimenti di sassi.\nScultura.\nRari sono i manufatti celtici di et\u00e0 antica sopravvissuti fino ai nostri giorni. Pi\u00f9 frequenti, invece, le opere scultoree realizzate dai popoli celtici delle Isole britanniche in et\u00e0 medievale, come le Croci celtiche.\nOreficeria.\nL'oreficeria \u00e8 la branca artistica degli antichi Celti della quale sono sopravvissute le maggiori testimonianze. Tipici dell'artigianato celtico, gallico in particolare, sono i torque, collane o bracciali propiziatori realizzati in oro, argento o bronzo. Altri manufatti artistici celtici conservati sono gioielli, coppe e paioli.\nGli oggetti metallici, al termine della lavorazione, venivano abbelliti mediante applicazioni di materiale colorato. Su numerosi manufatti si hanno infatti, a partire dal IV secolo a.C., testimonianze di fusioni di smalti, ottenuti con una particolare pasta di vetro. Questo smalto di colore rosso era inizialmente fissato tramite una fine reticella di ferro, unitamente al corallo mediterraneo, direttamente sugli oggetti, quasi rappresentassero una forma magica di sangue, \"pietrificato del mare\" e uscito dal fuoco. A partire dal III secolo a.C., con l'evoluzione della tecnica di fusione, furono sviluppati nuovi oggetti, quali braccialetti di vetro policromo, e sviluppate nuove tecniche come l'applicazione diretta e fusione dello smalto su spade e parure, senza l'utilizzo di strutture di supporto. Nuovi colori, come il giallo e il blu, furono introdotti a partire dal II-I secolo a.C. anche se il rosso rimase il colore predominante.\nTessitura.\nI Celti avevano notevole gusto per i colori accesi anche sui tessuti che usavano per confezionare i loro abiti, come ancora oggi testimoniano i moderni tartan scozzesi. Diodoro Siculo racconta che \u00abi Celti indossavano abiti sorprendenti, tuniche tinte in cui fioriscono tutti i colori, e pantaloni che chiamano \"brache\". Sopra portano dei corti mantelli a righe multicolori, stretti da fibule, di stoffa pelosa d'inverno e liscia d'estate\u00bb.\nMusica.\nBench\u00e9 i Celti avessero sviluppato una propria produzione musicale, coltivata soprattutto dai bardi, nessuna testimonianza concreta \u00e8 sopravvissuta fino ai nostri giorni. L'attuale musica celtica \u00e8 uno stile musicale moderno, sviluppato a partire dalla musica folclorica nei Paesi che ospitano le lingue celtiche contemporanee.\nI Celti nella cultura moderna.\nAssimilati principalmente da popoli di lingua latina o germanica, i Celti si dissolsero come popolo autonomo nei primi secoli dopo Cristo. La loro eredit\u00e0 - linguistica e culturale - entr\u00f2 in piccola parte nelle nuove sintesi che si crearono nei territori da loro un tempo occupati. Un influsso pi\u00f9 ampio si registr\u00f2 soltanto nelle Isole britanniche, dove insieme alla lingua furono conservate anche alcune tradizioni popolari. Tuttavia, a partire dal Medioevo non \u00e8 pi\u00f9 possibile parlare di \"Celti\", quanto piuttosto di popoli, lingue e tradizioni moderne eredi di quelle celtiche, siano esse irlandesi, gallesi, bretoni o scozzesi. Oggi il termine \"celtico\" \u00e8 comunque anche impiegato per descrivere lingue e culture di matrice celtica presenti in Irlanda, Scozia, Galles, Cornovaglia, Isola di Man e Bretagna.\nEsiste anche una forma di ripresa dell'eredit\u00e0 (vera o presunta) dei Celti, che a volte assume anche connotazioni religiose (celtismo o druidismo), nazionalistiche o semplicemente culturali (come la gi\u00e0 citata musica celtica); tuttavia, il nesso storico con i Celti dell'antichit\u00e0 \u00e8 spesso flebile, quando non del tutto pretestuoso.\nIl celtismo.\nIl celtismo o druidismo \u00e8 un movimento religioso neopagano ricostruzionistico emerso a partire dagli anni settanta del XX secolo. I suoi aderenti affermano di riprendere l'antica religione celtica, interpretandola come un sistema religioso panteistico, animistico e politeistico; al paganesimo celtico si ispirano anche correnti della Wicca e della New Age.\nFumetti e animazione.\nUna rappresentazione vivida ed efficace dei Celti, anche se storicamente non attendibile, \u00e8 quella realizzata da Ren\u00e9 Goscinny e Albert Uderzo nelle loro avventure a fumetti dedicate ad \"Asterix il gallico\". A partire dalla prima avventura (1959), i due autori hanno sviluppato una lunga serie di creazioni, affiancando ai fumetti, fin dal 1967, numerose trasposizioni cinematografiche (animazioni) delle vicende dei personaggi. I protagonisti sono tutti Galli, ma in diverse storie compaiono (sempre rappresentati umoristicamente e traendo spunto pi\u00f9 dai moderni popoli europei che da quelli dell'antichit\u00e0) anche altri popoli celtici, dai Celtiberi agli Elvezi, dai Belgi ai Britanni.\nA partire dal 1999 ha avuto inizio una nuova serie di trasposizioni cinematografiche delle avventure di Asterix, questa volta non pi\u00f9 animata ma con attori in carne e ossa.\nCinema e televisione.\nAi Celti, e in particolar modo ai Galli, sono state dedicate diverse opere, sia televisive che cinematografiche:"}
{"id": "43343", "revid": "148107", "url": "https://it.wikipedia.org/wiki?curid=43343", "title": "Forma indeterminata", "text": "Nella matematica, e in particolare nel calcolo infinitesimale, le scritture:\nindividuano le cosiddette forme indeterminate, che sono collezioni di funzioni di una variabile reale esprimibili componendo (mediante una moltiplicazione, una divisione o un elevamento a potenza) due funzioni di variabile reale formula_2 e formula_3 aventi un determinato comportamento quando la variabile tende a un valore finito o infinito di aderenza per entrambi i domini delle funzioni.\nConsideriamo in particolare la prima delle forme sopra introdotte; la funzione\nrelativamente al tendere della variabile formula_5 ad un opportuno elemento formula_6 dell'insieme dei reali esteso formula_7, si attribuisce alla forma formula_8 se formula_2 e formula_3 tendono entrambe a formula_11 quando formula_5 tende a formula_6.\nPu\u00f2 accadere che questa funzione rapporto si avvicini a un qualsiasi numero reale, a formula_14 o a formula_15, oppure che non riesca a convergere ad alcun punto sulla retta reale estesa; il suo comportamento dipende dalle caratteristiche delle funzioni formula_16 e formula_17 in vicinanza di formula_6. \nAd esempio:\nmentre:\nLa sostituzione diretta delle funzioni a numeratore e a denominatore con i corrispondenti limiti per entrambi i precedenti rapporti, porta ad attribuire la funzione alla forma indeterminata formula_8, mentre i limiti di entrambi i rapporti esistono effettivamente e sono uguali a formula_22 e formula_23 rispettivamente.\nPer altri rapporti che appartengono alla stessa forma indeterminata il limite non esiste.\nOsservazioni simili valgono per le altre forme indeterminate indicate in precedenza.\nIn molti casi, qualche semplificazione algebrica, la regola di De L'H\u00f4pital, o altri metodi possono essere usati per semplificare l'espressione fino ad un punto nel quale si riesce a valutare il limite.\nIl calcolo dei limiti notevoli pu\u00f2 essere inoltre svolto o semplificato grazie alla stima asintotica.\nSi noti che per qualsiasi formula_24 non nullo formula_25 e formula_26 (si veda Divisione per zero) non sono forme indeterminate.\nRisoluzione con la regola di De l'H\u00f4pital.\nLa regola di De l'H\u00f4pital permette di risolvere direttamente le forme indeterminate sotto forma di quoziente, ovvero formula_27 e formula_28. In pratica si procede derivando il numeratore e il denominatore. Se esiste il limite di questo nuovo quoziente, allora esister\u00e0 anche il limite del quoziente originale e i due limiti sono uguali. Se invece il nuovo quoziente converge a sua volta ad una forma indeterminata, si pu\u00f2 ripetere l'operazione calcolando la seconda derivata e cos\u00ec via. La non esistenza del limite del quoziente delle derivate comunque non implica la non esistenza del limite del quoziente originale.\nNel caso in cui ci si trovi davanti ad una forma indeterminata che non sia sotto forma di quoziente, \u00e8 possibile applicare la regola di de l'H\u00f4pital previa trasformazione della forma indeterminata in un quoziente.\nIn particolare, la tabella seguente mostra le varie trasformazioni che si applicano per risolvere forme di indeterminazione con il teorema di De l'H\u00f4pital:\nLimite notevole del tipo formula_29 per frazioni polinomiali.\nConsideriamo la successione:\nquoziente di due polinomi di grado formula_32 e formula_33. Vogliamo studiare il caso in cui si presenta una forma indeterminata \nformula_29.\nRaccogliendo formula_35 al numeratore e formula_36 al denominatore si ha:\ncio\u00e8:\ndove:\npoich\u00e9 formula_40 qualunque sia formula_41 non nullo si ha:\npoich\u00e9 formula_49 vale:"}
{"id": "43344", "revid": "1795", "url": "https://it.wikipedia.org/wiki?curid=43344", "title": "Hannukkah", "text": ""}
{"id": "43345", "revid": "1604512", "url": "https://it.wikipedia.org/wiki?curid=43345", "title": "Chanukkiyah", "text": "La Chanukkiyah o Hanukkiah (in ebraico \u05d7\u05e0\u05db\u05d9\u05d4), (plurale Hanukkioth), \u00e8 il candelabro a nove bracci (otto bracci pi\u00f9 quello centrale per accendere le altre luci) utilizzato per accendere i lumi (pi\u00f9 comunemente candeline), uno in pi\u00f9 ogni sera, durante la celebrazione della festa di Hanukkah.\nL'accensione in ogni famiglia di questo candelabro esprime simbolicamente la perennit\u00e0 e la vitalit\u00e0 del giudaismo nella sua fedelt\u00e0 alla Legge e per questo Bet Hillel sostiene che si debba accendere un lume il primo giorno e progressivamente incrementarne il numero: ogni sera un lume in pi\u00f9.\nLa \"Chanukkiyah\" va posta in mostra sulla strada: per fare ci\u00f2 \u00e8 diventato uso metterla sul davanzale della finestra sebbene in antichit\u00e0 si usasse mostrarla fuori dalla porta di casa.\nSi accendono i lumi dopo la comparsa delle stelle, ormai iniziata la sera (cfr Zmanim); prima di Shabbat si accendono prima del tramonto considerando comunque che essi continuino ad ardere sin dopo l'inizio della sera."}
{"id": "43348", "revid": "174925", "url": "https://it.wikipedia.org/wiki?curid=43348", "title": "Formula di Eulero-Maclaurin", "text": "Nel calcolo infinitesimale la formula di Eulero-Maclaurin fornisce un collegamento di grande utilit\u00e0 tra il calcolo degli integrali (vedi calcolo infinitesimale) e il calcolo di somme e serie.\nEssa si pu\u00f2 usare per approssimare integrali mediante somme finite e viceversa per valutare somme finite e somme di serie a partire da valori di integrali definiti ottenuti analiticamente o mediante approssimazioni ottenute usando il computer. \nIn particolare da questa formula si deducono molti sviluppi asintotici e la formula di Falhauber per la somma di potenze di interi \u00e8 una sua immediata conseguenza.\nLa formula \u00e8 stata scoperta indipendentemente da Leonhard Euler e Colin Maclaurin attorno al 1735. Euler l'ha trovata mentre cercava di calcolare serie infinite lentamente convergenti, mentre Maclaurin l'ha utilizzata per calcolare degli integrali specifici. Questa formula \u00e8 stata generalizzata nel 1886 da Gaston Darboux (v. Formula di Darboux).\nLa formula.\nSe \"n\" \u00e8 un intero positivo e \"f\"(\"x\") \u00e8 una funzione liscia (cio\u00e8 una funzione differenziabile un numero sufficientemente elevato di volte) definita per tutti i numeri reali \"x\" tra 0 e \"n\", allora l'integrale\npu\u00f2 essere approssimato con la somma\n(vedi regola del trapezio). La formula di Euler - Maclaurin fornisce espressioni per la differenza tra la somma e l'integrale in termini di derivate di ordine elevato \"f\"(k) nei punti finali dell'intervallo 0 e \"n\". Per ogni numero naturale \"p\", abbiamo\ndove \"B\"2 = 1/6, \"B\"4 = -1/30, \"B\"6 = 1/42,\n\"B\"8 = -1/30... sono i numeri di Bernoulli.\n\"R\" \u00e8 un termine di errore che \u00e8 normalmente piccolo se \"p\" \u00e8 abbastanza grande e pu\u00f2 essere stimato come\nImpiegando la regola di sostituzione, si pu\u00f2 adattare questa formula anche a funzioni che sono definite su qualche intervallo della retta reale diverso da formula_5.\nSe \"f\" \u00e8 un polinomio e \"p\" \u00e8 un intero abbastanza grande, allora il termine residuo vale zero. Per esempio, se \"f\"(\"x\") = \"x\"3, pu\u00f2 essere scelto \"p\" = 2 per ottenere dopo la semplificazione\nCon la funzione \"f\"(\"x\") = log(\"x\"), la formula di Eulero-Maclaurin pu\u00f2 essere usata per derivare con precisione l'errore stimato per l'approssimazione di Stirling della funzione fattoriale."}
{"id": "43349", "revid": "339392", "url": "https://it.wikipedia.org/wiki?curid=43349", "title": "Troffie", "text": ""}
{"id": "43351", "revid": "125485417", "url": "https://it.wikipedia.org/wiki?curid=43351", "title": "Deuteronomio", "text": "Il Deuteronomio (ebraico \u05d3\u05d1\u05e8\u05d9\u05dd \"devar\u00ecm\", \"parole\", dall'incipit; greco \u0394\u03b5\u03c5\u03c4\u03b5\u03c1\u03bf\u03bd\u03cc\u03bc\u03b9\u03bf, \"deuteron\u00f2mio\", \"seconda legge\", per il compendio, la ripetizione di leggi gi\u00e0 presenti in Esodo ed in genere di quanto scritto sul Pentateuco, nei primi Libri della Torah scritta; latino \"Deuteronomium\") \u00e8 il quinto libro della Torah ebraica e della Bibbia cristiana. \n\u00c8 scritto in ebraico e, secondo l'ipotesi maggiormente condivisa dagli studiosi, la sua redazione definitiva, ad opera di autori ignoti, \u00e8 collocata al VI-V secolo a.C. in Giudea, sulla base di precedenti tradizioni orali e scritte, in particolare della cosiddetta fonte deuteronomista del VII secolo a.C. (vedi Ipotesi documentale). \n\u00c8 composto da 34 capitoli descriventi la storia degli Ebrei durante il loro soggiorno nel deserto del Sinai (circa 1200 a.C.) e contiene varie leggi religiose e sociali.\nOrigine del nome.\nIl canone ebraico chiama il libro, dalle prime parole utilizzate nel testo masoretico, Devarim \u05d3\u05d1\u05e8\u05d9\u05dd (\"parole\"), derivato dall'incipit \"Eleh ha-devarim\" (\"Queste sono le parole\").(Parole).\nNella versione greca dei Septuaginta \u00e8 chiamato \u0394\u03b5\u03c5\u03c4\u03b5\u03c1\u03bf\u03bd\u03cc\u03bc\u03b9\u03bf\u03bd (Deuteron\u00f3mion) nella Vulgata \"Deuteronomium\".\nL'origine del termine greco deriva verosimilmente da una inesatta traduzione delle parole \"mishneh ha-torah ha-zot\" , interpretate con \u03c4\u1f78 \u0394\u03b5\u03c5\u03c4\u03b5\u03c1\u03bf\u03bd\u03cc\u03bc\u03b9\u03bf\u03bd \u03c4\u03bf\u1fe6\u03c4\u03bf (t\u00f2 Deuteron\u00f3mion to*to, \"la ripetizione della legge\").\nIntroduzione.\nDopo la Prima Legge, data da Dio sul Sinai, il Deuteronomio (\"Deuteros nomos\") si presenta come la \"Seconda Legge\"(nome greco), la nuova Legge che Mos\u00e8 consegna al popolo poco prima di morire. Questi nuovi precetti sono orientati a regolare la vita stabile, sedentaria, che di l\u00ec a poco il popolo d'Israele avrebbe iniziato all'arrivo alla Terra Promessa.\nCi\u00f2 nonostante, queste leggi sono stilate con grande affetto, animando il compimento della Legge con motivi teologici.\nFormazione.\nSecondo la tradizione ebraica e molte confessioni religiose cristiane pi\u00f9 legate alla lettera del testo biblico, il libro del Deuteronomio sarebbe stato scritto da Mos\u00e8 in persona.\nLa maggioranza degli esegeti moderni ritiene che tutto il Pentateuco sia in realt\u00e0 una raccolta, formatasi in epoca post-esilica, di vari scritti di epoche diverse.\nSecondo questa teoria, nota come ipotesi documentaria, la composizione letteraria dei cinque libri sarebbe avvenuta nel corso dei secoli fino alla redazione del documento sacerdotale, che avrebbe inglobato versioni precedenti elaborate dalla tradizione Jahwista ed Elohista.\nPer quanto riguarda il Deuteronomio almeno la parte centrale, denominata Codice deuteronomico, \u00e8 ascrivibile all'VIII-VII secolo a.C., nel contesto della conquista assira ed alla seguente riforma di Giosia.\nStruttura e contenuto.\nIl libro del Deuteronomio consiste principalmente di tre discorsi che sarebbero stati pronunciati da Mos\u00e8, poco prima della sua morte, agli Israeliti nella piana del Moab.\nGli ultimi capitoli sono dedicati alla benedizione di Mos\u00e8 alle Dodici trib\u00f9 di Israele , alla sua morte e sepoltura, al lutto degli Israeliti ed alla figura di Giosu\u00e8, a cui \u00e8 affidato il compito di portare il popolo eletto nella terra promessa.\nLe comunit\u00e0 di fronte al crimine.\nIl seguente brano stabilisce come i membri della comunit\u00e0 debbano comportarsi di fronte a diversi crimini.\nL'empiet\u00e0 \u00e8 punita con la morte per lapidazione, una forma di morte pura, perch\u00e9 non contamina l'uccisore con il contatto. La lapidazione \u00e8 una sanzione diffusa in molte societ\u00e0 antiche e trova applicazione soprattutto in contesti rituali e in caso d'infrazioni religiose. In questo brano tutto il popolo \u00e8 chiamato a lapidare il colpevole: la comunit\u00e0 si libera del male senza contaminarsi. La giustizia \u00e8 ancora espressione diretta di tutta la comunit\u00e0 e non \u00e8 mediata da specialisti, come giudici o esecutori.\nD'altra parte \u00e8 gi\u00e0 presente un elemento giuridico pi\u00f9 complesso che individua delle garanzie per l'accusato: si pu\u00f2 procedere a una condanna a morte solo con due testimoni. Altri crimini, come l'omicidio, sono invece sottratti alla vendetta privata o al giudizio popolare: il testo specifica che \u00e8 necessario interpellare i sacerdoti e i giudici. L'amministrazione della giustizia interessa quindi anche l'ambito religioso. Il brano conferma la centralit\u00e0 sociale dei sacerdoti nella cultura ebraica antica:"}
{"id": "43352", "revid": "45927", "url": "https://it.wikipedia.org/wiki?curid=43352", "title": "Libro dei Numeri", "text": ""}
{"id": "43353", "revid": "119590429", "url": "https://it.wikipedia.org/wiki?curid=43353", "title": "Levitico", "text": "Il Levitico (ebraico \u05d5\u05d9\u05e7\u05e8\u05d0 \"wayqr\u00e0' \", \"e chiam\u00f2\", dall'incipit greco \u039b\u03b5\u03c5\u03b9\u03c4\u03b9\u03ba\u03cc\u03bd, \"levitik\u00f2n\"; latino \"Leviticus\") \u00e8 il terzo libro della Torah ebraica e della Bibbia cristiana.\n\u00c8 composto da 27 capitoli, scritti in ebraico, contenenti quasi esclusivamente leggi religiose e sociali, ad uso dei sacerdoti e dei leviti, che Mos\u00e8 diede agli Ebrei durante il soggiorno nel deserto del Sinai (circa 1200 a.C.).\nFormazione.\nSecondo l'opinione tradizionale ebraica e poi cristiana il libro del Levitico fu scritto da Mos\u00e8 in persona. Questa opinione \u00e8 mantenuta da quei gruppi religiosi che rifiutano il metodo storico-critico nello studio della Bibbia.\nLa maggioranza degli esegeti moderni ritiene che tutto il Pentateuco sia in realt\u00e0 una raccolta tarda di scritti di epoche diverse.\nIl libro del Levitico appare costituito per gran parte da testi scritti in epoca esilica e post-esilica, e quindi di matrice sostanzialmente sacerdotale (vedi Ipotesi documentale), anche se \u00e8 indubbio che molte delle leggi ivi contenute riflettano pratiche rituali arcaiche.\nIntroduzione.\nIl libro del Levitico \u00e8 inserito al centro della cosiddetta \"pericope del Sinai\", cio\u00e8 la parte ambientata nel deserto del Sinai, che inizia con Esodo e finisce con Numeri . Esso, quindi, costituisce il nucleo centrale del Pentateuco.\nL'avvio brusco del libro (\"Il Signore convoc\u00f2 Mos\u00e8 e parl\u00f2 a lui dalla Tenda del Convegno...\") \u00e8 in realt\u00e0 una logica continuazione degli ultimi capitoli dell'Esodo, in cui Dio aveva ordinato la costruzione di una tenda con cui rendere manifesta la sua presenza in mezzo al popolo di Israele anche dopo che si sar\u00e0 allontanato dal Monte Sinai.\nIl messaggio inaugurale della tenda, contenuto nel Levitico, stabilisce delle norme che devono essere comprese come funzionali a questa convivenza fra Dio e popolo. I sacrifici, quindi, sono designati con la parola ebraica \"qorban\", la cui etimologia segnala un avvicinamento. In previsione dell'allontanamento causato dal peccato, nel Levitico Dio dona anche uno strumento di riconciliazione, il sacrificio espiatorio. Il capitolo sul giorno dell'espiazione costituisce il centro sia del Levitico sia di tutto il Pentateuco. Altre norme, come quelle sulla purit\u00e0 (capp. 11\u201315), non sembrano avere valenza etica, ma piuttosto definire il galateo richiesto da questa convivenza: \"Siate santi perch\u00e9 io sono santo\" (Lv 11,45).\nIl nome \"Levitico\" deriva dal contenuto eminentemente legislativo del libro, proprio dei Leviti, i membri della trib\u00f9 di Levi, ai quali era affidato il compito di sorvegliare il tabernacolo e il tempio.\nIl libro, infatti, \u00e8 incentrato sulle leggi e le norme culturali-ritualistiche relative ai sacrifici, al sacerdozio, alla consacrazione dell'altare e alle feste. Questo ne fa una delle fonti principali per il diritto ebraico.\nStruttura.\nIl libro \u00e8 costituito da due grandi sezioni, contenenti molte delle formule tipiche delle mitzvot ebraiche.\nLa prima parte, corrispondente ai capitoli descrive in modo dettagliato i rituali del culto, suddivisi in:\nLa seconda parte \u00e8 nota come Codice di Santit\u00e0 per l'esortazione ricorrente a essere santi perch\u00e9 Dio \u00e8 santo e rende santi.\nIn questa sezione vi sono:\nChiude il libro una piccola sezione relativa ai voti .\nAspetti religiosi.\nNonostante il Levitico sia un'opera a carattere fondamentalmente legislativo, i molti precetti contenuti fanno riferimento a concetti teologici di primaria importanza nel panorama religioso ebraico e cristiano.\nAlcune tematiche legate ai riti liturgici presenti nel libro, quali il sacrificio, il peccato, la purit\u00e0 e la santit\u00e0 fanno del Levitico un'opera centrale per la comprensione delle dinamiche etico-sociali della cultura ebraica delle origini.\nLe istruzioni contenute sono il viatico per la santificazione dei fedeli, che mediante i riti sacrificali e purificatori e le offerte rendono grazie a Dio ed entrano in comunione con la divinit\u00e0."}
{"id": "43354", "revid": "120601035", "url": "https://it.wikipedia.org/wiki?curid=43354", "title": "Libro dell'Esodo", "text": "Esodo (ebraico \u05e9\u05de\u05d5\u05ea shem\u00f2t, \"nomi\", dall'incipit; greco \u0388\u03be\u03bf\u03b4\u03bf\u03c2 \"\u00e8xodos\", \"uscita\", latino \"Exodus\") \u00e8 il secondo libro della Torah ebraica e della Bibbia cristiana.\n\u00c8 scritto in ebraico e, secondo l'ipotesi maggiormente condivisa dagli studiosi, la sua redazione definitiva, ad opera di autori ignoti, \u00e8 collocata al VI-V secolo a.C. in Giudea, sulla base di precedenti tradizioni orali e scritte (vedi Ipotesi documentale), costituendo il primo nucleo attorno al quale si sarebbe venuta a comporre la scrittura della Bibbia.\n\u00c8 composto da 40 capitoli. Nei primi 14 descrive il soggiorno degli Ebrei in Egitto, la loro schiavit\u00f9 e la miracolosa liberazione tramite Mos\u00e8, mentre nei restanti descrive il soggiorno degli Ebrei nel deserto del Sinai. Il periodo descritto \u00e8 tradizionalmente riferito al 1250-1200 a.C. (quindi nel secolo XIII prima di Cristo, e precisamente al tempo del faraone Merneptah), mentre secondo altri studiosi l'Esodo degli Ebrei dall'Egitto sarebbe da riferirsi al 1500 a.C. (sotto il faraone Amenofi II).\nFormazione.\nSecondo la tradizione ebraica e molte confessioni religiose cristiane pi\u00f9 legate alla lettera del testo biblico, il libro dell'Esodo sarebbe stato scritto da Mos\u00e8 in persona.\nLa maggioranza degli esegeti moderni ritiene che tutto il Pentateuco sia in realt\u00e0 una raccolta, formatasi in epoca post-esilica, di vari scritti di epoche diverse. Secondo questa teoria, nota come ipotesi documentaria, la composizione letteraria del libro sarebbe avvenuta nel corso dei secoli fino alla redazione del documento sacerdotale, che avrebbe inglobato versioni precedenti elaborate dalla tradizione Jahwista ed Elohista.\nLe differenze stilistiche e di vocabolario hanno portato gli studiosi a supporre che su una parte consistente jahwista si siano col tempo incardinate unit\u00e0 letterarie eterogenee, riscontrabili ad esempio nell'incipit , nei capitoli e .\nContenuto.\nIl libro dell'Esodo \u00e8 chiaramente suddiviso in tre grandi sezioni, corrispondenti ai tre momenti della narrazione.\nLa prima, corrispondente ai capitoli , comprende il racconto dell'oppressione degli Ebrei in Egitto, la nascita di Mos\u00e8, la fuga del patriarca a Madian e la scelta divina, il suo ritorno in Egitto, le dieci piaghe e l'uscita dal Paese.\nLa seconda sezione narra del viaggio lungo la costa del Mar Rosso e nel deserto del Sinai.\nLa parte conclusiva riguarda l'incontro tra Dio e il popolo eletto, mediante le tappe fondamentali del decalogo e del codice dell'alleanza , seguito dall'episodio del Vitello d'oro e dalla costruzione del Tabernacolo.\nAspetti storici.\nL'inquadramento storico degli episodi narrati nell'Esodo ha da sempre posto notevoli problemi agli esegeti veterotestamentari. Mentre da una parte vi \u00e8 stato, in passato, un filone di ricerca che ha tentato di dimostrare la veridicit\u00e0 della Bibbia mettendolo in relazione alle scoperte archeologiche (vedi Werner Keller), dall'altra, proprio sulla base dei risultati di pi\u00f9 recenti ricerche archeologiche (vedi Fonti documentali e ricerca archeologica sull'esodo), si \u00e8 via via sviluppato un filone che ha messo in crisi la storicit\u00e0 del racconto biblico.\nL'opinione attuale della maggioranza degli studiosi \u00e8 che in realt\u00e0 l'Esodo abbia riguardato solo una piccola parte del popolo di Israele, la cui storia fu poi interiorizzata dalla totalit\u00e0 di esso.\nAspetti religiosi.\nI temi teologici affrontati nel libro dell'Esodo ne fanno uno dei fulcri della dottrina religiosa espressa nel Pentateuco.\nIl valore salvifico della liberazione dall'oppressione egiziana, l'istituzione della Pasqua, la teofania sul Sinai, con la trasmissione dei dieci comandamenti e la codificazione dell'alleanza tra Dio e il popolo eletto costituiscono a vari livelli alcuni dei temi centrali delle religioni ebraica e cristiana. Non a caso San Paolo nella Prima lettera ai Corinzi sottolinea il parallelismo tra il passaggio del mar Rosso e il battesimo, e tra l'episodio della manna nel deserto e l'eucaristia.\nL'intervento divino nella storia di Israele e la sua rivelazione, intermediata dalla figura centrale di Mos\u00e8, culminano nel significato teologico della terra promessa quale dono di salvezza per la fede e l'obbedienza del popolo scelto da Dio.\nSul Monte Sinai Dio rivela a Mos\u00e8 il proprio nome: il dialogo \u00e8 sincero, diretto e personale: Dio \u00e8 chiamato per nome e parla ai singoli chiamandoli per nome. Dio parla in prima persona, che come prima parola afferma \"Io\", di esistere non come un'idea filosofica astratta, ma come un \"Verbo vivente\":\npresentandosi come colui la cui Essenza (o natura) \u00e8 l'essere stesso, non meglio qualificabile con aggettivi che possono appartenere soltanto a Dio (Onnipotente, Eterno, Onnisciente, ecc.) ma non dicono rivelano mai veramente la sua natura."}
{"id": "43355", "revid": "77358", "url": "https://it.wikipedia.org/wiki?curid=43355", "title": "Linguine al pesto", "text": ""}
{"id": "43356", "revid": "339392", "url": "https://it.wikipedia.org/wiki?curid=43356", "title": "613 precetti", "text": ""}
{"id": "43357", "revid": "174925", "url": "https://it.wikipedia.org/wiki?curid=43357", "title": "Teorema di Green", "text": "In matematica il teorema di Green, il cui nome \u00e8 dovuto a George Green, pone in relazione un integrale di linea attorno ad una curva chiusa semplice e un integrale doppio su di una regione piana limitata dalla medesima curva. Si tratta di un caso speciale, ristretto a 2 dimensioni, del teorema del rotore, a sua volta caso particolare del teorema di Stokes.\nEnunciato.\nSia formula_1 una curva chiusa semplice nel piano positivamente orientata (Diremo che la curva formula_2 orientata positivamente \u00e8 un'orientazione positiva per la frontiera se per ogni formula_3 appartenente alla frontiera, l'angolo tra il vettore tangente e il vettore normale alla curva misurato in senso orario \u00e8 di formula_4) regolare a tratti, e sia formula_5 la superficie di cui \u00e8 frontiera. Se formula_6 e formula_7 sono due funzioni reali di due variabili reali che hanno le derivate parziali continue su una regione aperta che contiene formula_5, allora:\nPoich\u00e9 il punto iniziale ed il punto finale della curva coincidono, essendo essa chiusa, talvolta si preferisce utilizzare la notazione:\nInterpretazione.\nSe si considera un campo vettoriale formula_11 su formula_12 definito da:\nla quantit\u00e0:\nrappresenta l'integrale di formula_15, dove formula_16 \u00e8 la tangente esterna alla curva formula_17 in ogni punto. Dunque tale integrale rappresenta la circuitazione del campo formula_18 lungo la curva formula_17.\nD'altra parte l'espressione:\n\u00e8 il modulo del rotore di formula_18. Infatti, nel caso di un campo planare e di un insieme formula_5 del piano, il rotore \u00e8 un vettore parallelo alla normale alla superficie formula_5, e dunque:\nQuindi l'uguaglianza stabilita dal teorema stabilisce che la circuitazione di un campo vettoriale attraverso una curva \u00e8 uguale al flusso del rotore del campo attraverso la superficie delimitata da tale curva. Questo \u00e8 ci\u00f2 che afferma il teorema del rotore, che \u00e8 una generalizzazione del teorema di Green al caso di formula_25.\nDimostrazione per superficie semplice.\nIl teorema di Green si dimostra se si provano le due equazioni seguenti:\nSe si esprime formula_5 come la regione:\ndove formula_29 e formula_30 sono funzioni continue, si pu\u00f2 calcolare l'integrale doppio della prima relazione:\nAvendo utilizzato il teorema fondamentale del calcolo integrale.\nSpezzando il bordo formula_17 di formula_5 nell'unione delle quattro curve formula_34, formula_35, formula_36 e formula_37, si verifica che:\ne quindi:\nSommando questa con l'integrale doppio della prima relazione definito in precedenza si ottiene:\ne la seconda relazione si dimostra in modo analogo.\nRelazione con il teorema di Stokes.\nIl teorema di Green \u00e8 un caso speciale del teorema di Stokes che si verifica considerando una regione nel piano \"x-y\". Si ponga di avere un campo vettoriale formula_54 in tre dimensioni la cui componente \"z\" sia sempre nulla, ovvero formula_55. Per il membro alla sinistra del teorema di Green si ha:\ne per il teorema del rotore (o di Kelvin\u2013Stokes):\ndove la superficie formula_5 \u00e8 la regione nel piano e formula_59 \u00e8 il versore normale in direzione \"z\". L'integrando diventa:\nsicch\u00e9 si ottiene il membro di destra del teorema di Green:\nRelazione con il teorema della divergenza.\nConsiderando campi vettoriali in due dimensioni il teorema di Green \u00e8 equivalente alla seguente versione bidimensionale del teorema della divergenza:\ndove formula_59 \u00e8 il versore normale uscente alla frontiera formula_64 di formula_65. Infatti, dal momento che nel teorema di Green formula_66 \u00e8 un vettore tangente alla curva, e dato che la curva formula_64 \u00e8 orientata in senso antiorario, il vettore normale formula_59 \u00e8 il vettore formula_69. La sua lunghezza \u00e8 formula_70, e quindi formula_71. Detto formula_72, il membro alla destra diventa:\nche con il teorema di Green assume la forma:\nL'implicazione inversa si mostra in modo analogo."}
{"id": "43358", "revid": "9", "url": "https://it.wikipedia.org/wiki?curid=43358", "title": "Profeti ebraici", "text": ""}
{"id": "43360", "revid": "24443", "url": "https://it.wikipedia.org/wiki?curid=43360", "title": "Ketuvim", "text": "La raccolta del Kethubhi\u00ecm (\"Ketuv\u00ecm\", pronuncia dell'ebraico \u05db\u05ea\u05d5\u05d1\u05d9\u05dd, in italiano \"Scritti\" o raramente \"Agiografi\") \u00e8 composta da tredici libri del Tanakh della Bibbia ebraica (cfr Canone della Bibbia). Comprende scritti di varie categorie: salmi, libri di saggezza, annali storici.\nTehillim - Salmi.\nIl significato del nome del libro \u00e8 \"lodi\". I Tehillim sono una raccolta di 150 canti liturgici, composti in epoche diverse da ben dieci autori fra cui Mos\u00e8, Abramo, i figli di Korach e, ovviamente, Davide e Salomone. Uno, dello Shabbat, anche ad Adamo.\nIl libro, come la Torah, \u00e8 suddiviso in cinque sezioni composte da una grande variet\u00e0 di salmi: lodi (capp. 8, 19, 33, 100, 111-114), suppliche (capp. 3, 5, 21, 130), ringraziamenti (capp. 18, 30, 32, 129), testi in ordine alfabetico (capp. 25, 111, 119), brani riguardanti la saggezza e la morale, salmi storici (cap. 78).\nMishle - Proverbi.\nQuesto libro, opera di re Salomone, appartiene a quella che viene comunemente chiamata letteratura sapienziale.\nSi tratta di una raccolta di sentenze e consigli che incitano ad adottare una condotta virtuosa e a respingere il male. La saggezza poggia sulla fiducia in Dio; consiste nell'amare la Tor\u00e0, nella pratica della giustizia e della Zedaqah, nell'osservanza della fedelt\u00e0 coniugale e nell'evitare vizi quali l'orgoglio, l'avarizia e la pigrizia. La Saggezza \u00e8 personificata nell'immagine di una donna (I, capp. 1. 8. 31) che si rivolge all'umanit\u00e0.\nIl libro si conclude con una poesia di considerevole bellezza, \"Elogio alla Donna Virtuosa\" (capp. 31, 10 - 31), che fa parte integrante della liturgia domestica ebraica del venerd\u00ec sera (cfr Shabbat).\nIyov - Giobbe.\n\u00c8 un'opera molto complessa, scritta in uno stile magnifico, analizzante alla tematica del male e, pi\u00f9 particolarmente, della sofferenza di un giusto paragonata alla \"serenit\u00e0\" di un malvagio. Iyov \u00e8 un uomo ricco e virtuoso, ma Dio concede al Satan la possibilit\u00e0 di metterlo alla prova per accertarsi che la sua virt\u00f9 e il suo comportamento siano del tutto disinteressati (capp. 1\u20132). Inizia allora una serie di poemi: tre amici di Iyov intervengono in difesa della tesi tradizionale sui rapporti tra bene e benessere, tra male e disgrazia. Secondo loro, se Iyov soffre \u00e8 perch\u00e9 ha peccato e deve quindi pentirsi. Iyov protesta vivacemente e si ostina a dichiarare la sua innocenza (capp. 4\u201331). Compare allora Eliav (secondo alcuni Isacco) che critica i discorsi di Iyov e dei suoi amici sostenendo che Dio \u00e8 la Giustizia suprema, bench\u00e9 certe sue azioni rimangono incomprensibili all'uomo; qualunque discussione sarebbe dunque inutile e la sofferenza umana \u00e8 uno dei modi di Dio per istruire gli uomini (capp. 32\u201337).\nNell'ultima parte Dio stesso prende la parola, descrivendo le meraviglie della creazione e rimprovera Iyov per le sue lamentele (capp. 38\u201341) e gli amici di Iyov per i loro discorsi. Iyov ritrova la prosperit\u00e0 di cui godeva in passato.\nLe Cinque Meghillot.\nSi tratta di cinque libri che vengono letti, essenzialmente a scopo liturgico, durante certe festivit\u00e0. Il significato del termine Meghillah \u00e8 \"rotolo\" per indicare il rotolo di pergamena su cui viene scritta.\nShir haShirim - Cantico dei Cantici.\nIl nome ebraico \u00e8 un superlativo: \u00e8 il canto per eccellenza. L'autore \u00e8 re Salomone. Si tratta di un testo puramente simbolico poich\u00e9, se in apparenza pu\u00f2 essere inteso come una poesia d'amore fra l'amato e la sua fidanzata, descrive invece il fortissimo sentimento che lega la nazione d'Israel a Dio.\nViene letto in sinagoga l'ottavo giorno della festa di Pesach e, in alcune comunit\u00e0 sefardite, tutti i venerd\u00ec sera.\nRut - Rut.\nSi tratta di un breve testo, le cui vicende si situano all'epoca degli Shoftim.\nAlla morte del marito, Rut, una moabita, insiste nel voler restare al fianco della suocera Naomi quando questa decide di tornare a Betlemme (). Rut finir\u00e0 per sposare B\u00f2az, un parente di Naomi.\nQuesto rotolo viene letto durante la festa di Shavuot, giorno della nascita del re David, discendente di Rut.\nEcha - Libro delle Lamentazioni.\n\u00c8 una serie di cinque poemi che costituiscono una lamentela funebre sulla caduta di Yerushalayim e la distruzione del Bet haMiqdash (il Santuario). L'autore \u00e8 il profeta Geremia il quale, attraverso le sbarre della prigione a cui l'avevano costretto gli invasori babilonesi, detta questo triste canto al suo discepolo Baruch ben Neriy\u00e0.\nTutti i poemi (tranne il quinto) sono acrostici, ossia si presentano come una serie di strofe in ordine alfabetico.\nNel primo poema viene evocata la decadenza di Gerusalemme, che prende la parola per implorare il perdono divino. Dopo aver descritto il modo in cui la collera divina si \u00e8 abbattuta sulla citt\u00e0 (cap. 2), il poeta esprime la sua fiducia e la sua speranza (cap. 3). Il quarto capitolo tratta della punizione che incomber\u00e0 sui sacerdoti e sui falsi profeti. Il quinto capitolo \u00e8 un vibrante appello alla piet\u00e0 di Dio.\nIl libro viene letto il nove di Av.\nQohelet - Qoelet.\nIl testo presenta le riflessioni di un Saggio, che potrebbero essere riassunte con due parole della prima frase: \"hevel havalim\", \"vanit\u00e0 delle vanit\u00e0\". L'autore, che secondo la tradizione viene identificato nella persona di Re Salomone, fa un bilancio della vita umana. Accanto a un apparente pessimismo profondo, viene riaffermata la fede in Dio come unica salvezza dell'uomo.\nIl libro \u00e8 letto durante la festa di Sukkot.\nIn varie tradizioni bibliche viene anche reso con il titolo di Ecclesiaste\nEster - Ester.\nLa storia si svolge a Susa, nell'antica Persia, sotto il regno di Achashverosh (Assuero).\nIl re che, in stato di ubriachezza, aveva ordinato l'uccisione di sua moglie Vashti, prende in sposa Ester - bellissima donna ebrea educata e accudita dal cugino Mordechai - la quale, durante la sua permanenza al palazzo reale, non rivela mai le proprie origini.\nHaman viene scelto come primo ministro e, con il consenso del re, emana un decreto di sterminio di tutti gli ebrei dell'impero.\nSpinta da Mordechai, Ester ottiene l'annullamento del decreto. Haman viene impiccato e Mordechai, che un giorno aveva salvato la vita del re rivelandogli un complotto ordito contro di lui, viene poi magnificato come invece aveva desiderato il malvagio Haman per s\u00e9 cercando di sconfiggere definitivamente gli ebrei compiendo anche la Lashon ha-ra.\nL'ultimo capitolo descrive la felicit\u00e0 degli ebrei e fornisce alcuni dettagli della festa di Purim, durante la quale viene letto questo rotolo.\nDaniel - Daniele.\nIl libro ha la particolarit\u00e0 di essere parzialmente scritto in aramaico. Si tratta di uno scritto profetico ma, poich\u00e9 composto dopo la chiusura dell'insieme dei Nevi\u00ecm, non pot\u00e9 esservi integrato.\nDaniel, giovane nobile ebreo esiliato in Babilonia, interpreta un sogno di Nevuchadnetzar (il sogno del \"colosso dai piedi d'argilla\"). I suoi compagni vengono gettati in una fornace per aver rifiutato di commettere un atto di idolatria. Riescono a uscirne indenni grazie alla protezione di Dio, del quale Nevuchadnetzar riconosce l'onnipotenza. Nel quinto capitolo, il profeta spiega a Belshatzar il significato di un enigma apparso miracolosamente su un muro durante un banchetto. Nel sesto capitolo, Daniel, gettato in una fossa di leoni, ne esce incolume grazie alla protezione di Dio. Successivamente, compare uno dei vari espliciti riferimenti a un'era apocalittica (cap. 12).\nEzra e Nechemya - Esdra e Neemia.\nOriginariamente formavano un solo \"corpus\" ma oggi vengono letti separatamente. Si tratta di due testi che raccontano il ritorno degli ebrei a Gerusalemme dopo l'editto di Ciro e la loro opera di restaurazione: la ricostruzione del Beth Hamikdash (il Santuario) e la riorganizzazione spirituale. Nechemy\u00e0 arriva a Gerusalemme in un secondo tempo rispetto a \u2018Ezra, prendendo su di s\u00e9 il compito di ricostruire le mura della citt\u00e0.\nDivr\u00e9 Hayamim I e II - Cronache I e II.\nQuesti due libri, che originariamente ne formavano uno solo, consistono in una sintesi della storia ebraica da Adam fino all'esilio."}
{"id": "43363", "revid": "1543377", "url": "https://it.wikipedia.org/wiki?curid=43363", "title": "Midrash", "text": "Midrash (ebr. \u05de\u05d3\u05e8\u05e9; plurale midrashim) \u00e8 un metodo di esegesi biblica seguito dalla tradizione ebraica. Il termine viene usato anche per designare il genere letterario relativo a tale metodo e per indicare un'opera o una raccolta di opere risultanti dall'applicazione di esso.\nEtimologia.\nIl sostantivo \"midr\u0101sh\" \u00e8 connesso con il verbo \"darash\" (\u05d3\u05e8\u05e9), di cui il senso fondamentale \u00e8 cercare con cura, con passione. Delle molte forme del verbo \"darash\" che compaiono nella Bibbia ebraica, Mauro Perani dice: \"La sfera semantica di questa radice verbale si polarizza verso il campo dei significati che ruotano intorno ai concetti di ricerca, indagine, richiesta, cura e attento studio nei confronti di una realt\u00e0 che, in qualche modo chiede di essere esaminata\".\nIl sostantivo \"midr\u0101sh\" compare solo due volte nella Bibbia ebraica e precisamente nei relativi tardivi libri delle Cronache: 2 Cronache 13:22, \"il \"midr\u0101sh\" del profeta Iddo\", dove esso viene tradotto in italiano con \"memoria\" (CEI), \"memorie\" (RIV), \"annali\" (LND), e dall'antica versione greca Septuaginta con \u03b2\u03b9\u03b2\u03bb\u03af\u03bf\u03bd (libro); e 24:27 (\"il \"midr\u0101sh\" del libro\"), dove viene tradotto con gli stessi termini \"memoria\" (CEI), \"memorie\" (RIV), \"annali\" (LND), e dalla Septuaginta con \u03b3\u03c1\u03b1\u03c6\u03ae (scrittura). Umberto Cassuto, nell\"'Enciclopedia italiana\" (1934), dice delle due opere menzionate in questi passi biblici: \"\u00c8 possibile che, conformemente all'uso del vocabolo nell'epoca posteriore, esse siano state esposizioni e amplificazioni di pi\u00f9 antichi testi, cio\u00e8 di un libro, ma \u00e8 anche possibile, e forse probabile, che nei passi in questione il vocabolo midr\u0101sh significhi semplicemente \"libro\", in quanto ogni libro \u00e8 oggetto di studio e d'indagine; in tal caso nel secondo di essi il vocabolo s\u0113fer, che vale anch'esso \"libro\", dovrebbe essere considerato come una glossa\".\nIl metodo midrash.\nGi\u00e0 dal primo Medioevo si distingue la funzione di gran parte dell'interpretazione midrascica della Sacra Scrittura da quella dell'interpretazione \"peshat\", che intende individuare il senso letterale originale del testo. Con il midrash si andava al di l\u00e0 del senso peshat letterale e, con l'uso delle tecniche dette middot esegetiche, si attualizzava il testo, adattandolo ai bisogni e alle concezioni della comunit\u00e0 e traendone applicazioni pratiche e significati nuovi che sono lontani dall'apparire a prima vista.\nIl midrash si usava per risolvere le contraddizioni e eliminare le ambiguit\u00e0 che si incontrano nella Bibbia. Umberto Cassuto dice che il midrash era \"uno studio assiduo e zelante, amorevole e riverente, minuzioso e sottile, del testo biblico, tendente a ricercarne e precisarne il significato, anche il pi\u00f9 riposto o quello che tale si riteneva, e per trarne le norme della vita e gl'insegnamenti della religione e della morale; da ci\u00f2 anche l'\"interpretazione\" della parola biblica, con la quale si veniva, senza averne coscienza, a modificarne la portata adattandola ai tempi mutati e alle mutate condizioni sociali e politiche; da ci\u00f2 inoltre l'attivit\u00e0 intesa a ricollegare con la Bibbia, mediante un'esegesi pi\u00f9 o meno artificiosa, le consuetudini giuridiche e religiose tradizionali e i nuovi istituti o le nuove norme di diritto e di vita religiosa che si venivano creando in seno al giudaismo o in esso penetravano dall'esterno, s\u00ec da dar loro quella consacrazione ufficiale che solo poteva venire dalla connessione con la legge rivelata, unica fonte di diritto; da ci\u00f2 altres\u00ec l'analoga attivit\u00e0 intesa a ricollegare similmente col testo della Bibbia le antiche tradizioni di carattere storico o leggendario relative ai personaggi biblici e agli avvenimenti della storia biblica, gl'insegnamenti tradizionali o innovati in materia di credenze religiose e di doveri morali, di coscienza nazionale e umana, di attesa fiduciosa per l'avvenire d'Israele e dell'umanit\u00e0\".\nLo studioso ebreo Jacob Neusner indica tre maniere di fare midrash:\nUtenti del metodo midrash.\nAlcuni limitano il discorso midrashico al giudaismo rabbinico. Altri invece riconoscono l'uso del metodo midrash anche in alcuni manoscritti del Mar Morto, e in parti del Nuovo Testamento e della Bibbia ebraica (quali Cronache, Deuteronomio, le soprascritte dei Salmi). Infatti, \"i vari procedimenti esegetici praticati dal giudaismo delle diverse tendenze si ritrovano nello stesso Antico Testamento, per esempio nei libri delle Cronache in rapporto ai libri dei Re, e nel Nuovo Testamento, per esempio in certi ragionamenti scritturistici di san Paolo\". Antonio Pitta scorge l'uso della procedura midrash in Gal 3:6-14; Neil Godfrey la individua in tutti e quattro i Vangeli canonici e in Galati 3:16.\nAnche fuori delle Scritture canoniche i primi cristiani adoperavano il metodo midrash. Un passo della cosiddetta \"Lettera di Barnaba\" (di data incerta fra il 70 e il 133 d.Cr.) ne \u00e8 stato definito \"un esempio classico\". Si parla pure del midrash nel \"Protovangelo di Giacomo\" (verso il 140-170) e nelle opere di Giustino martire (100 \u2013 163/167).\nSi riconosce anche un midrash moderno.\nComposizioni midrash.\nIl risultato di un'applicazione del metodo midrash \u00e8 chiamato anch'esso un midrash. Tali insegnamenti, inizialmente trasmessi oralmente, sono stati poi posti per scritto e le raccolte di essi sono pure denominate midrashim.\nUna definizione di \"midrash\" in questo senso data da Gary G. Porton nel 1981 e ripetutamente citata da altri studiosi descrive il midrash come \"un tipo di discorso, sia orale che scritto, che si mette in diretta relazione con un testo fisso canonico, che il midrashista e il suo pubblico considerano essere l'autorevole parola rivelata di Dio e che in tale discorso \u00e8 esplicitamente citato o chiaramente accennato\".\nMidrashim rabbinici.\nNel parlare di midrashim, opere prodotte con il metodo midrash, alcuni preferiscono limitare il termine a quelle prodotte nell'epoca rabbinica del giudaismo, che \u00e8 suddivisa nei periodi tannaitico (I\u2013III d.C.), amoraico (III\u2013V d.C.) e postamoraico. Tali testi rabbinici per lo pi\u00f9 sono o halakici, da \"halakh\" (\u05d4\u05dc\u05da, lett. \"camminare\") e dettano norme di condotta, o haggadici, da \"higgh\u00eed\" (\u05d4\u05d2\u05d3) (lett. \"annunciare, raccontare\" e comprendono racconti storici o leggendari con sviluppi d'ordine morale o edificante. Se il midrash \u00e8 esegetico, l'ordine del materiale \u00e8 quello dei testi biblici su cui fornisce una specie di commentario; se \u00e8 omiletico, segue l'ordine delle sezioni lette e predicate nell'anno liturgico delle sinagoghe.\nTra i pi\u00f9 importanti sono i midrashim tannaitici che riferiscono tradizioni del I-II s.\nStruttura.\nQueste si presentano sia come un commento continuo della Scrittura (\"midrashim esegetici\") sia come un'antologia di sermoni sulle letture fatte in occasione del sabato e delle feste (\"midrashim omiletici\").\nSoprattutto halakhici sono Mekhilta sull'Esodo, Sifra sul Levitico, Sifr\u00e9 su Numeri/Deuteronomio, alcune parti del Midrash rabbah (commento del Pentateuco e dei cinque \u00abrotoli\u00bb letti nelle feste: Cantico, Ester, Rut, Lamentazioni e Qohelet), il Midrash tanhuma, la Pesiqta di Rab Kahana, la Pesiqta Rabbati. Si hanno anche alcune compilazioni tardive (come i Pirq\u00e9 di R. Eliezer, il Midrash ha-Gadol, il Midrash tehillim, ecc.). Tutti conservano tradizioni molto antiche.\nSuddivisione ulteriore.\nI nomi seguenti e il loro ordine segue anche la traduzione inglese del Soncino:\nMidrashim halakhici\nMidrashim esegetici\nMidrashim omiletici\nMidrashim omiletici minori\nMidrashim sui Cinque Megillot (rotoli)\nAltri midrashim esegetici\nAltre opere aggadiche\nMidrashim etici\nMidrashim esoterici\nCompilazioni midrashiche\nCollegamenti esterni.\nEsegesi biblica"}
{"id": "43364", "revid": "174925", "url": "https://it.wikipedia.org/wiki?curid=43364", "title": "Ghemara", "text": "Ghemara (lingua ebraica: \u05d2\u05de\u05e8\u05d0 \"studiare\"; pronuncia ashkenazita: Ghmora), \u00e8 la parte del Talmud contenente i commentari rabbinici e le discussioni sorte sull'interpretazione della Mishnah.\nStoria.\nUna volta che il nucleo della Mishnah fu stabilito in forma scritta da Rabbi Yehudah ha-Nass\u00ec (200 circa), fu studiato esaurientemente dai Maestri (Amoraim) in Babilonia e nell'Antico Israele. Le loro discussioni furono raccolte in una serie di libri che formarono la \"Ghemara\", la quale, unita alla Mishnah, d\u00e0 vita al Talmud.\nEdizioni.\nVi sono diverse \"edizioni critiche\" della \"Ghemara\", una compilata da studiosi in Israele, (principalmente nelle accademie di Tiberiade e Cesarea verso il 350) e l'altra eseguita dai Maestri di Babilonia (soprattutto nelle accademie di Sura, Pumbedita, e Mata Mehasia, verso il 500). Si tratta di due distinte scuole di analisi ed esegesi, il Talmud babilonese ed il Talmud di Gerusalemme, a cui si fa riferimento in tutta la letteratura rabbinica successiva. Nel tempo per\u00f2 si \u00e8 presa l'abitudine di parlare di \"Ghemara\" e \"Talmud\", senza ulteriore precisazione, per riferirsi alla versione babilonese dei testi.\nTalmud Bavl\u00ec - Talmud Babilonese.\nLe leggi della Torah sono formulate in modo conciso. Anticamente tali leggi venivano spiegate e tramandate oralmente di generazione in generazione. Dopo la caduta del Secondo Tempio di Gerusalemme e la dispersione del popolo ebraico, consapevole del pericolo che gli insegnamenti orali potessero venire dimenticati, Rabbi Yehudah ha-Nass\u00ec all'inizio del III secolo raccolse gli insegnamenti orali e compil\u00f2 la Mishnah.\nLa Mishnah \u00e8 costituita da Sei ordini ed \u00e8 un riassunto delle leggi definite dai Maestri secondo argomenti specifici. Nei tre secoli che seguirono la morte di Rabbi Yehudah ha-Nass\u00ec, la Mishn\u00e0 fu studiata e approfondita dai Maestri in Palestina e in Babilonia, dove esisteva una florida comunit\u00e0. Le discussioni e gli insegnamenti dei Maestri sui singoli trattati della Mishn\u00e0 vennero raccolte e formarono il Talmud Yerushalmi (Talmud di Gerusalemme, IV sec) e il Talmud Bavl\u00ec (Talmud di Babilonia, VI sec).\nLa parte pi\u00f9 ampia del Talmud \u00e8 dedicata alla discussione delle leggi; una parte cospicua \u00e8 dedicata alla narrazione di midrashim (parabole che hanno un profondo significato morale e da cui spesso si desume la normativa) e a insegnamenti in varie materie (medicina, scienza, storia, matematica etc.).\nIl Talmud \u00e8 molto importante nell'ebraismo e nella formazione ebraica perch\u00e9 tutta la complessa normativa che regola la vita ebraica \u00e8 codificata partendo dal Talmud.\nTalmud Yerushalmi - Talmud di Gerusalemme.\nIl secondo Talmud viene impropriamente chiamato Talmud Yerushalmi poich\u00e9 in realt\u00e0 non fu redatto nella citt\u00e0 del Santuario bens\u00ec a Tiberiade. Il Talmud Yerushalmi differisce dal primo per il linguaggio, lo stile e la terminologia.\nDi quest'ultimo possediamo solo quattro dei sei ordini: Zer\u00e0im, Mo\u00e8d, Nash\u00ecm e Nezik\u00ecn (in cui mancano per\u00f2 Eduyot e Avot), oltre alle prime tre sezioni di Nidd\u00e0.\nSecondo il Rambam fu Rabbi Yochanan, aiutato dai suoi discepoli, a redigere il Talmud Yerushalmi durante l'ultimo quarto del III secolo d.C.\nStruttura.\nGhemara e Mishnah assieme formano il Talmud. Esso pertanto comprende due componenti: Mishnah \u2013 il testo principale; Ghemara \u2013 analisi e commentari che \"completano\" il Talmud (da \"gamar\" \u05d2\u05de\u05e8,: ebraico \"completare\", \"finire\"; aramaico \"studiare\").\n\"Stricto sensu\", la parola \"Ghemar\" si riferisce alla padronanza ed al tramandarsi della tradizione, contrapposto a \"sevara\", che implica la derivazione di un risultato per mezzo della logica. Entrambi gli aspetti sono tuttavia incarnati dalla \"Ghemara\" intesa come specifica opera letteraria.\nI Rabbini della Mishnah sono noti come \"Tannaim\" (singolare: \"Tann\u00e0\" \u05ea\u05e0\u05d0). I rabbini della Ghemara sono spesso indicati come \"Amoraim\" (singolare: \"Amora\" \u05d0\u05de\u05d5\u05e8\u05d0).\nLa \"sughiya\".\nL'analisi degli \"Amora\u00ecm\" si concentra di solito sul chiarimento delle posizioni, parole e concezioni dei \"Tanna\u00ecm\". Questi dibattiti formano praticamente i \"mattoni\" su cui \u00e8 edificata la \"Ghemara\"; un passaggio di \"Ghemara\" si chiama \"Sughiya\" (\u05e1\u05d5\u05d2\u05d9\u05d0; plurale \"sughiyot\"). Normalmente una sughiya contiene un'elaborazione della \"Mishnah\" fondata su argomentazioni logico-deduttive. Ogni aspetto della \"Mishnah\" \u00e8 fatto oggetto di rigorosa investigazione. L'analisi \u00e8 finalizzata ad una comprensione esauriente del pieno significato della \"Mishnah\".\nNel \"Talmud\", una \"sughiya\" \u00e8 presentata come una serie di ipotesi e domande \u2013 ed il testo talmudico registra ogni passo del processo di ragionamento e derivazione.\nLa \"Ghemara\" prende pertanto la forma di uno scambio dialettico. (Al contrario, la \"Mishnah\" afferma opinioni legali compiute \u2013 e spesso differenze di opinione tra i \"Tanna\u00ecm\". C'\u00e8 poco dialogo.) I dialoganti sono qui denominati \"maksh\u00e0n\" (interrogante, \"colui che solleva una difficolt\u00e0\") e \"tartz\u00e0n\" (rispondente, \"colui che mette in chiaro\").\nLa \"Ghemara\" \u00e8 anche il repertorio dei disaccordi semantici tra \"Tanna\u00ecm\" e \"Amora\u00ecm\". Alcune di queste discussioni furono in realt\u00e0 condotte dagli \"Amora\u00ecm\", bench\u00e9 molte siano pure state ricostruite in via ipotetica dai redattori talmudici. (Spesso attribuiscono un modo di vedere ad un'autorit\u00e0 pi\u00f9 antica, come se avesse risposto ad una domanda: \"Questo \u00e8 ci\u00f2 che \"Rabbi X\" potrebbe aver sostenuto...\"). Raramente le dispute sono formalmente concluse.\nArgomentazione e dibattito.\nLa principale caratteristica della \"ghemara\" deriva largamente dall'argomentazione e dibattito descritti sopra. In ogni \"sughiya\" ciascun partecipante pu\u00f2 citare prove dalle scritture \"(Amorah\" e/o \"Mishnah)\" per costruire un fondamento logico alle proprie opinioni. Il processo di deduzione richiesto per derivare una conclusione da un argomento testuale \u00e8 spesso complesso logicamente ed indiretto. \"Affrontando un'affermazione di qualunque genere, lo studente talmudico proceder\u00e0 ponendosi una serie di domande prima di dichiararsi soddisfatto per averne compreso il pieno significato. Questa analisi \u00e8 spesso descritta come \"matematica\" nell'approccio; Adin Steinsaltz pone l'analogia degli \"Amoraim\" con gli scienziati: essi indagano l'Halakhah laddove Mishnah, Tosefta e midrash sono i fenomeni studiati.\nArgomenti testuali.\nGli argomenti testuali \u2014 evocati per corroborare le proprie tesi e/o per rigettare le tesi avversarie \u2014 comprendono:"}
{"id": "43365", "revid": "123567050", "url": "https://it.wikipedia.org/wiki?curid=43365", "title": "Mishnah", "text": "La Mishnah, o Mishn\u00e0 (ebraico: \u05de\u05b4\u05e9\u05b0\u05c1\u05e0\u05b8\u05d4, \"studio a ripetizione\") \u00e8 uno dei testi fondamentali dell'ebraismo.\nLa parola mishnah proviene dalla radice ebraica \"\u0161-n-h\" (), collegata con il campo semantico del \"ripetere\" (quindi anche \"studiare e revisionare\", \"insegnare\"), suggerisce ci\u00f2 che \u00e8 imparato a memoria, per ripetizione, e designa l'insieme della Torah orale e il suo studio, in opposizione a \"Miqr\u00e0\", che si riferisce alla Bibbia ebraica e al suo studio. Pu\u00f2 anche designare l'insieme della halakhah (parte legislativa) o ancora una forma d'insegnamento di quella, che non parta dal testo biblico, ma dalle sentenze dei Maestri della tradizione, riguardo a problemi concreti. \u00c8 inoltre la prima grande opera di letteratura rabbinica.\nLa Mishnah fu redatta da Rabbi Yehudah HaNasi prima della sua morte verso il 217, in un'epoca in cui, secondo il Talmud, la persecuzione degli ebrei ed il passar del tempo metteva a rischio la sopravvivenza della tradizione orale dei Farisei, iniziata dal periodo del Secondo Tempio (536 a.C.\u201370). La maggior parte della Mishnah \u00e8 scritta in ebraico mishnaico, mentre alcune parti sono in lingua aramaica.\nLa Mishnah consiste di sei ordini (\"sedarim\", singolare \"seder\" ), ciascuno dei quali contiene 7\u201312 trattati (\"masechtot\", sing. \"masechet\", \u05de\u05e1\u05db\u05ea; lett. \"rete\"), 63 in tutto, e sono ulteriormente suddivisi in capitoli e paragrafi o versetti.\nLa parola \"Mishnah\" pu\u00f2 inoltre indicare un singolo paragrafo o versetto dell'opera stessa, cio\u00e8 l'unit\u00e0 pi\u00f9 piccola della struttura mishnaica. Per tale ragione l'intera opera \u00e8 a volte chiamata col plurale, \"Mishnayot\".\nOrigini.\nLa tradizione ebraica rabbinica insegna che anche la Legge orale fu trasmessa, insieme a quella scritta, da Dio a Mos\u00e8 sul Monte Sinai, sette settimane dopo l'uscita dall'Egitto del popolo ebraico. Essa fu tramandata di generazione in generazione, finch\u00e9 le persecuzioni ne misero in pericolo la corretta trasmissione. \u00c8 in questo contesto che nasce la Mishnah, compilazione della tradizione orale cos\u00ec come fu esposta dai Tannaim (Maestri anteriori al III secolo), e compilata verso il 200 da Rabbi Yehuda Hanassi in Galilea.\nLa tradizione ci ha tramandato anche i criteri circa le opinioni da adottare, fissando cos\u00ec la Halakhah (decisione pratica concernente questioni legali, rituali o religiose), tanto che l'opera \u00e8 non solamente un riferimento della Legge orale da ampliare e commentare, ma divenne il codice ufficiale e canonico della vita giudaica. Redatta in ebraico tardo, \u00e8 disposta secondo gli argomenti in sei ordini (sedarim) e 60 trattati. Le tradizioni tannaitiche non incorporate nella Mishnah sono chiamate baraitot (\"esteriori\"); una parte di esse fu raccolta, verso il 250, nella collezione chiamata Tosefta (supplemento, aggiunta). Molte di esse sono presenti anche nel Talmud, i cui trattati seguono la stessa disposizione della Mishnah.\nLegge orale.\nPrima della pubblicazione della Mishnah, diritto e studio esegetico erano principalmente in forma orale, poich\u00e9 non era permesso mettere per iscritto tali materie. La prima forma di legge orale potrebbe essere stata in forma midrashica, in cui la discussione halakhica \u00e8 strutturata come commentario esegetico della Torah. I rabbini discutevano e spiegavano il \"Tanakh\" (), la Bibbia ebraica, senza il beneficio di opere scritte (oltre ai libri biblici stessi), sebbene alcuni potessero avere annotazioni private (, \"megillot setarim\"), per esempio di decisioni emesse da tribunali. Le tradizioni orali erano ben lungi dall'essere monolitiche e variavano a seconda delle scuole, la pi\u00f9 famosa delle quali era la Casa di Shammai e quelle di Hillel.\nDopo la prima guerra giudaica del 70, con la fine del centro ebraico del Secondo Tempio a Gerusalemme, la normativa ebraica sociale e giuridica era in subbuglio. I rabbini si confrontavano ora con la nuova realt\u00e0 di un ebraismo senza Tempio (a servire da centro di insegnamento e studio) e di una Giudea senza autonomia. \u00c8 durante questo periodo che i discorsi rabbinici iniziarono ad essere messi per iscritto. Ci si preoccupava che i dettagli delle tradizioni orali dei Farisei del periodo del Secondo Tempio (530 a.C.\u201370) venissero dimenticati, pertanto si addusse ci\u00f2 come giustificazione per trascrivere queste leggi orali.\nCol passare del tempo diverse tradizioni di Legge Orale vennero in essere, creando problemi di interpretazione. Secondo la \"Mevo Hatalmud\" (\"Introduzione al Talmud\") molte sentenze furono emesse in contesti specifici, ma venivano poi usate fuori contesto; oppure una sentenza era replicata, ma la risultante seconda sentenza non era diffusa popolarmentre. Per correggere questo problema, Rabbi Yehudah HaNasi inizi\u00f2 la redazione della Mishnah. Se un dato punto non provocava conflitti, ne manteneva il linguaggio; dove esisteva conflitto interpretativo, riordinava le opinioni e proponeva una decisione. Inoltre dava chiarimenti dove non c'era contesto. L'idea era di non usare il proprio criterio di giudizio, ma di esaminare la tradizione risalendo il pi\u00f9 indietro possibile e integrare solo quando necessario.\nStudi mishnaici.\nVarianti testuali.\nGrosso modo, esistono due tradizioni di testo mishnaico. Una tradizione si trova nei manoscritti e nelle edizioni stampate della Mishnah da sola, o quale parte del Talmud gerosolimitano. L'altra si riscontra nei manoscritti ed edizioni del Talmud babilonese, sebbene a volte ci sia differenza tra il testo di un intero paragrafo stampato all'inizio di una discussione (che potrebbe essere stato redatto per conformarsi al testo delle edizioni di sola Mishnah) e le citazioni riga per riga lungo il corso della discussione.\nRobert Brody, nel suo \"Mishna and Tosefta Studies\" (Gerusalemme, 2014), mette in guardia contro un eccesso di semplificazione, assumendo che la tradizione della Mishnah da sola sia sempre la pi\u00f9 autentica, o che rappresenti quella \"palestinese\" in opposizione a quella \"babilonese\" . I manoscritti della Geniza del Cairo, o citazioni in altre opere, possono supportare entrambi i tipi di lettura o addirittura altre letture.\nEdizioni.\nLa prima edizione della Mishnah venne pubblicata a Napoli. Ci furono molte edizioni successive, tra cui l'edizione di Vilna del tardo XIX secolo, che \u00e8 la base delle edizioni usate correntemente dal pubblico religioso.\nEdizioni vocalizzate furono pubblicate in Italia, culminando nell'edizione del rabbino veneto David ben Solomon Altaras, pubblicata a Venezia nel 1737. L'edizione Altaras fu ripubblicata a Mantova nel 1777, a Pisa nel 1797 e 1810, a Livorno in molte edizioni dal 1823 fino al 1936: ristampe delle edizioni livornesi furono pubblicate in Israele nel 1913, 1962, 1968 e 1976. Gran parte di queste edizioni contengono note di varianti testuali e vocalizzazioni. Le edizioni di Livorno stanno alla base della tradizione sefardita e sono recitate in pubblico, per esempio in memoria di una persona defunta.\nOltre ad essere stampata da sola, le Mishnah viene inclusa in tutte le edizioni del Bavli e del Yerushalmi. Ogni paragrafo \u00e8 stampato per conto suo, e seguito dalla rispettiva discussione della Ghemara. Tuttavia, la discussione stessa spesso cita la Mishnah riga per riga. Mentre il testo stampato in forma di paragrafo \u00e8 generalmente standardizzato per seguire l'edizione di Vilna, il testo citato riga per riga nella Ghemara spesso conserva importanti variazioni, che a volte riflettono le letture di manoscritti pi\u00f9 antichi.\nL'approccio pi\u00f9 vicino ad un'edizione critica \u00e8 quello del talmudista Hanoch Albeck (1890\u20131972). Esiste anche un'edizione curata dal dayan Yosef Qafi\u1e25 (1917\u20132000) della Mishnah insieme al commentario di Maimonide, che confronta il testo basilare usato dal Rambam con le edizioni di Napoli e Vilna e altre fonti.\nTradizioni orali e pronuncia.\nLa Mishnah era e tuttora \u00e8 studiata tradizionalmente mediante recitazione (ad alta voce). Molti manoscritti medievali della Mishnah sono vocalizzati, e alcuni di questi contengono una parziale cantillazione tiberiense. Le comunit\u00e0 ebraiche del mondo conservano melodie locali per intonare la Mishnah e modi speciali di pronunciarne le parole.\nLa maggioranza delle edizioni vocalizzate correnti della Mishnah riflettono la vocalizzazione standard ashkenazita; due istituti dell'Universit\u00e0 Ebraica di Gerusalemme hanno raccolto vasti archivi orali che contengono, tra l'altro, numerose registrazioni di ebrei che cantano la Mishnah usando varie melodie e molti tipi di pronuncia. Questi istituti sono il Centro di Ricerca delle Tradizioni Orali Ebraiche (la \"Phonoteca\" della Biblioteca Ebraica Universitaria e Nazionale).\nCome fonte storica.\nSia Mishnah sia Talmud contengono pochi studi biografici dei personaggi ivi discussi, e ogni trattato riunisce i punti di vista di molte persone diverse. Tuttavia, biografie abbozzate dei saggi mishnaici spesso possono essere ricostruite con dettagli storici tratti da fonti talmudiche e midrashiche.\nMolti studiosi storici moderni si concentrano sull'epoca e sulla formazione della Mishnah. Una questione vitale \u00e8 se fu composta da fonti che risalgono alla vita del redattore e quanto di essa sia stata composta precedentemente o susseguentemente. Le dispute mishnaiche sono distinguibili secondo linee teologiche o comunitarie, e in quali modi le differenti sezioni derivano da scuole di pensiero differenti nell'ambito del primo ebraismo? Queste fonti possono essere identificate e se s\u00ec, come? In risposta a queste domande, gli studiosi moderni hanno adottato una quantit\u00e0 di approcci differenti:\nStruttura.\nLa Mishnah comprende sei ordini (ebr. translitt.:\"sedarim\", sing. \"seder\" ), ciascuno contenente 7-12 trattati (\"masechtot\", sing. \"masechet\" ; lett. \"tela\"), 63 in totale. Ogni \"masechet\" \u00e8 diviso in capitoli (\"peraqim\", sing. \"pereq\") e poi paragrafi o versi (\"mishnayot\", sing. \"Mishnah\"). La Mishnah \u00e8 chiamata anche \"Shas\" (un acronimo di \"Shisha Sedarim\" - i \"sei ordini\").\nUna mnemotecnica per ricordarsi la sequenza degli ordini \u00e8 stata fornita da Shimon ben Lakish (III secolo e.v.) e si basa sul versetto di Isaia \"Ci sar\u00e0 \"fede\" nei tuoi giorni, \"forza\", \"salvezza\", \"sapienza\" e \"conoscenza\"\" . \"Fede\" si riferisce a Zeraim (Semi) perch\u00e9 un contadino che semina i suoi campi deve aver fede in Dio che provveder\u00e0 un abbondante raccolto. \"Tuoi giorni\" si riferisce a Moed (Festivit\u00e0). \"Forza\" si riferisce all'ordine Nezikin (Danni) perch\u00e9 la conoscenza della legge civile \"salva\" la gente dal contrastarsi. \"Sapienza\" si riferisce all'ordine Kodashim (Cose sacre) e \"conoscenza\" si riferisce a Tohorot (Purificazioni) perch\u00e9 sono difficili da capire.\nLa Mishnah ordina i suoi contenuti per oggetto, non per contesto biblico-storico. Similmente apparentemente tratta gli argomenti individuali pi\u00f9 approfonditamente del Midrash. Include una maggior selezione di materie halakhiche di quanto non faccia il Midrash.\nI sei ordini sono: \nIn ogni ordine (eccetto lo \"Zeraim\"), i trattati sono organizzati dal pi\u00f9 grande (in numero di capitoli) al pi\u00f9 piccolo. Il Talmud babilonese (Haghigah 14a) sembra affermare che esistessero seicento o settecento ordini della Mishnah. Hillel il Vecchio li organizz\u00f2 in sei ordini per renderli pi\u00f9 facili da memorizzare. L'accuratezza storica di questa tradizione \u00e8 in dubbio.\nEsiste anche un'altra tradizione secondo cui sembra che Esdra lo scriba abbia dettato a memoria non solo i 24 libri del Tanakh ma anche 60 libri esoterici.Non si sa se questo si riferisse alla Mishnah ma la storia potrebbe esser confermata dal fatto che la Mishnah ha veramente 60 trattati (il totale attuale \u00e8 63, ma \"Makkot\" faceva originalmente parte dello \"Sanhedrin\"; \"Bava Kamma, Bava Metzia\" e \"Bava Batra\" possono esser considerati come suddivisioni di un singolo trattato, il \"Nezikin\").\n\u00c8 interessante notare che lo studioso israeliano Reuvein Margolies (1889\u20131971) asseriva ci fossero originalmente sette ordini di Mishnah e citava una tradizione gaonica in merito al settimo ordine che sembra contenga le leggi dello \"Sta\"m\" (la pratica dello scriba) e delle \"Berachot\" (benedizioni).\nOrdini ed altri testi o parti.\nCome gi\u00e0 spiegato sopra, la Mishnah \u00e8 composta da 60 Trattati, divisi in 6 Ordini. La divisione tradizionale avrebbe 63 trattati, con \"Bava Qamma, Bava Mesi\u2018ha\" e \"Bava Batra\" che appartengono al Trattato \"Neziqin\", e \"Makkot\" che \u00e8 la continuazione del \"Sanhedrin\". Esistono anche dei trattati minori al di fuori dei sei Ordini. Qui di seguito si elencano gli Ordini come correntemente strutturati: i numerali romani indicano il volume della traduzione stampata a Soncino, anche del Talmud babilonese; le abbreviazioni ad inizio titolo (per es. BM, o MekRI, ecc.) sono quelle normalmente usate nelle citazioni."}
{"id": "43366", "revid": "1543377", "url": "https://it.wikipedia.org/wiki?curid=43366", "title": "Talmud", "text": "Il Talmud (, \"talm\u016bd\", che significa \"insegnamento\", \"studio\", \"discussione\" dalla radice ebraica \u05dc-\u05de-\u05d3) \u00e8 uno dei testi sacri dell'ebraismo. Tradizionalmente viene citato col termine Shas (), un'abbreviazione ebraica di \"shisha sedarim\", i \"sei ordini\", riferimento ai sei ordini della Mishnah. Il termine \"Talmud\" normalmente si riferisce alla raccolta di scritti intitolati specificamente Talmud babilonese (\"Talmud Bavli\"), sebbene ci sia anche un'altra raccolta precedente nota come Talmud di Gerusalemme, o Talmud Yerushalmi (\"Talmud Yerushalmi\", gerosolimitano). Quando ci si riferisce ai periodi postbiblici, cio\u00e8 quelli della creazione del \"Talmud\", delle accademie talmudiche e dell'esilarcato babilonese, le fonti ebraiche usano il termine \"Babilonia\" da un punto di vista strettamente \"ebraico\", continuando a usare tale nome anche dopo che era divenuto obsoleto in termini geopolitici.\nIl \"Talmud\" ha due componenti: la \"Mishnah\" (, 200 circa), compendio scritto della \"Torah Orale\" dell'ebraismo rabbinico (\"Talmud\" infatti significa \"istruzione\" in ebraico); e la \"Ghemara\" (500 circa), un'elucidazione della \"Mishnah\" e relativi scritti tannaitici che spesso tratta di altri argomenti e commenta la Bibbia ebraica (\"Tanakh\"). Il termine \"Talmud\" pu\u00f2 riferirsi solo alla \"Ghemara\", oppure alla \"Mishnah e Ghemara\" insieme.\nL'intero \"Talmud\" consiste di 63 trattati e la rispettiva stampa supera le 6200 pagine. \u00c8 scritto in ebraico tannaitico e aramaico giudaico babilonese e contiene gli insegnamenti e le opinioni di migliaia di rabbini (da prima dell'Era Volgare fino al V secolo) relativi a svariati argomenti, tra cui la \"Halakhah\" (legge), l'etica ebraica, la filosofia, le tradizioni, la storia, i costumi e molte altre materie. Il \"Talmud\" \u00e8 la base di tutti i codici della Legge ebraica ed \u00e8 vastamente citata nella letteratura rabbinica.\nStoria.\nIl retroterra culturale ebraico.\nIn origine, la cultura ebraica si sviluppava oralmente, quando i rabbini esponevano e discutevano la \"legge\" scritta del \"Tanakh\", ma la commentavano senza il beneficio di opere scritte (con l'eccezione dei libri biblici), anche se alcuni potevano aver tenuto delle note personali (\"Meghillot setarim\"), ad esempio le sentenze del tribunale ebraico.\nLa situazione cambi\u00f2 drasticamente a causa della distruzione della comunit\u00e0 ebraica e del Secondo Tempio nell'anno 70 d.C. e il conseguente sconvolgimento delle relative norme sociali e giuridiche. Mentre i rabbini si trovarono ad affrontare una nuova realt\u00e0 - soprattutto l'ebraismo senza il Tempio (che serviva come centro di insegnamento e di studio) e senza una Giudea almeno parzialmente autonoma - si gener\u00f2 una pletora di problematiche giuridiche e il vecchio sistema di studio orale non pot\u00e9 esser mantenuto.\nFu durante questo periodo che il discorso rabbinico incominci\u00f2 a essere messo per iscritto.\nLa prima legge orale registrata potrebbe essere stata fatta in forma midrashica, dove la discussione halakhica \u00e8 strutturata come commentario esegetico del \"Pentateuco\" (\"Torah\"). Ma una forma alternativa, organizzata per argomento anzich\u00e9 per versetto biblico, si afferm\u00f2 verso l'anno 200 quando Rabbi Judah haNasi redasse la \"Mishnah\" (). Essa non era certo monolitica; piuttosto, variava tra le diverse scuole rabbiniche. Le due pi\u00f9 famose erano la Scuola di Shammai e la Scuola di Hillel. In generale, tutti i pareri validi, anche quelli non normativi, furono registrati nel \"Talmud\".\nLa formazione del \"Talmud\".\nPresto, di fronte a situazioni nuove e a divergenze di scuola, fu necessario ricavare dalla \"Torah\", scritta e orale, le decisioni pratiche. Questa fu opera dei rabbini e specialmente dei 71 membri del Sinedrio.\nPi\u00f9 tardi le persecuzioni e la necessit\u00e0 di tener conto della distruzione del Secondo Tempio (70 d.C.) e della diaspora ebraica, indussero Rabbi Akiva e poi Rabbi Meir a raccogliere e a classificare gli appunti dei loro allievi. All'inizio del III secolo, Rabbi Judah haNasi, soprannominato il Santo, li ordin\u00f2 in 60 trattati, raggruppati in sei ordini, il cui insieme costituisce la \"Mishnah\" (Insegnamento da ripetere), compendio della \"Torah\" orale e destinato a essere imparato a memoria. La \"Mishnah\" \u00e8 scritta in ebraico, bench\u00e9 l'aramaico gi\u00e0 a quell'epoca fosse la lingua corrente anche in Terra d'Israele.\nCol passare degli anni e con l'aggravarsi della situazione del popolo ebraico, divenne evidente che il testo della \"Mishnah\" era troppo conciso per poter essere usato correntemente come guida di \"Halakhah\", giungendo quindi alla redazione del \"Talmud\".\nI maestri del Talmud e il loro insegnamento.\nI maestri ebrei della \"Mishnah\" sono chiamati \"tannaim\" (insegnanti). Quelli della \"Ghemara\" accettarono soltanto il titolo di \"amoraim\" (interpreti). Quanto a coloro che redassero il testo definitivo, essi si considerarono modestamente come \"savoraim\" (opinanti). Molti di questi illustri rabbini esercitavano il mestiere di artigiano.\nIl messaggio del \"Talmud\" si presenta in due forme: quella della \"Halakhah\" (Via da seguire) che riguarda le prescrizioni legali, e quella della \"Haggadah\" (Racconto), consistente in racconti di episodi, alcuni dei quali possono parere immaginosi e in parabole, modalit\u00e0 che si sono riflettute poi nei \"Vangeli\" e nella \"Sunna\" islamica. L'insieme costituisce una vera enciclopedia delle conoscenze dell'epoca (matematica, medicina, astronomia ecc.).\nIl \"Talmud\" ha autorit\u00e0 per tutte le generazioni; oggi vi \u00e8 un vero risveglio di studi talmudici.\nIn ogni epoca i quesiti posti al \"Talmud\" hanno permesso di applicarlo tenendo conto dei nuovi dati scientifici, economici, sociali. Cos\u00ec viene garantita la continuit\u00e0 della tradizione, vivente da Mos\u00e8 ai giorni nostri.\nLa tradizione orale, messa per iscritto, continu\u00f2 a essere materia di discussione e approfondimento in Terra d'Israele e a Babilonia: la \"Ghemara\" (complemento) \u00e8 il commentario prodotto dagli \"Amoraim\" (i Maestri della \"Ghemara\" III-V secolo).\n\"Mishnah e Ghemara\" = \"Talmud\" (insegnamento; abbreviazione di \"Talmud Torah\"). Ne esistono due redazioni diverse per contenuto, metodo e lingua: il Talmud di Gerusalemme (\"Talmud Yerushalmi\", \"TY\"), terminato verso la fine del IV secolo, e il Talmud babilonese (\"Talmud Bavli\", \"TB\"), di un secolo pi\u00f9 tardi. Ambedue commentano la met\u00e0 circa dei trattati della \"Mishnah\", quello di Babilonia in modo assai pi\u00f9 esteso. Le circostanze storiche spiegano come il TB abbia presto eclissato il suo corrispondente definito \"di Gerusalemme\" e sia stato considerato come il solo canonico e normativo. Il testo della \"Mishnah\" ha numerose varianti nei due \"Talmudim\" (plurale di \"Talmud\") al punto che si \u00e8 persino pensato a due recensioni.\nIl TB contiene il doppio di \"haggadot\" (insieme delle tradizioni non giuridiche) rispetto al TY, ove avevano posto tra i \"midrashim\". Il \"Talmud\" si presenta come il verbale conciso e appena ritoccato delle dispute accademiche (coi nomi dei protagonisti): e ci\u00f2 spiega la ricchezza esuberante del suo contenuto, come pure la difficolt\u00e0 della sua interpretazione. La redazione del \"Talmud Bavli\" risale al periodo compreso tra Rav e Shmuel, ossia la prima met\u00e0 del III secolo e la fine dell'attivit\u00e0 di Ravina (499). Le accademie talmudiche pi\u00f9 importanti avevano sede a Sura, Pumbedita, Nehardea, Machoza, Mata Mechasya e Naresh.\nOpera di virtuosi consumati nell'esegesi e nel diritto, che attingono alle risorse della dialettica per trarre tutti i significati possibili da un testo e motivare i propri punti di vista, la \"Ghemara\" affronta, spesso senza ordine e continuit\u00e0, ogni specie di argomenti (casistica, filosofia, morale, geografia, zoologia, botanica, superstizioni e credenze popolari), esprime le opinioni pi\u00f9 diverse e contraddittorie senza imporle; per questo Jacob Neusner mette in risalto giustamente questa \"undogmatic quality of Talmudic discourse\" (\"Invitation to the Talmud\", 241): una delle caratteristiche pi\u00f9 sorprendenti delle discussioni talmudiche \u00e8 l'appassionata ricerca della verit\u00e0 da parte dei Maestri, ognuno dei quali difende la propria opinione fino a quando non capisce che la ragione \u00e8 dalla parte dell'avversario. Questa illimitata onest\u00e0 intellettuale in un dibattito religioso \u00e8 forse una delle caratteristiche pi\u00f9 affascinanti dello studio talmudico.\nIl \"Talmud\" ci \u00e8 giunto quindi in due versioni diverse: il \"Talmud\" di Gerusalemme (\"Talmud Yerushalm\u00ec\") (redatto tra il IV e il VI secolo nella Terra d'Israele) e il \"Talmud\" di Babilonia (\"Talmud Bavl\u00ec\") (redatto tra il V e il VII secolo in Babilonia). Il \"Talmud\" Babilonese, la cui \"Ghemara\" \u00e8 scritta in aramaico e che fu compilato inizialmente da rav Ashi e terminato da Ravina, ambedue capi della famosa \"Yeshivah\" di Sura, \u00e8 molto pi\u00f9 lungo di quello di Gerusalemme; quest'ultimo viene impropriamente chiamato \"Talmud Yerushalmi\" (Talmud di Gerusalemme) ma in realt\u00e0 non fu redatto nella citt\u00e0 del Santuario bens\u00ec a Tiberiade. Il \"Talmud Yerushalmi\" differisce dal primo per il linguaggio, lo stile e la terminologia. Oggi di quest'ultimo possediamo solo quattro dei sei ordini: Zeraim, Moed, Nashim e Nezikin (in cui mancano per\u00f2 'Eduyot e Avot), oltre alle prime tre sezioni di Nidda. Secondo il Rambam fu Rabbi Yochanan, aiutato dai suoi discepoli, a compilare il \"Talmud Yerushalmi\" durante l'ultimo quarto del III secolo d.C.\nNell'VIII secolo nacque il movimento dei Caraiti, che respingono l'autorit\u00e0 del \"Talmud\" e accettano la Scrittura (\"Miqra\"') come unica norma. Le edizioni del TB riproducono l\"editio princeps\" di Venezia (1520-1524). Molte contengono anche i 12 \u00abPiccoli Trattati\u00bb considerati non canonici.\nCaratteristiche.\nIl \"Talmud\" \u00e8 riconosciuto solo dall'ebraismo che, assieme al \"Midrash\" e altri testi rabbinici o mistici noti del Canone ebraico, lo considera come \"trasmissione e discussione orale\" della \"Torah\". La \"Torah\" orale fu rivelata sul monte Sinai a Mos\u00e8 e trasmessa a voce, di generazione in generazione, fino alla conquista romana. Il \"Talmud\" fu fissato per iscritto solo quando, con la distruzione del Secondo Tempio di Gerusalemme, gli Ebrei temettero che le basi religiose di Israele potessero sparire.\nConsiste in una raccolta di discussioni avvenute tra i sapienti (\"Chakhamim\") e i maestri (\"rabbanim\") circa i significati e le applicazioni dei passi della \"Torah\" scritta, e si articola in due livelli:\nI termini \"Talmud\" e \"Ghemara\" vengono spesso usati in maniera intercambiabile. La \"Ghemara\" forma la base di tutti i codici della \"Halakhah\" (legge rabbinica) e viene spesso citata in altra letteratura rabbinica. L'intero \"Talmud\" \u00e8 anche conosciuto con il nome di \"Shas\" (), acronimo di \"Shisha Sedarim\", i sei ordini (\"Zeraim\", \"Moed\", \"Nashim\", \"Nezikin\", \"Kodashim\", \"Tohorot\") in cui \u00e8 divisa la \"Mishnah\". La suddivisione del Talmud \u00e8 identica a quella della Mishnah: i \"Shisha Sedarim\" si suddividono in \"Massechtot\" - trattati, i quali a loro volta sono composti da capitoli.\nContenuto e struttura.\nIl \"Talmud\" si compone di diverse parti e approfondisce ogni piano dell'esistenza di Dio, della Creazione, delle creature e dell'uomo.\nOrdine concettuale.\nI sei ordini (\"sedarim\"; singolare: \"seder\") del contenuto generale del \"Talmud\" sono suddivisi in 60 o 63 trattati (\"masekhtot\"; singolare: \"masekhet\") di materie pi\u00f9 specifiche. Ogni trattato \u00e8 diviso in capitoli (\"perakim\"; singolare: \"perek\"), 517 in totale, che sono numerati sia secondo la numerazione dell'alfabeto ebraico sia con nomi propri, solitamente facendo uso delle prime parole della prima \"mishnah\". Il \"perek\" spesso continua per diverse (decine) di pagine. Ogni \"perek\" contiene molte \"mishnayot\" insieme ai rispettivi scambi di commenti che formano la base della \"Ghemara\"; il nome di un passo della \"Ghemara\" si chiama \"sughiya\" (; plurale \"sughyot\"). I paragrafi dei capitoli vengono citati come \"mishnayot\" (plur. di \"mishna\"): pu\u00f2 sembrare paradossale che lo stesso termine, \"Mishna\", venga usato per il tutto e anche per la pi\u00f9 piccola parte del tutto; per esser precisi, \"mishnah\" \u00e8 il termine corretto per definire una breve regola in un insegnamento particolare che forma la base caratteristica dell'opera e sarebbe pi\u00f9 giusto riferirsi all'intero lavoro col plurale \"mishnayot\", come certi studiosi in realt\u00e0 fanno.\nUna \"sughiya\", anche \"baraita\" o \"tosefta\", usualmente comprende un'elaborazione dettagliata comprovata di una dichiarazione mishnaica, sia essa halakhica o haggadica. Una \"sughiya\" pu\u00f2 (e spesso succede) argomentare oltre l'oggetto della \"mishnah\". La \"sughiya\" non usa punteggiatura nel senso sintattico ma tramite espressioni specifiche che si interpongono nella \"sughiya\" stessa dividendola in componenti di solito con un'affermazione, una domanda sulla dichiarazione, una risposta, una prova per sostenere la risposta o una confutazione della risposta con la relativa controprova.\nIn una data \"sughiya\" dichiarazioni scritturali, tannaitiche e amoraiche vengono citate a sostegno di varie opinioni. In tal modo la \"Ghemara\" evidenzia caratteristiche, e/o anche disaccordi semantici, tra \"Tannaim\" e \"Amoraim\" (spesso attribuendo un'opinione a una precedente autorit\u00e0 e come potrebbe aver risposto a una data domanda nel caso venga citata l'espressione \"a nome di...\") e confronta le opinioni mishnaiche con passi della \"Baraita\". Raramente i dibattiti vengono chiusi formalmente; in alcuni casi la parola finale determina la legge pratica ma in molti casi il problema rimane in sospeso. Esiste tutta una letteratura sui principi procedurali da usarsi per comporre la legge pratica quando esistono disaccordi (cfr. \"Logica e metodologia\" in calce).\nElementi dell'opera.\n\"Mishnah\".\nLa \"Mishnah\" \u00e8 una compilazione di opinioni giuridiche e di dibattiti: questa la definizione per la totalit\u00e0 del \"Talmud\". Quando invece si \"individua\" il principio iniziale, o \"paragrafo\", poi discusso, si fa riferimento alle dichiarazioni e le affermazioni della \"Mishnah\" tipicamente \"terse\", registrando brevi giudizi di rabbini: discutono, in \"sintesi\", di una data materia, riportando soltanto una decisione non attribuita che apparentemente rappresenta il consenso generale. I rabbini che prepararono la \"Mishnah\" sono chiamati \"Tannaim\".\nDato che elenca le sue leggi per \"materia\", anzich\u00e9 per contesto biblico, la \"Mishnah\" discute singoli soggetti in modo pi\u00f9 approfondito rispetto al \"Midrash\" e include una selezione molto pi\u00f9 ampia di soggetti halakhici rispetto al \"Midrash\". L'organizzazione tematica della \"Mishnah\" diviene cos\u00ec la struttura del \"Talmud\" nel suo complesso, per\u00f2 non tutti i trattati della \"Mishnah\" hanno un corrispondente nel \"Talmud\" e l'ordine stesso dei trattati talmudici in certi casi differisce da quello della \"Mishnah\".\nBaraita.\nOltre alla \"Mishnah\" altri insegnamenti tannaitici furono prodotti all'incirca nello stesso periodo o appena dopo. La \"Ghemara\" frequentemente si riferisce a queste opinioni tannaitiche per confrontarle con quelle contenute nella \"Mishnah\" e sostenere o ricusare le proposizioni degli Amoraim. Tutte queste fonti tannaitiche non mishnaiche sono chiamate \"baraitot\" (lett. \"materiale esterno\", \"opere esterne alla \"Mishnah\"\"; sing. \"baraita\" ).\nLe \"baraitot\" citate nella \"Ghemara\" sono spesso passi della \"Tosefta\" (un compendio tannaitico della \"Halakhah\" parallelo alla \"Mishnah\") e dei \"Midrashim\" halakhici (specificamente Mekhilta, Sifra e Sifre). Tuttavia alcune \"baraitot\" sono conosciute solo grazie alle tradizioni citate nella \"Ghemara\" e non fanno parte di nessun'altra raccolta.\n\"Ghemara\".\nNei tre secoli successivi alla redazione della \"Mishnah\" i rabbini di tutta la Palestina e Babilonia analizzarono, dibatterono e discussero tale composizione. Queste discussioni formano la \"Ghemara\" (ebraico: \u05d2\u05de\u05e8\u05d0, traslitt. ital.: \"Ghemara\"). \"Ghemara\" significa \"completamento\" (dall'ebraico \"gamar\" \u05d2\u05de\u05e8: \"completare\") o \"apprendimento\" (dall'aramaico: \"studiare\"). La \"Ghemara\" si concentra principalmente sulla spiegazione ed elaborazione delle opinioni dei \"Tannaim\". I rabbini della \"Ghemara\" sono noti come \"Amoraim\" (sing. \"Amora\", ebr.: \u05d0\u05de\u05d5\u05e8\u05d0).\nGran parte della \"Ghemara\" \u00e8 costituita da analisi giuridica. Il punto di partenza per l'analisi \u00e8 di solito una dichiarazione legale espressa in una \"mishnah\". La dichiarazione viene poi esaminata e confrontata con altre affermazioni utilizzate in diversi approcci dell'esegesi biblica nell'ebraismo rabbinico (o - pi\u00f9 semplicemente - l'interpretazione del testo nello studio della Torah) con scambi tra i due disquisitori (spesso anonimi e talvolta metaforici) chiamati \"makshan\" (interrogatore) e \"tartzan\" (risponditore). Un'altra funzione importante della \"Ghemara\" \u00e8 quella di individuare la corretta base biblica di una data legge presentata nella \"Mishnah\" e il processo logico di collegamento uno con l'altro: questa attivit\u00e0 era nota come \"talmud\" molto tempo prima che esistesse un \"Talmud\" come testo.\n\"Halakhah\" e \"Aggadah\".\nIl \"Talmud\" \u00e8 un vasto documento che coinvolge un gran numero di temi e materie. Tradizionalmente le dichiarazioni talmudiche sono classificate in due grandi categorie: \"halakhiche\" e \"aggadiche\". Le dichiarazioni halakhiche riguardano direttamente le questioni di legge e pratica ebraiche (\"Halakhah\"). Le dichiarazioni aggadiche non sono giuridicamente correlate ma sono piuttosto esegetiche, omiletiche, etiche o di natura storica.\nTrattati minori.\nOltre ai sei Ordini il \"Talmud\" contiene una serie di trattati brevi di data posteriore, solitamente stampati alla fine del Seder Nezikin e non suddivisi in \"Mishnah e Ghemara\".\nI cosiddetti \"trattati minori\" (ebraico: \u05de\u05e1\u05db\u05ea\u05d5\u05ea \u05e7\u05d8\u05e0\u05d5\u05ea, \"masechtot qetanot\") sono saggi del periodo tannaitico o successivo che esaminano tematiche delle quali non esistono trattati formali nella \"Mishnah\". Si possono quindi confrontare con la \"Tosefta\", che possiede trattati paralleli a quelli della \"Mishnah\". I primi otto contengono molto materiale originale; gli ultimi sette sono raccolte di materiale sparso in tutto il \"Talmud\". Secondo Rabbi Chaim Kanievsky i Trattati Minori risalgono al periodo dei \"Gheonim\" e includono:\nEsisteva anche un trattato, ora perduto, chiamato \"Eretz Yisrael\" (\"Terra di Israele\", sulle leggi di quella terra).\nBavli e Yerushalmi.\nLo sviluppo della \"Ghemara\" procedette in quelli che allora erano i due centri maggiori di ricerca e studio ebraici: la Terra di Israele e Babilonia. Conseguentemente due corpi di analisi vennero prodotti e due serie di \"Talmud\" furono create. La compilazione pi\u00f9 antica \u00e8 intitolata \"Talmud gerosolimitano\" o \"Talmud Yerushalmi\". Fu completato nel quarto secolo in Israele. Il \"Talmud babilonese\" fu compilato verso l'anno 500 d.C., sebbene continuasse a esser redatto ed emendato anche successivamente. La parola \"Talmud\", quando usata senza qualificanti, si riferisce di solito al \"Talmud babilonese\".\n\"Talmud Yerushalmi\".\nIl \"Talmud\" di Gerusalemme fu una delle due compilazioni degli insegnamenti religiosi ebraici e del relativo commentario che furono trasmessi oralmente per molti secoli, prima della sua scrittura, da parte di studiosi ebrei di Israele. \u00c8 una raccolta di insegnamenti delle scuole ebraiche di Tiberiade, Zippori e Caesarea, scritta principalmente in dialetto aramaico occidentale che differisce dalla controparte babilonese.\nQuesto \"Talmud\" \u00e8 una sinossi dell'analisi della \"Mishnah\", che fu sviluppata nel corso di circa 200 anni dalle Accademie di Israele (principalmente quelle di Tiberiade e Caesarea). A causa della loro collocazione i saggi di queste Accademie dedicarono molta attenzione alle leggi agricole della Terra di Israele. Tradizionalmente si pens\u00f2 che questo \"Talmud\" fosse stato redatto verso l'anno 350 d.C. da Rav Muna e Rav Yossi della Terra di Israele. \u00c8 noto come il \"Talmud Yerushalmi\" (\"Talmud gerosolimitano\") ma il titolo \u00e8 inesatto dato che non fu preparato a Gerusalemme e sarebbe pi\u00f9 opportuno chiamarlo \"Il Talmud della Terra di Israele\".\nLa sua redazione finale probabilmente ebbe luogo alla fine del quarto secolo ma gli studiosi individuali che lo consolidarono nella sua forma attuale non possono esser identificati con sicurezza. A questo punto il cristianesimo era diventata la Religione di Stato dell'Impero Romano e di Gerusalemme, allora Citt\u00e0 Santa della Cristianit\u00e0. Nel 325 d.C. Costantino, primo imperatore cristiano, dichiar\u00f2: \"Cerchiamo quindi di non aver nulla a che fare con la detestabile folla ebrea.\" Questa politica rese l'ebreo emarginato e povero. Di conseguenza i compilatori del \"Talmud\" di Gerusalemme non ebbero tempo di produrre un'opera della qualit\u00e0 che intendevano. Il testo evidentemente \u00e8 incompleto e non facile da seguire. La cessazione dei lavori sul \"Talmud gerosolimitano\", nel quinto secolo, \u00e8 stata associata alla decisione di Teodosio II nel 425 d.C. di sopprimere il Patriarcato e proibire la pratica degli ordinamenti rabbinici formali.\nNonostante il suo stato incompleto il \"Talmud di Gerusalemme\" rimane una fonte indispensabile di conoscenza dello sviluppo della legge ebraica in Israele. Fu anche una risorsa importante per lo studio del \"Talmud babilonese\" da parte della scuola ebraica di Qayrawan, diretta dai rabbini Chananel Ben Chushiel e Nissim Ben Jacob, con il risultato che le opinioni basate principalmente sul \"Talmud gerosolimitano\" trovarono posto sia nelle \"Tosafot\" sia nel \"Mishneh Torah\" di Maimonide.\nCi sono tradizioni che ritengono che nell'Et\u00e0 messianica il \"Talmud di Gerusalemme\" avr\u00e0 priorit\u00e0 su quello babilonese. Ci\u00f2 pu\u00f2 essere interpretato nel senso che, dopo il ripristino del Sinedrio e del lignaggio dei maestri ebrei, l'opera sar\u00e0 completata e \"da Sion eromper\u00e0 la Legge e la parola del Signore da Gerusalemme \". Di conseguenza, in seguito alla formazione del moderno Stato di Israele, vi \u00e8 un certo interesse a ristabilire le tradizioni di \"Eretz Israel\". Ad esempio Rabbi David Bar-Hayim, dell'Istituto \"Makhon Shilo\", ha pubblicato un \"siddur\" che riflette la pratica \"Eretz Israel\" come si trova nel \"Talmud di Gerusalemme\" e altre fonti.\n\"Talmud Bavli\".\nIl \"Talmud Bavli\" consiste di documenti compilati nel periodo della Tarda antichit\u00e0 (dal III al V secolo). I centri ebraici pi\u00f9 importanti in Mesopotamia durante questo periodo furono Nehardea (vicino all'Eufrate), Nisibis, Al-Mada'in, Pumbedita e l'Accademia di Sura (in Babilonia).\nIl \"Talmud Bavli\" (il \"Talmud\" babilonese) comprende la \"Mishnah\" e la \"Ghemara\" babilonese, quest'ultima rappresentando il culmine di oltre 300 anni di analisi della \"Mishnah\" nelle accademie ebraiche babilonesi. Le fondamenta di questo processo di analisi furono date da Abba Arika (noto semplicemente come \"Rab\"), discepolo di Rabbi Judah haNasi. La tradizione attribuisce la compilazione del \"Talmud babilonese\" nella sua forma attuale a due saggi babilonesi: Rav Ashi e Ravina. Rav Ashi fu presidente dell'Accademia di Sura dal 375 al 427 d.C. Il lavoro incominciato da Rav Ashi fu completato da Ravina, che viene tradizionalmente indicato quale ultimo commentatore amoraico. Pertanto i tradizionalisti sostengono che la morte di Ravina nel 499 d.C. \u00e8 l'ultima data possibile per il completamento della redazione del \"Talmud\". Tuttavia anche l'opinione pi\u00f9 tradizionale considera alcuni passaggi quale opera di un gruppo di rabbini che curarono il Talmud dopo la fine del periodo amoraico, noti col nome di \"Savoraim\" o \"Rabbanan Savora'e\" (che significa \"ragionatori\" o \"valutatori\").\nLa questione di quando il \"Ghemara\" fu finalmente consolidata nella sua forma attuale non \u00e8 ancora risolta tra gli studiosi moderni. Alcuni, come Louis Jacobs, sostengono che il corpo principale della \"Ghemara\" non \u00e8 un semplice reportage di conversazioni, come pretende di essere, bens\u00ec una struttura altamente elaborata escogitata dai \"Savoraim\", che devono pertanto essere considerati come i veri autori. In questa prospettiva, il testo non ha raggiunto la sua forma definitiva fino a circa il 700. Alcuni studiosi moderni usano il termine \"Stammaim\" (dall'ebraico \"Stam\", che significa \"chiuso\", \"vago\" o \"non attribuito\") per indicare gli autori di dichiarazioni non attribuite nella \"Ghemara\".\nConfronti di stile e contenuti.\nCi sono differenze significative tra le due compilazioni del \"Talmud\". La lingua del \"Talmud di Gerusalemme\" \u00e8 un dialetto aramaico occidentale, che differisce dalla forma aramaica del Talmud babilonese. Il \"Talmud Yerushalmi\" \u00e8 spesso frammentario e difficile da leggere, anche per talmudisti esperti. La redazione del \"Talmud Bavli\" invece \u00e8 pi\u00f9 accurata e precisa. La legge che appare nelle due versioni \u00e8 sostanzialmente simile, se non per l'enfasi e nei piccoli dettagli. Il \"Talmud gerosolimitano\" non ha ricevuto molta attenzione dai commentatori e quei commentari tradizionali che esistono sono pi\u00f9 interessati a confrontare i relativi insegnamenti con quelli del \"Bavli\".\nN\u00e9 il \"Yerushalmi\" n\u00e9 il \"Bavli\" coprono l'intera \"Mishnah\": per esempio, la \"Ghemara\" babilonese esiste solo per 37 dei 63 trattati della Mishnah. Nello specifico:\nIl \"Talmud babilonese\" registra le opinioni dei rabbini di Israele, nonch\u00e9 di quelli di Babilonia, mentre il \"Talmud gerosolimitano\" solo raramente cita i rabbini babilonesi. La versione babilonese contiene inoltre le opinioni di pi\u00f9 generazioni a causa della pi\u00f9 tarda data di completamento. Per entrambe queste ragioni, lo si considera come una raccolta pi\u00f9 completa dei pareri disponibili. D'altra parte, a causa dei secoli di redazione che intercorrono tra la composizione del \"Yerushalmi\" e quella del \"Bavli\", le opinioni dei primi \"Amoraim\" potrebbero essere pi\u00f9 vicine alla loro forma originale nel \"Talmud di Gerusalemme\".\nL'influenza del \"Talmud babilonese\" \u00e8 stata di gran lunga maggiore di quella del \"Yerushalmi\". Nel complesso, questo accade perch\u00e9 l'influenza e il prestigio della comunit\u00e0 ebraica di Israele diminu\u00ec gradualmente, in contrasto con quella babilonese degli anni dopo la redazione del \"Talmud\" e fino all'era gaonica. Inoltre, la redazione del \"Talmud babilonese\" fu superiore a quella della versione gerosolimitana, rendendola pi\u00f9 accessibile e facilmente utilizzabile. Secondo Maimonide (la cui vita \u00e8 incominciata quasi cento anni dopo la fine dell'era gaonica), tutte le comunit\u00e0 ebraiche durante l'era gaonica accettarono formalmente il \"Talmud babilonese\" come vincolante e la moderna pratica ebraica segue le conclusioni del Talmud babilonese in tutte quelle aree dove esiste un conflitto tra i due Talmud.\nLe 13 Middot esegetiche.\nSono state individuate 13 categorie esegetiche definite \"Middot\" (regole), e riportate come metodi di interpretazione da Rabbi Yishmael:\nLe 13 \"Middot\" esegetiche si offrono a ciascuno dei differenti livelli d'interpretazione della \"Torah\" secondo le peculiarit\u00e0 a essi proprie.\nLinguaggio.\nDelle due componenti del \"Talmud babilonese\", la \"Mishnah\" \u00e8 scritta in ebraico mishnaico e la \"Ghemara\" \u00e8 scritta, con solo qualche eccezione, in un particolare dialetto noto come aramaico ebraico babilonese.\nQuesta differenza di linguaggio \u00e8 anche dovuta al lungo periodo di tempo che intercorre tra le due raccolte. Durante il periodo dei \"Tannaim\" (rabbini citati nella \"Mishna\") il vernacolo parlato dagli ebrei in Giudea era una forma tardiva di ebraico noto come \"ebraico rabbinico o mishnaico\" mentre nel periodo degli \"Amoraim\" (rabbini citati nella \"Ghemara\"), che incominci\u00f2 intorno al 200 d.C., il vernacolo parlato era l'aramaico. L'ebraico continu\u00f2 a essere utilizzato per la scrittura di testi religiosi, di poesie e altro.\nL'ebraico costituisce circa la met\u00e0 del testo talmudico poich\u00e9 la \"Mishnah\", tutta la Baraita e i passi del Tanakh citati e inseriti nella \"Ghemara\" sono in ebraico. Il resto, comprese le discussioni degli \"Amoraim\" e la struttura complessiva della \"Ghemara\", \u00e8 in aramaico babilonese ebraico. Come la \"Meghillat Taanit\" esistono inoltre delle citazioni occasionali, estratte da altre opere antiche, che sono in altri dialetti aramaici.\nEdizioni a stampa.\nTalmud Bomberg (1523).\nLa prima edizione completa dal \"Talmud babilonese\" fu stampata a Venezia da Daniel Bomberg negli anni 1520-23. Oltre a \"Mishnah\" e \"Ghemara\", l'edizione di Bomberg conteneva i commentari di Rashi e i \"Tosafot\". Da allora in poi tutte le stampe hanno seguito la stessa impaginazione di Bomberg. Questa edizione \u00e8 considerata quasi del tutto priva di censura cristiana.\n\"Talmud Benveniste\" (1645).\nA seguito della pubblicazione a rate presso Ambrosius Frobenius di quasi tutto il \"Talmud\" a Basilea, l'italiano Emanuele Benveniste pubblic\u00f2 ad Amsterdam l'intero \"Talmud\" a puntate nel 1644-1648, Tuttavia, secondo lo studioso Raphael Rabbinovicz, il \"Talmud Benveniste\" potrebbe essersi basato sul \"Talmud\" di Lublino, includendo molti degli errori commessi dai censori cristiani.\n\"Talmud\" di Vilna (1835).\nL'edizione del \"Talmud\" pubblicata dai Fratelli Szapira a Slavuta nel 1795, \u00e8 particolarmente apprezzata da molti Rebbe chassidici. Nel 1835, dopo un'acerrima disputa con la famiglia Szapira, una nuova edizione venne stampata da Menachem Romm di Vilna. Nota come \"Vilna Shas\", questa edizione (e successive, stampate dalla vedova e figli) \u00e8 stata usata per la produzione di edizioni pi\u00f9 recenti del \"Bavli\".\nIl numero di pagina del \"Talmud\" si riferisce a una pagina con doppie facciate, nota come \"daf\"; ogni \"daf\" ha due \"amudim\" (facciate) identificate con e , facciata A e B (\"Recto\" e \"Verso\"). Il metodo di riferimenti con \"daf\" \u00e8 relativamente recente e incomincia con le stampe del \"Talmud\" nel XVII secolo. La letteratura rabbinica precedente fa riferimento solo al trattato o capitolo nel trattato. Correntemente, si usa il riferimento nel formato [\"Trattato daf a/b\"] (per es. Berachot 23b). L'edizione del \"Talmud\" di Vilna contiene 5.894 fogli.\nTalmud Goldschmidt (1897-1909).\nLazarus Goldschmidt pubblic\u00f2 un'edizione dal \"testo incensurato\" del \"Talmud babilonese\" con una traduzione in lingua tedesca in 9 volumi (incominciata a Lipsia, 1897\u20131909, e completata, a seguito della sua emigrazione in Inghilterra del 1933, nel 1936).\nEdizioni critiche.\nIl testo delle edizioni di Vilna \u00e8 considerato dagli studiosi come non uniformemente attendibile e ci sono stati vari tentativi di confrontare le varianti testuali.\nCi sono state edizioni critiche di trattati particolari (ad esempio l'edizione del rabbino Henry Malter sul \"Ta'anit\"), ma non esiste nessuna edizione critica moderna di tutto il \"Talmud\". Edizioni moderne come quelle dell'Istituto Oz ve-Hadar correggono i refusi e ripristinano passi che nelle edizioni precedenti sono stati modificati o espunto dalla censura, ma non offrono un resoconto approfondito delle varianti testuali. Un'edizione, preparata da Rabbi Yosef Amar, rappresenta la tradizione yemenita e assume la forma di riproduzione fotostatica della stampa di Vilna, con l'aggiunta della vocalizzazione yemenita e delle varianti testuali aggiunte a mano, insieme a materiale introduttivo stampato. Raccolte dei manoscritti yemeniti di certi trattati, sono state pubblicate dalla Columbia University.\nTalmud Steinsaltz, Schottenstein, Metivta e Ehrman.\nSono state pubblicate quattro edizioni, con lo scopo di diffondere il \"Talmud\" in maniera pi\u00f9 ampia. Una \u00e8 quella del \"Talmud di Steinsaltz\", attualmente pubblicata da Koren Publishers di Gerusalemme, che contiene il testo con la punteggiatura, spiegazioni dettagliate e una traduzione in ebraico moderno. L'Edizione Steinsaltz \u00e8 disponibile in due formati: uno con la pagina \"Vilna\" tradizionale e una senza. \u00c8 offerta in ebraico, inglese, francese, russo ed \u00e8 in corso la sua traduzione in lingua italiana, col patrocinio della Presidenza del Consiglio.\nLa seconda edizione \u00e8 quella di \"ArtScroll Schottenstein Talmud\", pubblicata appunto da ArtScroll. La terza \u00e8 l'edizione Metivta, pubblicata dall'Istituto Oz ve-Hadar. Contiene il testo completo con lo stesso formato delle edizioni di Vilna e le spiegazioni in ebraico moderno a fronte - contiene anche una versione migliorata dei commentari tradizionali.\nUn quarto e ultimo progetto editoriale dello stesso tipo, chiamato \"Talmud El Am\" (\"Talmud per la gente\"), fu pubblicato in Israele negli anni sessanta-ottanta. Tale edizione contiene il testo ebraico, la traduzione inglese e un commentario del rabbino Arnost Zvi Ehrman, con brevi \"realia\", note a margine, spesso illustrato, scritto da esperti - per l'intero trattato \"Berakhot\", 2 capitoli della \"Bava Metzia\" e la sezione halakhica del \"Kiddushin\", Capitolo 1.\nStudio del Talmud.\nSin dal momento del suo completamento, il \"Talmud\" divenne parte integrante della cultura ebraica. Una massima di Pirkei Avot esorta lo studio del \"Talmud\" a partire dai 15 anni. La seguente sezione illustra alcune delle principali aree di studio talmudico.\n\"Gheonim\".\nI primi commentari del \"Talmud\" sono stati scritti dai \"Gheonim\" (circa 800-1000 a.C.) a Babilonia. Sebbene esistano alcuni commentari dedicati a particolari trattati, la nostra conoscenza principale dello studio gaonico del Talmud proviene da istruzioni incorporate nei loro \"responsa\" che chiariscono passi talmudici: questi sono disposti nello stesso ordinamento del Talmud nell\"Otzar ha-Gheonim\" di Levin. Altrettanto importanti sono i compendi pratici della legge ebraica, come \"Halachot Pesukot\" di Yehudai Gaon, \"Sheeltot\" di Achai Gaon e \"Halachot Ghedolot\" di Simeon Kayyara. Tuttavia, dopo la morte di Hai Gaon, il centro di studio talmudico si sposta verso l'Europa e Nord Africa.\nEstrapolazioni halakhiche e aggadiche.\nUn'area di studio che si svilupp\u00f2 col \"Talmud\", fu quella di confermare l\"Halakhah\". I primi commentatori, come per esempio Rabbi Isaac Alfasi (Nord Africa, 1013\u20131103), cercarono di estrarre dal vasto \"corpus\" talmudico e quindi determinare le opinioni giuridiche vincolanti. Il lavoro di Alfasi fu molto influente e attrasse diversi commentari specifici, servendo come base per la creazione di codici halakhici. Un altro importante lavoro halakhico medievale che seguiva l'ordine del \"Talmud babilonese\" e si modellava su quello di Alfasi, fu \"il \"Mordechai\"\", una compilazione di Mordechai ben Hillel (1250\u20131298). Una terza opera fu quella di Rabbi Asher ben Jehiel (m. 1327). Tutti questi lavori coi rispettivi commentari sono stampati nel Talmud di Vilna e molte altre edizioni successive.\nUn rabbino spagnolo del XV secolo, Jacob ibn Habib (m. 1516), compose l\"Ein Yaakov\" (o \"En Ya'aqob\") con estratti da quasi tutto il materiale aggadico del \"Talmud\". Il suo scopo era quello di familiarizzare il pubblico con le parti etiche del \"Talmud\" e contestare molte delle accuse contro i relativi contenuti.\nCommentari.\nIl \"Talmud\" \u00e8 spesso criptico e difficile da capire. Il suo linguaggio contiene molte parole greche e persiane che col tempo sono diventate oscure. Uno dei settori principali di studio talmudico si svilupp\u00f2 per spiegare questi passaggi e parole. Alcuni primi commentatori, come Rabbenu Gershom ben Judah di Magonza (X sec.) e Chananel ben Chushiel (inizi XI sec.) produssero commentari continuativi di vari trattati. Questi commentari potevano essere letti insieme al testo del Talmud e aiutavano a spiegare il significato del testo. Un'altra opera importante \u00e8 il \"Sefer ha-Maftea\u1e25\" (Libro della Chiave) di Nissim ben Jacob, che contiene una prefazione sulle diverse forme di argomentazione talmudica e poi spiega i passaggi abbreviati del \"Talmud\" facendo un riferimento incrociato con passi paralleli dove si esprime lo stesso pensiero in lungo. Ancora reperibili sono i commentari (\"\u1e25iddushim\") di Joseph ibn Migash su due trattati, \"Bava Batra\" e \"Shevuot\", basati su \u1e24ananel e Alfasi, e anche una compilazione di Zaccaria Aghmati intitolata \"Sefer ha-Ner\". Utilizzando uno stile diverso, Rabbi Nathan ben Jehiel di Roma cre\u00f2 un lessico chiamato \"Arukh\" nell'XI secolo, per aiutare a tradurre le parole difficili.\nIl migliore e pi\u00f9 importante commentario del \"Talmud babilonese\" \u00e8 comunque quello di Rashi (Rabbi Solomon ben Isaac, 1040\u20131105). Il commentario \u00e8 completo e copre quasi tutto il \"Talmud\". Scritto come commentario continuativo, fornisce estese spiegazioni delle parole e chiarisce la struttura logica di ciascun passo talmudico. \u00c8 considerato indispensabile agli studenti del \"Talmud\".\nL'ebraismo ashkenazita produsse un altro grande commentario noto come Tosafot (\"addizioni\" o \"supplementi\"). Le \"Tosafot\" sono commentari talmudici raccolti da vari rabbini ashkenaziti medievali noti come Tosafisti. Uno dei fini principali dei \"Tosafot\" \u00e8 quello di spiegare e interpretare dichiarazioni contraddittorie nel \"Talmud\". A differenza di Rashi, i \"Tosafot\" non sono commentari continuativi ma piuttosto commenti su materie scelte. Spesso le spiegazioni dei \"Tosafot\" differiscono da quelle di Rashi.\nTra i fondatori della scuola tosafista c'erano Rabbi Yaakov Ben Meir (noto come Rabbenu Tam), che era un nipote di Rashi, e il nipote di Rabbenu Tam, il rabbino Isaac ben Samuel. I commentari \"Tosafot\" vennero raccolti in diverse edizioni nelle varie scuole. La raccolta \"Tosafot\" di riferimento per la Francia settentrionale fu quella di Rabbi Eliezer di Touques. La raccolta per la Spagna fu quella di Asher ben Jehiel (\"Tosafot Harosh\"). I \"Tosafot\" stampati nell'edizione standard di Vilna sono una versione modificata, ricavata dalle varie collezioni medievali, prevalentemente quella di Touques.\nNel corso del tempo l'approccio dei Tosafisti si diffuse presso altre comunit\u00e0 ebraiche, in particolare quelle di Spagna. Ci\u00f2 port\u00f2 alla composizione di molti altri commentari in stili somiglianti. Tra questi ci sono i commentari di Nachmanide (Ramban), Solomon ben Adret (Rashba), Yom Tov Asevilli di Siviglia (Ritva) e Nissim di Gerona (Ran). Un'antologia completa, composta da estratti di tutti questi, \u00e8 il \"Shittah Mekubbetzet\" di Bezalel Ashkenazi.\nAltri commentari prodotti in Spagna e Provenza non furono influenzati dallo stile tosafista. Due dei pi\u00f9 significativi sono lo \"Yad Ramah\" di Rabbi Meir Abulafia (zio del mistico Abramo Abulafia) e \"Bet Habechirah\" di Rabbi Menachem Meiri, comunemente citato come \"Meiri\". Mentre il \"Bet Habechirah\" copre tutto il \"Talmud\", lo \"Yad Ramah\" esiste solo per i trattati \"Sanhedrin\", \"Bava Batra\" e \"Gittin\". Come per i commentari di Ramban e altri, questi sono generalmente stampati come opere indipendenti, sebbene certe edizioni talmudiche includano lo \"Shittah Mekubbetzet\" in forma abbreviata.\nNei secoli successivi l'attenzione si spost\u00f2 parzialmente dalla diretta interpretazione talmudica all'analisi di commentari scritti precedentemente. Questi commentari successivi includono \"Maharshal\" (Solomon Luria), \"Maharam\" (Meir Lublin) e \"Maharsha\" (Samuel Edels) e sono generalmente stampati sul retro di ogni trattato.\nUn altro aiuto di studio molto utile, che si trova in quasi tutte le edizioni del Talmud, \u00e8 costituito dalle note marginali \"Torah Or\", \"Ein Mishpat Ner Mitzvah\" e \"Masoret ha-Shas\" del rabbino italiano Joshua Boaz: esso fornisce riferimenti rispettivamente ai passaggi biblici citati, ai relativi codici halachici e ai rispettivi passi talmudici.\nLa maggioranza delle edizioni del \"Talmud\" include note a margine di Akiva Eger col titolo \"Gilyonot ha-Shas\", e note testuali di Joel ben Samuel Sirkis e del Gaon di Vilna (cfr. Emendamenti testuali pi\u00f9 sotto), sulla pagina insieme al testo.\n\"Pilpul\".\nDurante i secoli XV e XVI, prese piede una nuova forma di studi del \"Talmud\". Complicati argomenti logici venivano utilizzati per spiegare punti minori di contraddizione all'interno del \"Talmud\". Il termine \"pilpul\" (ebr. \u05e4\u05dc\u05e4\u05d5\u05dc, lib. trad. come \"analisi dettagliata/accurata\") fu applicato a questo tipo di studio. L'utilizzo di \"pilpul\" in questo senso (quello di \"analisi accurata\") si rif\u00e0 al periodo talmudico e si riferisce all'acume intellettuale che questo metodo richiedeva.\nProfessionisti del \"pilpul\" postulavano che il \"Talmud\" non potesse contenere nessuna ridondanza o contraddizione di sorta. Nuove categorie e distinzioni (\"hillukim\") furono quindi create per risolvere le contraddizioni apparenti all'interno del \"Talmud\" con innovativi mezzi logici.\nNel mondo ashkenazita i fondatori del \"pilpul\" furono Jacob Pollak (1460-1541) e Shalom Shachna (m. 1558). Questo tipo di studio raggiunse il suo apice nei secoli XVI e XVII quando le competenze in analisi pilpulistica erano considerate una forma d'arte ed erano diventate un obiettivo in s\u00e9 e per s\u00e9 all'interno delle \"yeshivot\" di Polonia e Lituania. Ma il popolare nuovo metodo di studio del \"Talmud\" non era esente da critiche: gi\u00e0 nel XV secolo il trattato etico \"Orhot Zaddikim\" (\"Sentieri dei Giusti\" in ebraico) criticava il \"pilpul\" per la sua eccessiva enfasi sulla perspicacia intellettuale. Anche molti rabbini del XVI e XVII secolo furono avversi al \"pilpul\". Tra di loro si possono citare Judah Loew ben Bezalel (il \"Maharal\" di Praga), Isaiah Horowitz e Yair Bacharach.\nCon l'arrivo del XVIII il \"pilpul\" si affievol\u00ec. Altri stili di apprendimento divennero popolari, come quello sostenuto dalla scuola di Elijah ben Solomon, il Gaon di Vilna. Il termine \"pilpul\" veniva sempre pi\u00f9 applicato in maniera derogatoria a novelle reputate prolisse e cavillose. Autori si riferivano ai propri commentari definendoli \"al derekh ha-peshat\" (col metodo semplice) per contrastarli al \"pilpul\".\nApprocci sefarditi.\nTra gli ebrei sefarditi e quelli italiani, a partire dal XV secolo, alcune autori\u00e0 cercarono di applicare i metodi di logica aristotelica nel modo formulato da Averro\u00e8. Questo metodo fu usato per la prima volta, sebbene senza riferimento esplicito ad Aristotele, da Isaac Campanton (m. Spagna nel 1463) nel suo \"Darkhei ha-Talmud\" (\"Le Vie del Talmud\") e si ritrova anche nelle opere di Mos\u00e8 Luzzatto.\nSecondo lo storico e teologo sefardita moderno Jos\u00e9 Faur, lo studio tradizionale sefardita del \"Talmud\" pu\u00f2 avvenire a tre livelli. Il livello base consiste in un'analisi letteraria del testo senza l'aiuto di commentari, per far risaltare la \"tzurata di-shema'ta\", cio\u00e8 la struttura logica e narrativa del passo. Il livello intermedio, \"'iyyun\" (concentrazione), considera lo studio con l'aiuto di commentari tipo quello di Rashi e dei \"Tosafot\", in maniera simile a quella praticata dagli ashkenaziti (storicamente i sefarditi studiavano i \"Tosefot ha-Rosh\" e i commentari di Nahmanide in preferenza ai \"Tosafot\" stampati). Il livello pi\u00f9 alto, \"halakhah\" (legge), consiste nel raccogliere le opinioni espresse dal \"Talmud\" insieme a quelle dei codici halakhici, come la \"Mishneh Torah\" e lo \"Shulchan Aruch\", in modo da studiare il \"Talmud\" come fonte giuridica (un progetto chiamato \"Halacha Brura\", fondato da Abraham Isaac Kook, presenta il \"Talmud\" e i codici halakhici faccia a faccia in formato libro, per permettere questo tipo di confronto).\nUna distinzione abbastanza simile vien fatta nel programma di studi della yeshivah ashkenazita, tra \"beki'ut\" (familiarizzazione basilare) e \"'iyyun\" (studio approfondito). Correntemente la maggioranza delle \"yeshivot\" sefardite seguono l'approccio lituano, come quello del metodo \"Brisker\": i metodi tradizionali sefarditi vengono infatti tramandati e perpetuati informalmente da alcune persone coinvolte in tali studi ebraici.\nMetodo Brisker.\nVerso la fine del XIX secolo sorse un'altra tendenza per lo studio del Talmud. Rabbi Chaim Soloveitchik (1853-1918) di Brisk (Brest-Litovsk) svilupp\u00f2 e perfezion\u00f2 uno stile di studio riduzionistico. Il Metodo Brisker comporta un'analisi riduzionistica degli argomenti rabbinici all'interno del \"Talmud \"o tra i \"Rishonim\", spiegando le opinioni divergenti mettendole all'interno di una struttura categoriale. Il metodo Brisker \u00e8 altamente analitico e viene spesso criticato come versione moderna del \"pilpul\". Nondimeno, l'influenza del metodo Brisker \u00e8 grande. Molte \"yeshivot\" moderne studiano il \"Talmud\" con qualche forma di metodo Brisker. Una caratteristica di questo metodo \u00e8 l'uso della \"Mishneh Torah\" di Maimonide come guida all'interpretazione talmudica, distinguendola dal suo uso come fonte di \"halakhah\" pratica.\nIl metodo critico.\nCome risultato dell'emancipazione ebraica, l'ebraismo sub\u00ec un enorme sconvolgimento e trasformazione nel corso del XIX secolo. I moderni metodi di analisi testuale e storica vennero applicati al \"Talmud\".\nIl testo del \"Talmud\" \u00e8 sempre stato oggetto di un certo livello di esame critico sin dagli inizi e lungo il corso di tutta la sua storia. La tradizione rabbinica sostiene che le persone citate in entrambi i \"Talmud\" non parteciparono alla sua scrittura, anzi, i loro insegnamenti furono modificati in forma rudimentale verso il 450 d.C. (\"Yerushalmi\") e 550 d.C. (\"Bavli\"). Il testo del \"Bavli\" in particolare non fu consolidato in quel momento.\nLa letteratura dei responsa gaonici esaminano questo problema. \"Teshuvot Geonim Kadmonim\", sezione 78, considera letture bibliche erronee del Talmud. Questo \"responsum\" gaonico afferma:\nDurante l'Alto Medioevo, Rashi concluse che alcune dichiarazioni del testo talmudico esistente erano inserimenti fatti da editori successivi. Dello Shevuot 3b, Rashi scrive: \"Uno studente per sbaglio lo scrisse a margine del Talmud, e copisti [successivamente] lo misero nella Gemara\".\nLe correzioni di Yoel Sirkis e del Gaon di Vilna sono incluse in tutte le edizioni standard del \"Talmud\", in forma di glosse marginali intitolate \"Hagahot ha-Bach\" e \"Hagahot ha-Gra\" rispettivamente; altri emendamenti di Solomon Luria sono espressi in forma di commentario nel retro di ciascun trattato. Le correzioni del Gaon di Vilna si basavano spesso sulla sua ricerca di consistenza interna al testo, piuttosto che sull'evidenza del manoscritto; Tuttavia molti degli emendamenti del Gaon furono verificati da critici testuali, come Solomon Schechter, che aveva testi della Geniza del Cairo coi quali confrontare le edizioni standard.\nNel XIX secolo, Raphael Nathan Nota Rabinovicz pubblic\u00f2 un'opera di diversi volumi intitolata \"Dikdukei Soferim\", che mostrava le varianti testuali dei manoscritti di Monaco e altre edizioni talmudiche, mentre altre varianti sono registrate nel \"Talmud Israeliano Completo\" e nella \"Gemara Shelemah\" (cfr. Stampa e pubblicazione, \"supra\").\nCorrentemente molti altri manoscritti si sono resi disponibili, in particolare dalla Geniza del Cairo. L'Accademia della Lingua Ebraica ha elaborato un testo su CD-ROM per scopi lessicografici, contenente il testo di ogni trattato secondo il manoscritto ritenuto pi\u00f9 affidabile, e l'Istituto Lieberman, associato al \"Jewish Theological Seminary\" d'America, mantiene un sito internet ricercabile sul quale intende rendere disponibili tutti i testi manoscritti. Immagini di alcuni manoscritti pi\u00f9 antichi possono esser trovati sul sito della Biblioteca nazionale di Israele.\nUlteriori varianti testuali possono spesso essere rinvenute in citazioni di letteratura secondaria, tipo i commentari di Alfasi, di Rabbenu \u1e24ananel e di Aghmati, e a volte i commentatori spagnoli successivi come quelli di Nahmanide e Solomon ben Adret.\nAnalisi storica e critica testuale.\nLo studio storico del \"Talmud\" pu\u00f2 essere utilizzato per indagare su una serie di problemi. Ci si possono porre domande come: le fonti di una data sezione risalgono alla vita del suo redattore? In che misura una sezione talmudica dispone di fonti precedenti o successive? Sono le controversie talmudiche distinguibili lungo linee teologiche o comunali? In quali modi le differenti sezioni derivano da differenti scuole di pensiero all'interno dell'ebraismo antico? Possono queste fonti antiche essere identificate, e se s\u00ec, come? Indagini su domande di questo tipo sono note come \"la critica testuale approfondita\" (da notare che \"critica\" \u00e8 un termine tecnico da intendersi come \"studio accademico\").\nStudiosi religiosi dibattono tutt'oggi il metodo preciso col quale il testo dei \"Talmud\" ci sia pervenuto nella forma finale. Molti credono che il testo venne riveduto e corretto in maniera continuativa dai \"savoraim\".\nNegli anni 1870 e 1880, Rabbi Raphael Natan Nata Rabbinovitz si impegn\u00f2 in uno studio storico del \"Talmud Bavli\" nel suo \"Diqduqei Soferim\". Da allora molti rabbini ortodossi hanno approvato la sua opera di ricerca, compresi i rabbini Shlomo Kluger, Yoseph Shaul Ha-Levi Natanzohn, Yaaqov Ettlinger, Yitzchak Elchanan Spektor e Shimon Sofer.\nAgli inizi del XIX secolo, i capi del nuovo movimento riformato ebraico, come Abraham Geiger e Samuel Holdheim, sottoposero il \"Talmud\" a un severo controllo per rompere con il tradizionale ebraismo rabbinico. Insistettero che il Talmud fosse tutto un lavoro di evoluzione e sviluppo. Tale opinione fu respinta in quanto errata sia sul piano accademico sia su quello religioso, da parte di coloro che sarebbero diventati noto come movimento ortodosso. Alcuni leader ortodossi, come Mos\u00e8 Sofer (il \"Chatam Sofer\"), divennero estremamente sensibili a qualsiasi cambiamento e respinsero i moderni metodi critici di studio talmudico.\nAlcuni rabbini favorivano una visione dello studio talmudico che ritenevano fosse nel mezzo tra riformatori e ortodossi; tali rabbini erano gli aderenti all'ebraismo storico-positivo, tra i quali si annoveravano Nachman Krochmal e Zacharias Frankel. La \"Torah orale\" venne descritta come il risultato di un processo storico ed esegetico, emergente nel corso del tempo, tramite l'applicazione di tecniche esegetiche autorizzate e, soprattutto, grazie alle disposizioni soggettive e le personalit\u00e0 dei saggi ebrei, e le attuali condizioni storiche in cui si trovavano. Ci\u00f2 fu poi sviluppato pi\u00f9 ampiamente nei cinque volumi dell'opera \"Dor ve-Dorshav\" di Isaac Hirsch Weiss. Alla fine il loro lavoro divenne una delle parti formative dell'Ebraismo conservatore.\nUn altro aspetto di questo movimento si riflette nella \"History of the Jews\" (Storia degli ebrei) di Heinrich Graetz. Graetz tenta di dedurre la personalit\u00e0 dei farisei sulla base delle leggi o \"aggadot\" citate, e dimostra che le loro personalit\u00e0 influenzarono le leggi che esponevano.\nIl leader degli ebrei ortodossi in Germania, Samson Raphael Hirsch, pur non rifiutando i correnti metodi di studio in linea di principio, vivacemente contestava le conclusioni del metodo storico-critico. In una serie di articoli nella sua rivista \"Jeschurun\" (ristampata in \"Collected Writings\" Vol. 5), Hirsch ribadisce la visione tradizionale e sottolinea ci\u00f2 che egli reputava come errori nelle opere di Graetz, Frankel e Geiger.\nD'altra parte nel XIX secolo molti dei pi\u00f9 forti critici dell'Ebraismo riformato, tra cui rabbini strettamente ortodossi come Zvi Hirsch Chajes, utilizzarono questo nuovo metodo scientifico. Il seminario ortodosso rabbinico di Azriel Hildesheimer fu fondato sull'idea di creare una \"armonia tra ebraismo e scienza\". Un altro pioniere ortodosso di studio scientifico del Talmud fu David Zvi Hoffman\nIl rabbino iracheno Yaakov Chaim Sofer nota che il testo della \"Gemara\" ha sostenuto cambiamenti e aggiunte, e contiene dichiarazioni non della stessa fonte dell'originale.\nLo studioso ortodosso e filologo Daniel Sperber scrive su \"Legitimacy, of Necessity, of Scientific Disciplines\" (Legittimit\u00e0, di necessit\u00e0, delle discipline scientifiche) che molte fonti ortodosse si sono impegnate nello studio storico (chiamato anche \"scientifico\") del \"Talmud\". Per questo motivo, la divisione odierna tra Ortodossia e Riforma non \u00e8 sul fatto che il \"Talmud\" sia stato oggetto di studio storico, bens\u00ec sulle implicazioni teologiche e halakhiche di tale studio.\nStudio contemporaneo.\nAlcune tendenze contemporanee all'interno dello studio talmudico sono elencate di seguito:\nIl ruolo nell'ebraismo.\n\u00c8 diventato la base di molti codici rabbinici legali e della morale ebraica: tra questi i pi\u00f9 importanti sono il \"Mishneh Torah\" e lo \"Shulchan Aruch\". Gli ortodossi e, in misura minore, l'ebraismo conservatore, accettano il Talmud come autorevole, mentre l'ebraismo ricostruzionista e quello ebraismo riformato, anche se nel passato viene messo in dubbio certe leggi che era vincolante solo quando c'era il tempio di Gerusalemme, oggi danno grande attenzione allo studio del talmud con una visione moderne e tradizionale allo stesso tempo. La seguente sezione descrive brevemente le correnti ebraiche passate e presenti e la loro visione del ruolo del \"Talmud\".\nSadducei.\nLa setta ebraica dei Sadducei fior\u00ec durante il periodo del Secondo Tempio. Una delle loro argomentazioni principali coi farisei (in seguito classificati come \"Ebraismo rabbinico\") fu sul loro rifiuto della \"Legge Orale\" e il diniego della risurrezione dopo la morte.\nCaraismo.\nUn altro movimento che ha respinto la legge orale fu il Caraismo. Sorse nel giro di due secoli dopo il completamento del \"Talmud\". Il Caraismo si svilupp\u00f2 come una reazione contro l'ebraismo talmudico di Babilonia. Il concetto centrale del Caraismo \u00e8 il rifiuto della \"Torah orale\" come presentata dal \"Talmud\", in favore di una stretta e unica aderenza alla Legge scritta. Ci\u00f2 si oppone al concetto fondamentale rabbinico che la Legge orale \u00e8 stata data a Mos\u00e8 sul Monte Sinai insieme alla Legge scritta. Alcuni Caraiti successivi hanno assunto una posizione pi\u00f9 moderata, ammettendo che alcuni elementi della tradizione (chiamata \"sevel ha-yerushah\", l'onere del retaggio) sono ammissibili nell'interpretazione della \"Torah\" e che alcune tradizioni autentiche sono contenute nella \"Mishnah\" e nel \"Talmud\", anche se queste non potranno mai sostituire il significato letterale della Legge scritta. Il Caraismo \u00e8 quasi scomparso, decadendo da circa il 10% della popolazione ebraica a circa lo 0,2% corrente. Nel corso del XX secolo incominci\u00f2 un flusso di immigrazione caraita verso Israele, inizialmente contrastato dalle autorit\u00e0 rabbiniche. Oggi i Caraiti in Israele sono tra i 20 e i 25.000, concentrati negli insediamenti di Ramla, Ashdod e Be'er Sheva. Circa 2.000 Caraiti vivono negli Stati Uniti, mentre la comunit\u00e0 di Istanbul - fiorente nel Medioevo - conta appena una cinquantina di aderenti.\nEbraismo riformato.\nCon l'avvento dell'Ebraismo riformato, durante il XIX secolo l'autorit\u00e0 del \"Talmud\" fu nuovamente messa in dubbio. Il \"Talmud\" era visto dagli ebrei \"riformati\" come un prodotto della tarda antichit\u00e0 avente rilevanza soltanto come documento storico, mentre altri sembravano adottare un approccio neo-caraita di \"ritorno alla Bibbia\", anche se spesso con una maggiore enfasi sui libri profetici piuttosto che su quelli giuridici, ma oggi molte comunit\u00e0 riformate viene data grande priorit\u00e0 allo studio del \"Talmud\" come parte integrante della cultura ebraica! Come tutta la legge ebraica \"halacka\", il movimento riformato e la maggiore corrente ebraica danno allo stato di Israele aiuti significativi soprattutto degli ebrei degli Stati Uniti d'America. Lo stato d'Israele riconosce la corrente riformata, ma non viene riconosciuta dal grande rabbinato di Israele! Tuttavia viene riconosciuta al fine della legge di ritorno.\nEt\u00e0 contemporanea.\nL'ebraismo ortodosso continua a ribadire l'importanza dello studio del \"Talmud\", che rappresenta una componente centrale del piano di studi delle \"yeshivah\", in particolare quelle che formano i futuri rabbini. Ci\u00f2 succede anche se la \"Halakhah\" \u00e8 generalmente studiata sui codici medievali e non direttamente sul \"Talmud\". Lo studio talmudico tra i meno religiosi ortodossi \u00e8 molto praticato, con lo studio quotidiano o settimanale del \"Talmud\" particolarmente in voga tra gli ebrei haredi e nelle scuole ortodosse in genere. Lo studio talmudico tra i meno osservanti \u00e8 stato reso popolare dal \"Daf Yomi\", un corso giornaliero di studio talmudico incominciato da Rabbi Meir Shapiro nel 1923 - il suo 12\u00ba ciclo \u00e8 cominciato il 2 marzo 2005.\nSimilmente, l'Ebraismo conservatore sottolinea lo studio del \"Talmud\" nella sua educazione religiosa e rabbinica. In generale, tuttavia, il \"Talmud\" \u00e8 studiato come fonte storica testuale della \"Halakhah\". L'approccio conservatore alla decisione giuridica enfatizza il porre testi classici e decisioni precedenti in un contesto storico e culturale, esaminando lo sviluppo storico della \"Halakhah\". Questo approccio ha portato a una maggiore flessibilit\u00e0 pratica rispetto a quella ortodossa. Lo studio del \"Talmud\" fa parte del \"curriculum\" educativo conservatore in molte scuole del movimento, e un aumento nelle iscrizioni scolastiche conservatrici ha portato a un aumento nello studio talmudico come parte dell'istruzione ebraica per una minoranza di ebrei conservatori.\nL'Ebraismo riformato d\u00e0 importanza allo studio del \"Talmud\" nelle proprie scuole ebraiche, ma lo insegnano e nei loro seminari rabbinici; la visione globale dell'ebraismo liberale accetta l'idea di una Legge ebraica vincolante e usa il \"Talmud\" come fonte d'ispirazione e istruzione morale. Lettura e osservanza del \"Talmud\" sono diffusi tra gli ebrei riformati e quelli ricostruzionisti, che di solito pongono maggiore accento sullo studio della Bibbia ebraica o \"Tanakh\".\nL'influenza in contesti culturali.\nLo studio del \"Talmud\" non \u00e8 limitato agli ebrei e ha attirato l'interesse di altre culture. Studiosi cristiani hanno da tempo espresso interesse per lo studio del \"Talmud\", che ha contribuito a illuminare le loro proprie Scritture. Il \"Talmud\" contiene l'esegesi biblica e il commento del \"Tanakh\", che spesso chiarisce passaggi ellittici ed esoterici. Il \"Talmud\" contiene inoltre possibili riferimenti a Ges\u00f9 Cristo e ai suoi discepoli, mentre il canone cristiano fa menzione di figure talmudiche e contiene insegnamenti che possono essere messi in parallelo all'interno del \"Talmud\" e del \"Midrash\". Il \"Talmud\" fornisce un contesto culturale e storico al \"Vangelo\" e agli scritti degli Apostoli.\nNella Corea del Sud, il \"Talmud\" viene comunemente letto credendo che aumenti l'acume intellettuale e il profitto accademico. I sud coreani stimano molto anche i valori espressi dal \"Talmud\".\nCritiche e opposizioni.\nLo storico Michael Levi Rodkinson, nel suo libro \"The History of the Talmud\" (\"Storia del Talmud\"), ha scritto che i detrattori del \"Talmud\", sia durante sia dopo la sua formazione, \"sono variati in carattere, oggetto e azione\" e procede poi a documentare una quantit\u00e0 di critici e persecutori, tra cui Nicholas Donin, Johannes Pfefferkorn, Johann Andreas Eisenmenger, i Frankisti e August Rohling. Molti attacchi provennero da fonti antisemitiche, particolarmente da antisemiti cristiani come Justinas Pranaitis, Elizabeth Dilling o David Duke. Esiste della critica specifica da parte di fonti musulmane, fonti ebraiche, e atee e scettiche. Accuse contro il Talmud includono presunti\nMolte di queste critiche a volte omettono passi correlati al fine di generare affermazioni che sembrano essere offensive o ingiuriose.\nMedioevo.\nLa storia del \"Talmud\" riflette in parte la storia dell'ebraismo che persiste in un mondo di ostilit\u00e0 e persecuzione. Quasi allo stesso tempo che i \"savoraim\" babilonesi davano gli ultimi ritocchi alla redazione del \"Talmud\", l'imperatore Giustiniano emetteva il suo editto contro la \"deuterosis\" (raddoppio, ripetizione) della Bibbia ebraica Viene dibattuto se, in questo contesto, \"deuterosis\" significa \"Mishnah\" o \"Targum\": nella letteratura patristica, la parola \u00e8 usata in entrambi i sensi. Questo editto, dettato da zelo cristiano e sentimento anti-ebraico, fu il preludio agli attacchi contro il \"Talmud\", concepiti nello stesso spirito e con inizio nel XIII secolo in Francia, dove lo studio del \"Talmud\" era allora fiorente.\nL'accusa contro il \"Talmud\" proposta dal convertito al cristianesimo Nicholas Donin, port\u00f2 alla prima disputa pubblica tra ebrei e cristiani, e al primo rogo di copie del \"Talmud\" a Parigi nel 1242. I fal\u00f2 di copie del \"Talmud\" continuarono, ripetutamente.\nIn simile maniera, il \"Talmud\" fu oggetto di una disputa a Barcellona nel 1263 tra Nahmanide (Rabbi Moses ben Nahman) e un convertito cristiano, Pablo Christiani, diventato frate domenicano. Lo stesso Pablo Christiani condusse un attacco contro il \"Talmud\" che provoc\u00f2 una bolla papale contro il \"Talmud\" e una prima censura, eseguita a Barcellona da una commissione di domenicani, che ordinarono la cancellazione di passi talmudici considerati offensivi da una prospettiva cristiana (1264).\nAlla Disputa di Tortosa nel 1413, Geronimo de Santa F\u00e9 proclam\u00f2 una serie di accuse, tra cui la fatidica affermazione che le condanne di \"pagani\", \"idolatri\" e \"apostati\" presenti nel \"Talmud\" erano in realt\u00e0 riferimenti velati contro i cristiani. Queste affermazioni vennero negate dalla comunit\u00e0 ebraica e dai suoi studiosi, i quali sostennero che il pensiero ebraico faceva una netta distinzione tra coloro che erano classificati come pagani o idolatri, che erano politeisti, e coloro che riconoscevano il Dio unico e vero (come i cristiani), pur adorando il vero Dio monoteistico in modo errato. Cos\u00ec, gli ebrei consideravano i cristiani come fuorviati e in errore, ma non li mettevano tra i \"pagani\" o \"idolatri\" discussi nel \"Talmud\".\nSia Pablo Christiani sia Geronimo de Santa F\u00e9, oltre a criticare il \"Talmud\", lo consideravano anche come una fonte di tradizioni autentiche, alcune delle quali potevano essere utilizzate come argomenti a favore del cristianesimo. Esempi di tali tradizioni erano le dichiarazioni che il Messia era nato al tempo della distruzione del Tempio e che il Messia sedeva alla destra di Dio.\nNel 1415, Papa Benedetto XIII, che aveva convocato la disputa di Tortosa, emise una bolla (che era destinata, per\u00f2, a rimanere inoperante) che vietava agli ebrei di leggere il \"Talmud\" e ordinava la distruzione di tutte le relative copie. Molto pi\u00f9 importanti furono le accuse fatte nella prima parte del XVI secolo dal convertito Johannes Pfefferkorn, agente dei domenicani. Il risultato di queste accuse fu una lotta in cui l'imperatore e il papa agivano come giudici, l'avvocato degli ebrei era Johannes Reuchlin, che era contrapposto agli oscurantisti: questa polemica, che si svolse per la maggior parte tramite opuscoli, divenne secondo alcuni un precursore della Riforma protestante.\nUn risultato inatteso di questa vicenda fu l'edizione stampata completa del \"Talmud babilonese\" pubblicata nel 1520 da Daniel Bomberg a Venezia, sotto la protezione di un privilegio papale. Tre anni dopo, nel 1523, Bomberg pubblic\u00f2 la prima edizione del \"Talmud di Gerusalemme\". Trent'anni dopo la Santa Sede, che aveva inizialmente permesso la prima stampa del \"Talmud\", intraprese una campagna per la sua distruzione. A Capodanno, Rosh haShanah (9 settembre 1553), le copie del \"Talmud\" confiscate in conformit\u00e0 a un decreto dell'Inquisizione furono bruciate a Roma, in Campo dei Fiori (autodaf\u00e9). Altri roghi ebbero luogo in altre citt\u00e0 italiane, come quella istigata da Joshua dei Cantori a Cremona nel 1559. La censura del \"Talmud\" e di altre opere ebraiche fu introdotta da una bolla papale emessa nel 1554; cinque anni dopo, il \"Talmud\" veniva incluso nel primo \"Index Expurgatorius\" e papa Pio IV comand\u00f2, nel 1565, che il \"Talmud\" venisse privato del suo stesso nome. La convenzione di riferirsi al lavoro come \"Shas\" (\"shishah sidre Mishnah\") invece di \"Talmud\", risale a questo periodo.\nLa prima edizione espurgata del \"Talmud\", su cui si basarono la maggior parte delle edizioni successive, apparve a Basilea (1578-1581) con l'omissione del intero trattato di \"Avodah Zarah\" e di passaggi considerati ostili al cristianesimo, insieme a modifiche di certe frasi. Un nuovo attacco sul \"Talmud\" fu decretato da papa Gregorio XIII (1575-1585), e nel 1593 papa Clemente VIII rinnov\u00f2 la vecchia interdizione contro lettura o possesso. Lo studio crescente del \"Talmud\" in Polonia port\u00f2 al rilascio di un'edizione completa (Cracovia, 1602-5), con il restauro del testo originale; un'edizione contenente, per quanto noto, solo due trattati erano stati pubblicati precedentemente a Lublino (1559-1576). Nel 1707 alcune copie del \"Talmud\" furono confiscate nella provincia di Brandeburgo, ma vennero restituite ai legittimi proprietari per ordine di Federico I di Prussia. Un ulteriore attacco contro il \"Talmud\" ebbe luogo in Polonia (in quello che oggi \u00e8 territorio ucraino) nel 1757, quando il vescovo Dembowski, su iniziativa dei frankisti, convoc\u00f2 una disputa pubblica a Kam\"janec'-Podil's'kyj e ordin\u00f2 che tutte le copie dell'opera che si trovano nel suo vescovado fossero confiscate e bruciate.\nLa storia esterna del \"Talmud\" comprende anche gli attacchi letterari fatti contro di esso da parte di alcuni teologi cristiani dopo la Riforma, in quanto questi attacchi all'ebraismo si dirigevano principalmente contro l'opera, con l'esempio pi\u00f9 grave rappresentato da \"Entdecktes Judenthum\" (\"Ebraismo smascherato\") di Johann Andreas Eisenmenger (1700). Al contrario, il \"Talmud\" era oggetto di studio un po' pi\u00f9 caritatevole da parte di molti teologi cristiani, giuristi e orientalisti a partire dal Rinascimento, compresi Johann Reuchlin, John Selden, Petrus Cunaeus, John Lightfoot, Johannes Buxtorf padre e figlio.\nXIX secolo.\nL'edizione \"Shas\" di Vilna fu soggetta alla censura del governo russo, o ad autocensura per venir incontro alle aspettative del governo, sebbene questa fosse una situazione meno severa di precedenti tentativi: il titolo \"Talmud\" fu mantenuto e il trattato Avodah Zarah fu incluso. La maggior parte delle edizioni moderne sono o copie o versioni strettamente basate sull'edizione di Vilna e quindi omettono ancora la maggior parte dei passaggi contestati. Sebbene non fossero disponibili per molte generazioni le sezioni rimosse del \"Talmud\", \"Rashi\", le \"Tosafot\" e \"Maharsha\" furono conservate tramite stampe rare di liste di \"errata\", note come \"Chesronos Hashas\" (\"Omissioni del Talmud\"). Molte di queste porzioni censurate furono recuperate, ironicamente, grazie a manoscritti incensurati della Biblioteca Vaticana. Alcune edizioni moderne del \"Talmud\" contengono parte o tutto questo materiale, a volte alla fine del libro, a volte nei margini, o nel posto originale del testo.\nNel 1830, durante un dibattito alla Camera dei Pari di Francia in materia di riconoscimento statale della fede ebraica, l'ammiraglio Verhuell si dichiar\u00f2 incapace di perdonare gli ebrei che aveva conosciuto durante i suoi viaggi in giro per il mondo, sia per il loro rifiuto di riconoscere Ges\u00f9 come Messia, sia per il loro possesso del \"Talmud\". Nello stesso anno l'Abb\u00e9 Chiarini pubblic\u00f2 a Parigi un'opera voluminosa dal titolo \"Th\u00e9orie du Juda\u00efsme\", in cui annunciava una traduzione del \"Talmud\", promuovendo per la prima volta una versione che avrebbe reso il lavoro generalmente accessibile e quindi utile per attacchi contro l'ebraismo. In simile atteggiamento gli agitatori antisemiti del XIX secolo spesso sollecitarono che venisse prodotta una traduzione e tale richiesta fu persino presentata agli organi legislativi, come a quello di Vienna. Il Talmud e l'\"ebreo talmudico\" divennero cos\u00ec oggetto di attacchi antisemiti, ad esempio nell'opera \"Der Talmudjude\" (1871) di August Rohling, anche se, d'altro canto, furono a volte difesi da studenti cristiani del Talmud, in particolare Hermann Strack.\nUlteriori attacchi da parti antisemitiche includono quelli di Justinas Pranaitis col suo \"Il Talmud smascherato: gli insegnamenti rabbinici segreti sui cristiani\" (1892) e il \"Complotto contro la cristianit\u00e0\" dell'attivista antisemita americana Elizabeth Dilling (1964). Le critiche del Talmud in molti opuscoli e siti web moderni sono spesso riconoscibili come citazioni testuali estratte da una o altra di queste fonti.\nLa posizione della Chiesa Cattolica.\nLa condanna del \"Talmud\" \u00e8 stata una conseguenza diretta dell'antisemitismo che ha caratterizzato il magistero della Chiesa cattolica e Protestante dal 1200 fino a tutto l'Ottocento e superato definitivamente dal Concilio Vaticano II.\nIn particolare il \"Talmud\" \u00e8 stato considerato erroneo e contenente arbitrariet\u00e0, favole e bestemmie.\nLa prima condanna esplicita del \"Talmud\" si trova nella bolla \"Impia Judaeorum perfidia\" inviata nel 1244 da papa Innocenzo IV al re di Francia Luigi IX. Il Talmud fu accusato di:\nIl Papa, quindi, approv\u00f2 il rogo del 1240, con cui il cancelliere e i dottori reggenti dell'universit\u00e0 di Parigi avevano bruciato numerosi testi ebraici al cospetto del clero e del popolo, dopo averli letti ed esaminati integralmente e invit\u00f2 il re a estendere l'iniziativa in tutto il suo regno.\nQuesta posizione venne confermata e ribadita dai papi successivi fino a inizio del Settecento: Giovanni XXII nel 1320 in \"Dundum Felicis\" con un nuovo esame condotto da esperti in materia ribad\u00ec la condanna e prescrisse di bruciare le copie del \"Talmud\"; nel 1554, Clemente VIII in \"Caeca et Obturata\" (1593) condanna sia \"Talmud\" sia Cabala ebraica; nel 1704 Clemente XI promulg\u00f2 la costituzione \"Propagandae\" in cui riprese gli insegnamenti pontifici a partire dal 1244.\nNell'opinione pubblica, questa condanna ebbe come effetto la diffidenza: si era convinti che il \"Talmud\" contenesse \u00abcose malvagie, contro ogni ragione e diritto\u00bb, convinzione che port\u00f2 a credere che gli ebrei lo utilizzassero per trarne \u00abmalefici\u00bb. Gli autori antisemiti avrebbero sfruttato questo tema fino ai nostri giorni. Anche i filosofi del XVI secolo, che pure reclamavano l'emancipazione degli ebrei, consideravano il \"Talmud\" una raccolta di \u00ableggi ridicole\u00bb.\nQueste posizioni sono state ampiamente superate dopo il Concilio Vaticano II con la dichiarazione \"Nostra Aetate\" che rigetta completamente l'antisemitismo, confermando le posizioni assunte dalla Chiesa da fine Ottocento. Sia Giovanni Paolo II che Benedetto XVI hanno pi\u00f9 volte citato il \"Talmud\" nei loro discorsi come importante testo di riferimento della spiritualit\u00e0 ebraica, ribadendo come la Chiesa si opponga oggi a ogni forma di antisemitismo.\nLe polemiche su internet.\nA partire dagli anni 2000 si sono diffuse numerose critiche in Internet. La Anti-Defamation League, in un documento del 2003 sull'argomento ha affermato che i critici antisemiti del Talmud utilizzano frequentemente e in malafede, traduzioni erronee o citazioni selettive al fine di distorcere il significato del testo talmudico e talvolta fabbricarne i passaggi. Inoltre, tali critici raramente forniscono un contesto completo delle citazioni e non danno informazioni contestuali circa la cultura in cui il \"Talmud\" fu composto, quasi 2000 anni fa.\nGil Student, prolifico autore \"web\", afferma che molti attacchi antisemiti contro il \"Talmud\" riciclano semplicemente materiale discreditato che venne prodotto dalle dispute del XIII secolo, specialmente quello di Raimondo Mart\u00ed e Nicholas Donin, e che le critiche si basano su citazioni prese fuori contesto e a volte anche inventate completamente.\nIl Talmud nell'arte.\nGalleria d'immagini.\nRabbini e talmudisti che studiano e dibattono abbondano negli olii dell'artista austriaco Carl Schleicher (1825-1903)"}
{"id": "43370", "revid": "122963860", "url": "https://it.wikipedia.org/wiki?curid=43370", "title": "Test di verifica d'ipotesi", "text": "In statistica, i test di verifica d'ipotesi si utilizzano per verificare la bont\u00e0 di un'ipotesi.\nPer ipotesi \u00e8 da intendersi un'affermazione che ha come oggetto accadimenti nel mondo reale, che si presta ad essere confermata o smentita dai dati osservati sperimentalmente.\nIl metodo con cui si valuta l'attendibilit\u00e0 di un'ipotesi \u00e8 il metodo sperimentale. Quest'ultimo consiste nel determinare le conseguenze di un'ipotesi in termini di eventi osservabili, e di valutare se la realt\u00e0 effettivamente osservata si accorda o meno con l'ipotesi su di essa fatta.\nSpiegazione intuitiva.\nSi supponga di avere una moneta recante due facce contrassegnate con testa e croce. Volendo verificare l'ipotesi di bilanciamento della moneta si eseguono 20 lanci e si contano quelli che danno esito testa. La conseguenza del bilanciamento consiste nell'osservare un valore di teste attorno a 10. Tuttavia anche in ipotesi di bilanciamento non si pu\u00f2 escludere di osservare 20 teste. D'altronde, l'ipotesi di bilanciamento \u00e8 logicamente compatibile con un numero di teste variabile tra 0 e 20. In tale contesto una qualsiasi decisione in merito all'ipotesi da verificare comporta un rischio di errore.\nNel procedere alla verifica dell'ipotesi di bilanciamento della moneta, si considera che il numero totale di teste, se la moneta \u00e8 bilanciata, \u00e8 una variabile aleatoria discreta con distribuzione binomiale formula_1. Questo modello matematico ci permette di associare a ogni possibile risultato sperimentale una misura di probabilit\u00e0.\nOra supponiamo di aver fatto il nostro esperimento e di aver contato 15 teste su 20 tiri: quanto \u00e8 distante tale risultato dal valore medio della distribuzione \"formula_1\"? Tale distanza \u00e8 sufficiente per rigettare l'ipotesi che vorrebbe la moneta ben bilanciata? Il valore medio della distribuzione \"formula_1\" \u00e8 formula_4, e per valutare la distanza tra il valore sperimentale e quello atteso si valuta la probabilit\u00e0 di ottenere un valore sperimentale pari a 15 oppure maggiore. Siccome si tratta di un test intorno al valore medio, dobbiamo anche considerare la probabilit\u00e0 di ottenere un valore minore o uguale a 5, per specularit\u00e0. In simboli:\nformula_5\nTale valore p \u00e8 la probabilit\u00e0 di ottenere un valore \"altrettanto o pi\u00f9 estremo\" di quello osservato, ammesso che la moneta fosse effettivamente bilanciata. Nel nostro caso \u00e8 pari a 0,041, ovvero del 4,1%. Giudicando bassa tale probabilit\u00e0, rigettiamo l'ipotesi di bilanciamento della moneta in esame, ritenendo accettabilmente basso il rischio di compiere un errore di giudizio. La probabilit\u00e0 di rifiutare l'ipotesi sottoposta a verifica, nel caso questa fosse corretta, \u00e8 pari al massimo valore-p che saremmo stati disposti ad accettare. E a questo punto diventa chiaro perch\u00e9 \u00e8 necessario sommare le probabilit\u00e0 di ottenere 5 teste o meno, a quelle di ottenerne almeno 15: se avessimo contato 5 o meno teste, avremmo parimenti giudicato la moneta sbilanciata, quindi \u00e8 giusto che le due probabilit\u00e0 siano sommate.\nTeoria dei test delle ipotesi di Fisher.\nL'esempio dato sopra \u00e8 un test di verifica d'ipotesi secondo Fisher, che ne compose la teoria fondante intorno al 1925, influenzato in particolare maniera dalle teorie in filosofia della scienza di Karl Popper, e specificamente dal principio di falsificabilit\u00e0. Popper sosteneva che la conoscenza scientifica avanza tramite la creazioni di ipotesi che vengono in seguito smentite e sostituite con nuove ipotesi pi\u00f9 generali e precise. Fisher propose un metodo statistico di verifica d'ipotesi che richiede la specificazione di un'ipotesi falsificabile, ritenuta vera fino a prova contraria. Quest'ipotesi \u00e8 chiamata ipotesi nulla e viene indicata con il simbolo H0, e il test ha lo scopo di verificare se i dati smentiscono tale ipotesi.\nA seconda del tipo di problema affrontato, si sceglier\u00e0 un qualche tipo di procedura valida come test delle ipotesi, nell'esempio precedente abbiamo applicato un test binomiale, ma in ogni caso, il metodo scelto consiste nel calcolare un valore, funzione del campione, che ha l'obiettivo di misurarne l'aderenza all'ipotesi nulla. Questa funzione viene chiamata statistica test. La distribuzione della statistica test \u00e8 completamente determinata sotto ipotesi nulla.\nPunto centrale del test delle ipotesi secondo Fisher \u00e8 il concetto di \"significativit\u00e0 statistica\", rappresentato dal valore p (spesso chiamato col nome inglese di \"p-value\"). che, come gi\u00e0 definito sopra, \u00e8 la probabilit\u00e0, sotto H0, di ottenere un valore della statistica test altrettanto o pi\u00f9 estremo di quello osservato. Il valore p riassume quindi la significativit\u00e0 dell'evidenza statistica contro l'ipotesi nulla: minore \u00e8 p, maggiore \u00e8 questa evidenza. Osservato un certo valore p, possiamo ammettere che H0 \u00e8 vera e che \u00e8 avvenuto un evento tale per cui la probabilit\u00e0 di osservarne uno altrettanto estremo \u00e8 tanto bassa quanto lo \u00e8 p, oppure possiamo rigettare H0 ritenendo che fallisca nello spiegare i risultati. In genere una seconda ipotesi alternativa viene avanzata a partire dai dati, quando H0 \u00e8 rigettata.\nLivello di significativit\u00e0 e regione di rifiuto.\nSebbene non sia necessario secondo Fisher, prima di calcolare il valore sperimentale della statistica test, si consiglia in genere di scegliere il livello di significativit\u00e0, indicato convenzionalmente col simbolo \u03b1. Questa scelta \u00e8 giustificata dalla natura stocastica del risultato del test: non \u00e8 possibile annullare la probabilit\u00e0 di rigettare H0 per errore, per cui se si vuole conoscere tale probabilit\u00e0, deve essere stabilita in anticipo. Tale valore stabilito \u00e8 appunto \u03b1. Il suo impiego \u00e8 quello di discrimine per il valore p: il risultato del test si dice significativo se p &lt; \u03b1, altrimenti si considera non significativo. H0 \u00e8 rifiutata se il risultato \u00e8 significativo.\nMaggiore \u00e8 la fiducia riposta nell'ipotesi nulla, maggiore l'evidenza richiesta per smentirla, e minore deve essere \u03b1, scelte tipiche sono 0,1 (molto lasco), 0,05 (estremamente utilizzato, addirittura convenzionale \u2013 gli studiosi mettono in guardia dallo scegliere questo valore acriticamente, solo per consuetudine), e 0,01 (nel caso si richieda una forte evidenza contro H0).\nDato un certo livello di significativit\u00e0, l'insieme dei valori della statistica test a cui corrisponde un p minore di \u03b1 si chiama \"regione di rifiuto\". Nell'esempio precedente, per \u03b1 = 0.05, la regione di rifiuto era l'insieme {0, 1, 2, 3, 4, 5, 15, 16, 17, 18, 19, 20}, e viceversa l'insieme {6, 7, \u202614} era la cosiddetta \"regione di accettazione\". Si chiamano invece \"valori critici\" i punti che separano le regioni di rifiuto ed accettazione.\nTest a una o due code.\nIn alcuni casi, e anche nell'esempio della moneta sbilanciata, la distribuzione della statistica test \u00e8 simmetrica, e pu\u00f2 essere sottoposta a un test \"a due code\", come nell'esempio sopra, oppure ad una coda. Ricorriamo alla seconda possibilit\u00e0 se abbiamo intenzione di rifiutare l'ipotesi nulla solo quando osserviamo un valore estremo maggiore di quello medio, ma non minore, oppure viceversa. In tal caso concentreremo la regione di rifiuto su una sola delle \"code\" della distribuzione, avvicinando il valore critico a quello medio; quando calcoliamo il valore p, non ci sar\u00e0 bisogno di sommare le probabilit\u00e0 per entrambe le code.\nTornando all'esempio della moneta, supponiamo che noi gi\u00e0 prima di fare l'esperimento sospettassimo che fosse sbilanciata verso la testa, in tal caso potremmo dire che l'ipotesi nulla, che noi abbiamo intenzione di smentire, \u00e8 che la probabilit\u00e0 che esca testa sia \"minore o uguale\" a 0,5, anzich\u00e9 necessariamente pari a 0,5. In tal modo evitiamo di rifiutare l'ipotesi nulla se otteniamo un numero di teste basso, ma se, al contrario, contiamo pi\u00f9 di 10 teste, calcoliamo il valore-p senza tenere in considerazione i possibili risultati inferiori a 10. Come risultato, la regione di rifiuto perde gli elementi da 1 a 5, ma si allarga sulla destra includendo 14.\nPer spiegare meglio la differenza tra test sulla coda sinistra, sulla coda destra e a due code, viene talvolta utilizzato il concetto di \"ipotesi alternativa\", indicata col simbolo H1. Per Fisher l'unica ipotesi alternativa a H0 \u00e8 la sua negazione, perci\u00f2 H1 \u00e8 implicita (se H0 afferma che la probabilit\u00e0 di ottenere testa con la moneta sia \"minore o uguale\" a 0,5, allora H1 dichiara, al contrario, che quella stessa probabilit\u00e0 sia \"maggiore\" di 0,5) e non \u00e8 necessario specificarla. Da non confondere con l'ipotesi alternativa secondo Neyman-Pearson, che \u00e8 un concetto ben distinto.\nTeoria dei test delle ipotesi di Neyman-Pearson.\nJerzy Neyman e Egon Pearson erano critici nei confronti della teoria di Fisher, e proposero un approccio alternativo, per certi versi pi\u00f9 rigido e pi\u00f9 potente. L'approccio di Neyman-Pearson propugna un maggior lavoro di preparazione della raccolta dei dati (progettazione dell'esperimento) ed introduce un'ipotesi alternativa completamente specificata, oltre ai concetti di \"errore di primo e secondo tipo\" e di \"potenza del test\". Da un punto di vista teorico, l'approccio di Neyman-Pearson \u00e8 diverso da quello di Fisher in quanto pone maggiore enfasi sull'idea che i test delle ipotesi siano esperimenti ripetibili, perci\u00f2 \u00e8 pi\u00f9 adatto a un contesto come il controllo della qualit\u00e0 che non alla ricerca scientifica, dove \u00e8 raro che gli esperimenti vengano veramente ripetuti.\nPer un test secondo Neyman-Person, \u00e8 necessario specificare in anticipo non una ipotesi, ma due, diverse ed alternative. La prima \u00e8 H0, mentre la seconda viene indicata con H1 e chiamata \"ipotesi alternativa\". Si conosce la distribuzione della statistica test sia sotto H0 che sotto H1, la statistica test stessa deve essere scelta in modo che le due distribuzioni risultino ben distinte. Le due ipotesi per\u00f2 non sono sullo stesso piano: in pratica si mantiene un approccio simile a quello di Fisher, per cui l'attenzione \u00e8 puntata su H0, mentre H1 serve essenzialmente per definire la potenza del test (e scegliere quindi quello pi\u00f9 potente) e calcolare la numerosit\u00e0 campionaria necessaria.\nCome gi\u00e0 osservato, il modo di condurre un test statistico comporta un rischio di errore. Nella teoria di Neyman-Pearson si individuano due tipi di errori:\nUna volta scelto un errore di primo tipo \u03b1 (equivalente al livello di significativit\u00e0 secondo Fisher), il valore critico che separa H0 da H1 \u00e8 univocamente determinato. A sua volta, \u03b2 dipende direttamente da tale valore. Quando si riduce \u03b1, il valore critico si allontana da H0 e si avvicina ad H1, perci\u00f2 \u03b2 aumenta. La potenza del test \u00e8 definita come 1 \u2212 \u03b2.\nTornando all'esempio della moneta in cui la regione di accettazione \u00e8 data dall'insieme di valori {6, 7, ... 14}, la probabilit\u00e0 di rifiutare H0 quando \u00e8 vera \u00e8 stato calcolato pari a 0,041.Tale probabilit\u00e0 rappresenta il rischio di incorrere in un errore di primo tipo e si indica con \u03b1. Per valutare la probabilit\u00e0 di un errore di secondo tipo \u00e8 necessario specificare propriamente un'ipotesi alternativa. Si supponga che la nostra H1 \u00e8 che la moneta mostra testa l'80% delle volte, in tal caso la distribuzione della statistica test \u00e8 nota ed \u00e8 formula_6.\nCon tale distribuzione di probabilit\u00e0, l'errore di tipo 2 si calcola sommando le probabilit\u00e0 relative ai valori di X della zona di accettazione, ci\u00f2 supponendo H1 vera. Si trova quindi che la probabilit\u00e0 cercata \u00e8 pari a circa 0,20. Tale probabilit\u00e0 quantifica il rischio di incorrere nell'errore di tipo 2 e si indica convenzionalmente con \u03b2. La potenza del test \u00e8 uguale a 1 \u2212 \u03b2 = 0,8 ed esprime quindi la capacit\u00e0 di un test statistico di riconoscere la falsit\u00e0 di H0 quando questa \u00e8 effettivamente falsa (ed \u00e8 piuttosto vera H1). La potenza del test trova applicazione nella pratica statistica in fase di pianificazione di un esperimento.\nDifferenze tra le impostazioni teoriche.\nNell'uso statistico attuale, l'approccio di Fisher e quello di Neyman-Pearson sono state fuse insieme in una pratica sincretica che eredita alcuni aspetti dalla teoria di Fisher e alcuni da quella di Neyman-Pearson. Questo approccio misto \u00e8 controverso, perch\u00e9 \u00e8 ambiguo e tende a sorvolare sugli aspetti metodologici che distinguono le due teorie, e che sono ben definiti sotto la rispettiva teoria di riferimento. Bisogna sottolineare le importanti differenze filosofiche e di interpretazione dei risultati tra le due teorie in esame, ad esempio:\nUlteriori approcci sono stati proposti, e particolare menzione va riservata ai test delle ipotesi bayesiano, la teoria della decisione, e la teoria della detezione del segnale."}
{"id": "43372", "revid": "125652331", "url": "https://it.wikipedia.org/wiki?curid=43372", "title": "Salmi", "text": "Il Libro dei Salmi (ebraico \u05ea\u05d4\u05d9\u05dc\u05d9\u05dd, traslitterato \"tehill\u00ecm\" o \"tehilim\" (plurale maschile ebraico); greco \u03a8\u03b1\u03bb\u03bc\u03bf\u03af, \"psalm\u00f2i\"; latino \"Psalmi\") \u00e8 un testo contenuto nella Bibbia ebraica (Tanakh) e nell'Antico Testamento della Bibbia cristiana.\n\u00c8 scritto in ebraico e, secondo l'ipotesi maggiormente condivisa dagli studiosi, la redazione definitiva del libro \u00e8 avvenuta in Giudea, forse alla fine del III secolo a.C., raccogliendo testi di varia origine, composti da autori ignoti lungo i secoli precedenti (il salmo considerato pi\u00f9 antico \u00e8 il 104 che riprende l'egiziano Inno al Sole del XIV secolo a.C.).\n\u00c8 composto da 150 capitoli, ognuno dei quali rappresenta un autonomo salmo o inno di vario genere: lode, supplica, meditazione sapienziale. Il Libro dei Salmi \u00e8 incluso fra i Libri Sapienziali, \u00e8 anche detto \"Lode\" o \"Salterio\".\nPanoramica generale.\nI Salmi individuali erano in origine inni (accompagnati da strumenti musicali) nei luoghi sacri. Pi\u00f9 tardi, alcuni sono stati inseriti in varie raccolte, a provare un maggior livello della comprensione testuale.\nI singoli Salmi possono essere contestualizzati nel Salterio nel suo insieme, essendovi la narrazione fattuale della vita di Davide, o una raccolta di istruzioni e norme come la Torah. Nella pi\u00f9 tarda tradizione ebraica e cristiana, i Salmi iniziarono ad essere usati come preghiere da pronunciarsi anche non cantate e non musicate, individuali o collettive, come espressioni tradizionali di sentimento religioso.\nIn 1Cronache 13:8: \u00abDavide e tutto Israele facevano festa davanti a Dio, a tutta forza, cantando e suonando cetre, salt\u00e8ri, timpani, cembali e trombe.\u00bb. Simile culto di adorazione accompagnato da strumenti \u00e8 citato presso il re babilonese Nabucodonosor II (Dn 3,5).\nL'Antico Testamento menziona altri casi di solenne festa e preghiera, in cui tutto il popolo eletto si raduna davanti al Re per ringraziare Dio, adorato come Signore degli Eserciti e Re di Israele, dopo una vittoria in battaglia.\nI sacerdoti di Aronne avevano il compito di custodire l'Arca dell'Alleanza, e di portarla in processione insieme ai soldati armati fino al campo di battaglia, senza prendervi parte: l'ordine era di sei trib\u00f9 davanti l'Arca, e di altre sei dietro. Alcuni spostamenti delle cose sacre erano affidati ad ebrei della trib\u00f9 di Levi, che non erano sacerdoti. Senza la protezione di Dio e l'obbedienza a Mos\u00e8, Israele subisce la dura sconfitta di Kades (Numeri 13); comportandosi in modo contrario, vince l'assedio di Gerico (Giosu\u00e8 6).\nI Salmi sono classificati per genere letterario come segue: \nNumerazione dei salmi.\nIl salterio contiene 150 salmi ognuno dei quali \u00e8 anche considerato come un capitolo del libro.\nLa numerazione dei salmi varia a seconda se consideriamo il testo ebraico masoretico o i manoscritti greci della versione detta Septuaginta.\nLe traduzioni protestanti (anglicana, luterana, calvinista) adottano la numerazione ebraica, cos\u00ec come la adottano anche nella Chiesa Cattolica i testi liturgici ufficiali e le traduzioni moderne.\nSoltanto le traduzioni in uso alla Chiesa Ortodossa hanno adottato la numerazione greca.\nLe antiche traduzioni latine, come la Vulgata, solitamente seguono la numerazione greca. Le differenze sono le seguenti:\nMolti manoscritti della versione Septuaginta includono un salmo in pi\u00f9, il salmo 151, incluso nella versione della Septuaginta che adottano le Chiese ortodosse. Una versione di questo testo \u00e8 stata ritrovata fra i manoscritti del Mar Morto.\nAutore.\nLa maggior parte dei salmi comincia con un versetto introduttivo che ne attribuisce l'autore o descrive le circostanze per le quali furono composti, da cui la tradizione che i salmi furono composti, in gran parte, da Davide.\nTuttavia, un filone della critica moderna ritiene che siano il prodotto di vari altri autori o gruppi di autori.Comunque si ritiene che i salmi non furono trascritti prima del VI secolo a.C., e poich\u00e9 il regno di Davide risale all'incirca all'anno 1000, il materiale risalente a Davide dovrebbe essere stato preservato dalla tradizione orale per secoli.\nAll'inizio dei salmi , e si fa riferimento a Idutun, in particolare per il modo di cantare o per il suo coro. I salmi e dal all' parlano di Asaf come maestro del coro. Le intestazioni dei salmi , dal al , , , e riportano che \u00ab...i figli di Core furono incaricati di cantarli\u00bb. Nel Secondo Libro delle Cronache () si trova un riferimento al fatto che i Leviti, i figli dei Keatiti e i figli dei Korachiti lodassero Dio a piena voce.\nL'espressione \"Psalterium Davidicum\" \u00e8 stata anche impiegata dal Concilio di Trento: esiste una tradizione sull'origine davidica del Salterio. Si basa su menzioni di vari libri della Bibbia e nei titoli degli stessi Salmi: 73 Salmi della versione ebraica dicono \"di Davide\" e alcuni aggiungono anche l'occasione in cui sono stati scritti. Anche nel nuovo Testamento, si presume che la paternit\u00e0 davidica di alcuni Salmi.\nInoltre, nei titoli di 73 Salmi nella versione ebraica si dice \"di Davide\", mentre 12 Salmi sono \"di Asaph\", 11 \"dei figli di core\", 2 \"di Solomon\", altro \"di Mos\u00e8\", Heman e Ethan e 35 sono se nessuno di attribuzione. La versione greca attribuisce 82 Salmi a Davide.\nLa critica testuale ha cercato di scoprire le influenze all'interno dei Salmi per poter offrire alcuni dati, anche se \u00e8 minima, circa i suoi autori possibili e molto di pi\u00f9 del periodo all'interno dello sviluppo religioso in Israele. Solo leggendo le intestazioni di ogni Salmo, si possono trovare diversi autori a parte David: Mos\u00e8, Asaph, Herman, i figli di core, Salomone, Etan e Jedutum, mentre per alcuni di loro l'autore non \u00e8 noto e perci\u00f2 sono detti Salmi orfani. Il Salmo 79 (secondo la numerazione della versione ebraica) \u00e8 un lamento per la distruzione di Gerusalemme, scritto quindi almeno quattro secoli dopo David.\nLa critica filologica muove dal presupposto per il quale stili diversi debbano corrispondere a re e periodi storici differenti, approcciando i Salmi o la Bibbia come qualsiasi altro testo storico. Tuttavia, sempre nell'ambito di una trascrizione da fonte spirituale (altrove accettata anche nel 1800 per l'arte non religiosa; in questo caso da Dio stesso), a diverse stili potrebbero corrispondere \"diverse persone quali fonti sovrannaturali di ispirazione al medesimo poeta ebraico\".\nEsegesi ebraica.\nScritti per Ruach haQodesh e Profezia, non apocrifa, da re David, ve ne sono \"ascritti\" a \"Mosheh \"Rabbenu\"\" (cfr Rabbini del Talmud) e persino ad Adamo, [come per esempio] per Shabbat, essi riguardano soprattutto il canto dei Leviti del Tempio di Gerusalemme (cfr re Salomone).\nSezioni del libro.\nIl salterio \u00e8 diviso in 5 parti, in analogia con il Pentateuco, e ciascuna parte termina con una benedizione o dossologia (vedi in Salmi 41:13; 72:18-19; 89:52; 106:48; 150:6) I Salmi 1 e 2 sono visti dalle elaborazioni come una introduzione generale all'intero Salterio. Abbiamo, quindi:\nGeneri letterari.\nUna suddivisione dei salmi pu\u00f2 essere operata a partire dal genere letterario. Da un punto di vista stilistico si possono dividere in tre grandi generi: inni, suppliche e ringraziamenti.\nSovente i generi letterari sono mescolati per cui un salmo che inizia come supplica pu\u00f2 continuare come salmo di ringraziamento, o altre mescolanze varie.\nOrigine e interpretazione nella letteratura ebraica.\nLa cultura cananea influenz\u00f2 i Salmi e probabilmente anche il resto della letteratura ebraica. Il re Davide, che secondo la Bibbia era un poeta (di cui oltre ai salmi non ci sono note altre opere letterarie), perfezion\u00f2 l'organizzazione liturgica ed applic\u00f2 un potente impulso alla poesia salm\u00f3dica fino a raggiungere la grande variet\u00e0 e qualit\u00e0 delle poesie raccolte in questo libro.\nDurante il periodo della dominazione persiana, i Salmi erano in pieno svolgimento e diversificati in molti stili e generi diversi: inni, profezie messianiche, Lamentazioni individuali o di gruppo, escatologia (Genealogia di Ges\u00f9 dal ramo di Giuseppe, e forse anche materno, quale ultimo discendente in linea diretta di Re Davide, di cui i Salmi sono \"l'unica opera letteraria di lui nota\") , suppliche a Dio per una grazia, testi didattici che richiamano importanti episodi storici, cantici di ringraziamento di singoli popoli o di tutta la nazione, eccetera.\nUna delle principali difficolt\u00e0 nel cercare di interpretare i Salmi \u00e8 dovuta alle qualit\u00e0 della poesia ebraica, espressione dello stato d'animo peculiare del popolo israelita, pi\u00f9 intuitivo e sensibile del greco.\nLa poesia ebraica \u00e8 caratterizzata da una metrica speciale basata sul Parallelismo semantico: ripetere la stessa idea due volte almeno con parole diverse: \"I malvagi credono che Dio dimentica, che copre il suo volto e non vede mai nulla\" (Salm. X, 11)\nLa sua concisione e carattere ellittico ne sono i tratti principali. Le idee sono impostate con poche parole (Gunkel 1933:17), e molte relazioni sono lasciate implicite. Si rinuncia a completare i nessi tra le idee (Gunkelc1933:17), in modo che le parole sciolte trovino nell'ascoltatore ci\u00f2 che il poeta non ha fatto consegnare nel testo. Se a questo si aggiunge che, in generale, la poesia ebraica \u00e8 breve (Gunkel 1933:18), il lavoro esegetico \u00e8 molto difficile (G. 193e:178), non c'\u00e8 quindi la possibilit\u00e0 di affrontare il testo in studio con gli altri e di elaborare con questo significa una spiegazione comune che illumina il dettaglio.\nSe le poesie fossero pi\u00f9 estese... le diverse parti si sarebbero illuminate... e avrebbero aiutato a capire tutta la poesia. (Gunkel 1933:18)\nLa brevit\u00e0 e le ellissi dei poemi ebraici furono risolte all'epoca grazie ad un contesto storico e sociale condiviso dal poeta e dai suoi contemporanei. L'ignoranza di questo contesto nasconde attualmente il vero significato della poesia e fa strada a tutti i tipi di speculazioni.\nIl metodo di classificazione di Gunkel domin\u00f2 a inizio novecento, nel tentativo di ricondurre i salmi a forme testuali e a generi letterari tipizzati, collettivi e individuali: lamentazioni, preghiere, atti di fede o devozione in Dio, ringraziamento, liberaziine, per citare i pi\u00f9 importanti. Secondo Willem S. Prinsloo i \"Gattungen\" di Gunker sono uno schema teorico e una pura forzatura antistorica non rispettosa dei testi (in parte funzionale anche alla cultura tedesca del primo novecento), portando ad esempio S.Movinckel (1884-1965), ex allievo di Gunker, secondo il quale i Salmi hanno il loro comune contesto nella preghiera rivolta a Dio, Re del popolo Israele.\nNon avendo dii fatto oltre al titolo altri elementi per una loro datazione attendibile, la critica non pu\u00f2 fare altro che concentrarsi sul collegamento e l'analisi comparativa dei testi, verso il fine di formare un Libro unico, cosa che dal punto di vista dei credenti \u00e8 la forma dell'Unit\u00e0 del Verbo rivelatoSi nella Sacra Scrittura.\nRispetto alla critica di Gunker la brevit\u00e0 e i molti sottintesi della poesia ebraica rappresenterebbero la principale difficolt\u00e0 di questa opera di navigazione dei nessi ideali, mentre ne sarebbero il punto di forza il parallelismo semantico e l'attento uso (mai casuale) delle poche parole presenti nei testi, e dei loro legami metrici.\nIn et\u00e0 moderna, Etiopia.\nI Salmi sono una delle parti della Bibbia pi\u00f9 popolari nel movimento noto come Rastafarianesimo. (ad esempio del cantante raggae Prince Far I). Esso ha avuto luogo in Etiopia, dove sopravvive la Chiesa Copta, che era in Egitto la comunit\u00e0 cristiana pi\u00f9 antica e numerosa del mondo arabo.\nGruppi di salmi particolari.\nAlcuni salmi hanno delle caratteristiche particolari, che li distinguono all'interno del salterio. Si possono allora distinguere i salmi regali, quelli alfabetici, quelli delle ascensioni e quelli del piccolo e del grande Hallel.\nLa poesia dei salmi.\nI salmi possiedono allo stesso tempo un grande valore spirituale e un grande valore poetico. Una forma tipica della poesia dei salmi \u00e8 la ripetizione del pensiero, per cui se una riga esprime un pensiero, la riga successiva generalmente, ripete, modifica, amplia, corregge il pensiero appena espresso.\nUso dei salmi nel rituale ebraico.\nLa \"dialettica di peccato e pentimento\" (Neher) mette impietosamente a nudo la condizione dell'uomo e rivela tutta la fragilit\u00e0 umana.\nI Salmi sono per il giudaismo il testo della fede pura per eccellenza e il fondamento e la ragione del concetto di pietismo ebraico perch\u00e9, a differenza di altri sistemi teologici, il giudaismo non predica la negazione dell'umanit\u00e0 - sinonimo di imperfezione intrinseca a cui nessun uomo pu\u00f2 sfuggire. Non nega la colpa, riconosce invece che essa implica paradossalmente la redenzione, la redenzione non solo dell'anima dove il concetto di dualismo verr\u00e0 tra breve cancellato, ma la redenzione del Corpo del singolo individuo come del Sistema imperfetto che noi viviamo o che per meglio dire che sia imprigionati a vivere cos\u00ec come i Giorni di No\u00e8 sar\u00e0 la presenza del Figlio dell'Uomo negli Ultimi giorni cio\u00e8 i nostri la profezia \u00e8 agli sgoccioli nella sua applicazione e nella sua grande tribolazione cos\u00ec la morte verr\u00e0 distrutta subentrando la via per la vita eterna e la vera giustizia di Dio il ritorno a Lui sotto la guida del Regno i veri 144.000 con il Re dei Re la cui discendenza parte da Seth 3\u00b0 Figlio di Adamo per la venuta negli Ultimi giorni con il nome di Gioele o Giaele RE Eterno confronto profetico. Giunti dove si trovava il corpo di Adamo, lo presero. Quando entrarono nel paradiso, tutti gli alberi del paradiso si agitarono al punto che tutti i nati da Adamo si addormentarono in un sonno profondo per il profumo (che essi sprigionavano), con l'eccezione di Seth, perch\u00e9 era nato per ordine di Dio.\nIl rituale mosaico descritto nel Pentateuco non fa riferimento all'uso di canti nel servizio divino, che vengono utilizzati per la prima volta da Davide.\nAlcune intestazioni dei salmi suggeriscono un loro utilizzo nel culto\nI salmi hanno avuto un ruolo preminente nel culto ebraico fino ai giorni nostri. Anche nel Nuovo Testamento troviamo menzionato il loro uso da parte della comunit\u00e0 palestinese del I secolo.\nI salmi nel culto cristiano.\nNel cristianesimo il valore spirituale dei salmi \u00e8 tenuto in grande considerazione:\nNel Nuovo Testamento troviamo riferimenti al fatto che i primi cristiani utilizzassero i salmi nel culto divino, e tuttora vengono largamente impiegati nella liturgia cristiana. In particolare nella liturgia ortodossa, cattolica e anglicana il salterio \u00e8 utilizzato in modo ciclico e queste chiese hanno sviluppato anche delle salmodie particolari. Nei primi secoli della Chiesa i candidati all'episcopato erano tenuti alla conoscenza dell'intero libro dei salmi a memoria, spesso imparato praticando la vita monastica.\nUso riformato - presbiteriano.\nLe chiese evangeliche riformate mettono in evidenza come il canto dei Salmi sia sempre stato importante componente del culto, prima nella sinagoga e poi nella chiesa. Il Nuovo Testamento stesso ne prescrive il canto con la dizione \"Salmi, inni e cantici spirituali\", definizione storica che descrive le caratteristiche dei 150 Salmi. L'uso dei Salmi cantati \u00e8 stato portato avanti dal Monachesimo e cos\u00ec rivalutato dalla Riforma che ne prescriveva l'uso esclusivo durante il culto.\nDurante la Riforma protestante divennero comuni traduzioni e parafrasi metriche, e molti salmi subirono adattamenti come inni. Ci\u00f2 fu particolarmente diffuso in ambito calvinista. Il primo libro stampato nel Nord America \u00e8 stato una raccolta di adattamenti di salmi, il \"Bay Psalm Book\" (1640).\nNel corso del XIX-XX secolo, nel culto delle chiese evangeliche i salmi sono stati progressivamente sostituiti dagli inni. Nei libri di canto ne rimangono alcuni, spesso parafrasati o ridotti a qualche espressione. Oggi il canto dei Salmi \u00e8 in corso di rivalutazione.\nUso cattolico.\nNella Chiesa cattolica i salmi vengono regolarmente utilizzati nella liturgia eucaristica e nella liturgia delle ore. I salmi sono anche il fondamento della preghiera monastica delle ore canoniche.\nCi sono tre forme in uso:\nUso ortodosso orientale.\nI cristiani ortodossi utilizzano spesso i salmi nella preghiera privata e pubblica. Per facilitare la lettura, i 150 salmi sono divisi in 20 \"kathismata\", e ciascun kathisma \u00e8 ulteriormente suddiviso in tre antifone come segue (la numerazione \u00e8 quella greca):\nA seconda dei periodi liturgici e dei giorni della settimana vengono letti diversi kathismata durante i vespri, seguendo il calendario ecclesiastico ortodosso. Nel XX secolo si \u00e8 diffuso fra i laici la lettura continua dei salmi tutti i giorni, in modo tale che l'intero libro sia letto completamente in quattro settimane, con letture tre volte al giorno terminando un kathisma al giorno."}
{"id": "43388", "revid": "1452073", "url": "https://it.wikipedia.org/wiki?curid=43388", "title": "Regola di Markovnikov", "text": "In chimica organica la regola di Markovnikov \u00e8 una regola empirica che indica l'orientamento preferenziale nelle reazioni di addizione. Fu formulata dal chimico russo Vladimir Vasilevi\u010d Markovnikov nel 1870.\nEssa afferma che in una reazione di addizione elettrofila l'idrogeno si lega al carbonio pi\u00f9 idrogenato del doppio legame.\n\"Quando un alchene di struttura asimmetrica si combina con un acido alogenidrico, l'idrogeno si attacca al carbonio del doppio legame che \u00e8 legato al maggior numero di atomi di idrogeno, mentre l'alogeno si lega al carbonio del doppio legame pi\u00f9 povero di idrogeno.\"\nQuesto fenomeno dipende dal fatto che quando un atomo di idrogeno si lega a uno dei due atomi di carbonio legati tramite doppio legame si forma un carbocatione. Un carbocatione \u00e8 tanto pi\u00f9 stabile quanto pi\u00f9 la carica positiva pu\u00f2 essere delocalizzata su altri atomi dello ione molecolare. Questa dispersione si realizza con uno spostamento parziale degli elettroni dai legami \u03c3 C-H e C-C verso l'atomo di carbonio positivo. Se quest'ultimo \u00e8 circondato da altri atomi di carbonio ci sono pi\u00f9 legami che contribuiscono a disperdere la carica.\nNe consegue che in molecole asimmetriche, in particolare nel caso in cui il doppio legame si trovi in posizione 1 (il primo legame della catena carboniosa), l'atomo di idrogeno si legher\u00e0 al C-1 in modo che la carica positiva si addensi sul C-2, che nelle molecole a cui si applica la regola di Markovnikov \u00e8 sempre almeno un atomo di carbonio secondario.\nLo stesso vale quando un alchene reagisce con l'acqua in una reazione di addizione che comporta la formazione di carbocationi per sintetizzare un alcol. Il gruppo idrossile (OH) si lega al carbonio che ha il maggior numero di legami carbonio-carbonio, mentre l'idrogeno si lega al carbonio all'altra estremit\u00e0 del doppio legame, che ha pi\u00f9 legami carbonio-idrogeno.\nQuindi si pu\u00f2 affermare che nell'addizione elettrofila \u00e8 favorita la formazione di carbocationi terziari piuttosto che secondari e secondari piuttosto che primari (questo dipende dalla maggiore possibilit\u00e0 dei primi di delocalizzare la carica positiva per risonanza attraverso l'iperconiugazione).\nReazioni che seguono l'orientamento inverso, ovvero in cui l'idrogeno va a legarsi all'atomo di carbonio meno idrogenato, vengono dette \"anti-Markovnikov\". Un esempio importante \u00e8 rappresentato dall'idroborazione, reazione in cui aggiungendo borano ad un alchene un idrogeno si lega all'atomo di carbonio meno idrogenato e il boro (gruppo -BH2) all'altro atomo. La successiva aggiunta di perossido di idrogeno in presenza di una base rimpiazza il gruppo -BR2 con un ossidrile, formando un alcolo con una regioselettivit\u00e0 in apparente violazione della regola di Markovnikov."}
{"id": "43391", "revid": "697352", "url": "https://it.wikipedia.org/wiki?curid=43391", "title": "Sacramento (disambigua)", "text": "In italiano la parola sacramento indica abitualmente un rito del cristianesimo, un segno che proclama tangibilmente la grazia di Dio contenuta nel Vangelo. La stessa parola pu\u00f2 assumere anche altri significati, isolata o in composti."}
{"id": "43392", "revid": "1603714", "url": "https://it.wikipedia.org/wiki?curid=43392", "title": "Lido di Venezia", "text": "Il Lido di Venezia (\"Lido de Ven\u00e8sia\" in dialetto locale, spesso indicato solamente come \"Lido\") \u00e8 una sottile isola che si allunga per circa tra la laguna di Venezia e il mare Adriatico, delimitata dai porti di San Nicol\u00f2 e Malamocco e collegata alla citt\u00e0 e alla terraferma solamente mediante vaporetti di linea e motozattere per il trasporto di veicoli.\nLunga circa e larga da un minimo di a un massimo di , \u00e8 una delle poche isole della laguna su cui sono presenti strade carrozzabili; \u00e8 presente anche un piccolo aeroporto turistico. Con la vicina isola di Pellestrina costituisce una municipalit\u00e0 del comune di Venezia. Il toponimo \"Lido\" si riferisce, nello specifico, al centro abitato principale (San Nicol\u00f2), situato nella parte settentrionale dell'isola in prossimit\u00e0 dell'aeroporto Nicelli-Lido e distinto dalle altre localit\u00e0 dell'isola, come Malamocco e gli Alberoni.\nStoria.\nDurante l'epoca romana, un nucleo abitato si trovava nel borgo di Malamocco che operava come porto della vicina citt\u00e0 romana di \"Patavium\" (Padova) alla foce del \"Medoacus Maior\". In antico noto come \"Lido Bovense\" o \"di San Nicol\u00f2\" (ma anche \"Lido di Olivolo\" o \"di Rialto\" o semplicemente, \"Lio\"), risultava limitato, a sud, dal porto di Malamocco, poi interrato (ora lo stesso nome \u00e8 dato al porto degli Alberoni).\nDai tempi pi\u00f9 antichi, nella parte settentrionale dell'isola sorge l'abbazia benedettina della chiesa di San Nicol\u00f2 che divide assieme a Bari le reliquie di san Nicola. Durante l'epoca delle Crociate il Lido \u00e8 stato luogo di assembramento e accampamento dei crociati prima della loro partenza. Non lontano dalla chiesa, un piccolo appezzamento era assegnato sin dal 1389 dalla Repubblica di Venezia alla sepoltura degli ebrei; il cimitero, di notevole interesse, \u00e8 oggi restaurato e reso visitabile. Mentre Malamocco fu uno dei centri principali della Laguna fino al XII secolo), la parte settentrionale non fu mai molto abitata. Solo nel Seicento si vide lo sviluppo di un abitato attorno alla nuova chiesa di Santa Maria Elisabetta, dedicata alla Visitazione della Beata Vergine Maria, mentre nel 1744 vengono edificati i \"murazzi\" per difendere il litorale dall'erosione del mare.\nIl Lido di Venezia \u00e8 oggetto del sistema difensivo della laguna di Venezia con la costruzione di diversi forti militari. Nel XII secolo viene edificato il forte di San Nicol\u00f2 dove vi era la caserma dei Fanti da Mar, una delle pi\u00f9 antiche fanteria di marina della storia. Per secoli l'isola viene usata per esercitazioni militari e come luogo di controllo per le probabili minacce provenienti dal mare. Nel 1202 \u00e8 il luogo di imbarco per la quarta crociata che non raggiunse mai la Terra santa, bens\u00ec la citt\u00e0 di Costantinopoli che divenne capitale dell'impero latino. Nel 1591 venne modificato in forte permanente il Forte di San Nicol\u00f2\nNel 1700 venne edificato il forte degli Alberoni circondato originariamente da un fossato. Nel 1838 sotto il dominio austriaco fu costruito il forte delle Quattro Fontane che venne demolito nel 1936 per far posto al Palazzo del Casin\u00f2, sede estiva del Casin\u00f2 di Venezia fino alla fine degli anni novanta. Nel 1847 venne costruito anche il forte di Malamocco demolito successivamente nel 1924 per far posto ad un sanatorio.\nFino a circa met\u00e0 Ottocento l'isola era un'area campestre coltivata ad orti. Anche per questo fu molto apprezzata da poeti e scrittori, che la scelsero come meta o residenza: tra essi si ricordano Johann Wolfgang von Goethe, George Gordon Byron e Thomas Mann. \nFu al Lido che Goethe vide per la prima volta il mare:\nA fine '800 il Lido di Venezia si afferm\u00f2 come meta balneare pi\u00f9 ambita di Italia ed una delle pi\u00f9 ricercate al mondo per aristocratici e di conseguenza inizi\u00f2 la costruzione di grandi alberghi come l'Hotel des Bains (1900) e l'Hotel Excelsior (1908). Nel 1872 nasce la Societ\u00e0 Civile Bagni Lido e nasce un sistema di collegamento di vaporetti tra la stazione ferroviaria di Venezia Santa Lucia ed il Lido. Dall'approdo del battello una rete tramviaria a cavalli portava gli ospiti allo Stabilimento Bagni.\nIl Lido si era trasformato in un enorme affare economico. Nel 1883, con regio decreto n. 1178 del 18 gennaio, il comune di Malamocco da cui dipendeva l'intera isola, venne annesso al Comune di Venezia, nonostante l'opposizione dell'ultimo sindaco Orsmida Rosada (1827\u20131910). Al momento della sua annessione a Venezia, il Lido, eccettuata la fascia centrale in cui erano concentrate le attivit\u00e0 alberghiere e balneari si trovava in una situazione di abbandono ed era ancora scarsamente abitato: al censimento del 1881 si contavano residenti, concentrati soprattutto nel borgo di Malamocco ( persone).\nAl cambio di secolo, l'azione dei privati improntata allo sfruttamento turistico delle risorse dell'isola riceve l'appoggio della giunta del sindaco Filippo Grimani e soprattutto dell'assessore Ettore Sorger, che puntano a trasformare il Lido in una stazione balneare di livello internazionale.\nDurante il periodo della Belle \u00c9poque il jet set internazionale dell'aristocrazia e ricca borghesia europea e d'oltre oceano affollano i grandi alberghi dell'isola per poter usufruire delle spiagge. Nel 1925 viene costruito il Lion's Bar che verr\u00e0 utilizzato per 10 edizioni delle mostre della Fondazione Bevilacqua La Masa.\nFurono realizzate anche molte ville in stile Liberty come villa Romanelli, villa Monplaisir i villini Papadopoli e molti altri. L'architetto Giovanni Sardi fu uno dei pi\u00f9 attivi in quest'opera di urbanizzazione di lusso insieme all'imprenditore Nicol\u00f2 Spada. Dal 1814 il Duca di Brunswick veniva qua in vacanza e vi aveva anche comprato un pezzo di terreno. Dal 1879 la regina Margherita di Savoia portava in vacanza il futuro Re d'Italia Vittorio Emanuele III di Savoia ai bagni dell'allora esistente stabilimento Favorita che aveva allestito appositamente uno chalet reale. Lo stabilimento Favorita fu creato nel 1857 da uno dei primi imprenditori di nome Giovanni Busetto detto Fisola originario di Pellestrina.\nFu proprio al Lido che venne costituita la Compagnia Italiana Grandi Alberghi che sostitu\u00ec di fatto la Societ\u00e0 Bagni Lido che era stata artefice della trasformazione della rete tranviaria del Lido di Venezia. Tra il 1913 e il 1916 Luigi Fabris realizz\u00f2 la facciata in maiolica del Grand Hotel Ausonia &amp; Hungaria, giudicata una delle pi\u00f9 importanti testimonianze dello stile liberty in Europa. Il Lido viene ribattezzato con il nome di \"Isola d'oro\".\nQuando si incominci\u00f2 la costruzione della rete fognaria l'ing. Nicol\u00f2 Spada studi\u00f2 il modo di incanalare le acque nere di detrito verso la Laguna di modo che tutto lo specchio acqueo di mare prospiciente il Lido fosse immune dall'inquinamento domestico. Il Lido \u00e8 ancora oggi l'unica spiaggia d'Europa ad avere tale struttura. L'eleganza e la bellezza delle proprie spiagge sono servite come fonte di ispirazione al nome del cabaret parigino Lido.\nNel 1926 viene istituita la Coppa Lord Byron, una gara di nuoto con partenza dalla stazione Venezia Santa Lucia lungo il Canal Grande ed arrivo al piazzale Santa Maria Elisabetta al Lido. Durante una gara di pattinaggio sulla terrazza dell Hotel Excelsior vi prese parte anche il Duca degli Abruzzi. Dal 1929 si susseguivano le gare di motonautica su diversi circuiti. Nel 1933 viene inaugurato l'Ospedale al Mare, un complesso di metri quadrati con all'interno una chiesa, un teatro, scuola, spiaggia e successivamente una piscina. Tale ospedale era il fiore all'occhiello del regime che ne trasmetteva il successo nei filmati dell'Istituto Luce. Nel dopoguerra con il passare degli anni tale ospedale ha perso di importanza e nel 2006 \u00e8 stato definitivamente chiuso.\nNel 1934 Adolf Hitler atterr\u00f2 all'Aeroporto di Venezia-Lido \"Giovanni Nicelli\" per il primo incontro con Benito Mussolini. Durante il loro incontro si recarono al Golf Club Venezia agli Alberoni. Durante l'occupazione tedesca della seconda guerra mondiale vennero costruiti 32 bunker (\"Regelbau\") per contrastare una possibile invasione alleata dal mare. Alcune di queste fortificazioni sono collegate da tunnel sotterranei.\nNel 1957, dopo aver divorziato da Athina, Aristotele Onassis incontr\u00f2 per la prima volta Maria Callas durante una colazione a base di pesci fritti e champagne tenutasi sulla spiaggia del Lido di Venezia. Fu l'inizio di una lunga e travagliata storia d'amore. In conseguenza della straordinaria mareggiata del 1966, si provvide al ripascimento della spiaggia con sabbie da riporto e le capanna vennero completamente ricostruite. Comparvero per la prima volta anche le capanna chiamate \"tucul\".\nDescrizione.\nLa spiaggia.\nLa spiaggia del Lido deve la sua fama alle dune naturali di sabbia fine e dorata ed all'acqua pulita e ferma, resa tale dalla protezione delle due grandi dighe foranee di S. Nicol\u00f2 (a nord) e degli Alberoni (a sud) e dalle numerose altre dighe minori, che partono dalla riva di fronte ad ogni stabilimento balneare, dette \"pennelli\".\nAlle due estremit\u00e0 si allungano appunto nel mare le due grandi dighe summenzionate, le quali limitano i canali d'ingresso alla laguna per i trasporti marittimi che si dirigono al porto di Venezia.\nLe opportunit\u00e0 offerte dal Lido sono varie, dagli arenili liberi di S. Nicol\u00f2 e degli Alberoni, caratterizzati dall\"'habitat\" faunistico naturale delle antiche dune sabbiose, fino agli scogli dei \"murazzi\" e agli stabilimenti balneari della parte centrale dell'isola, caratterizzati dalle tipiche capanne, grandi cabine con la veranda e la tenda aggiunte alla struttura chiusa, che portano i colori caratteristici dello stabilimento a cui appartengono. Folta la presenza di conchiglie di diversi generi sull'arenile.\nIl primo stabilimento risale al lontano 1857: era il \"Grande stabilimento balneario eretto sull'Onda viva del Mare\". La parte centrale dell'isola cominci\u00f2 ad animarsi di visitatori, che si fecero sempre pi\u00f9 numerosi. Al giorno d'oggi la spiaggia \u00e8 frequentata prevalentemente dai veneziani.\nGeografia antropica.\nCentri abitati.\nGli abitati dell'isola (amministrativamente tutti quartieri del comune di Venezia), sono, da nord a sud:\nInfrastrutture e trasporti.\nMobilit\u00e0 urbana.\nDal 1900 al 1940 al Lido fu attiva una rete tranviaria, elettrificata nel 1907 quando venne presa in gestione a cura della Compagnia Italiana Grandi Alberghi. Dal 1941 al 1966 la funzione della tranvia fu svolta da una rete filoviaria, gestita dalla Azienda Comunale Navigazione Interna Lagunare (ACNIL). \u00c8 attivo a tutt'oggi un servizio di trasporto pubblico con cinque linee di autobus Actv.\nMonumenti e luoghi d'interesse.\nIl litorale dell'isola \u00e8 caratterizzato dai settecenteschi \"murazzi\", opera di difesa dal mare, che si estendono dagli Alberoni fino quasi al piazzale del Casin\u00f2. Qui sorgeva un tempo il vecchio forte austriaco delle Quattro Fontane (prima met\u00e0 XIX secolo), ma dagli anni trenta esso \u00e8 stato sostituito da costruzioni moderne, come il Casin\u00f2, e il Palazzo del Cinema, sede della Mostra del Cinema.\nVerso il centro dell'isola, l'architettura si fa ricca di edifici in stile liberty e di parchi verdi. Via di comunicazione principale \u00e8 il Gran Viale Santa Maria Elisabetta, la larga strada alberata che percorre perpendicolarmente l'isola dalla laguna al mare. Nella zona si intersecano alcuni canali, in effetti suddividendo il Lido in sub-isole, similmente ad altre localit\u00e0 della laguna. L'antico centro di Santa Maria Elisabetta si affaccia sulla laguna e conserva parecchi edifici di fine Ottocento, oltre all'omonima chiesa, fondata nel XVI secolo e ampliata nel 1627. In questa localit\u00e0, fiancheggiando la laguna si incontra il Tempio votivo, eretto dopo la prima guerra mondiale in memoria dei caduti e dove riposano le spoglie di Nazario Sauro, Giovanni Grion e alcuni dei defunti del Massacro di Treglia nell'ex Jugoslavia.\nPercorrendo verso nord la riviera San Nicol\u00f2, fiancheggiata da edifici liberty, si raggiunge la localit\u00e0 San Nicol\u00f2, dove si trovano la pi\u00f9 grande fortificazione dell'isola (il \"Ridotto del Lido\") e l'antica chiesa di San Nicol\u00f2 o \nsan Nicoletto, fondata nel 1044 e ricostruita nel Seicento. All'interno vi sono delle opere di opere di Palma il Vecchio (\"Madonna con il Putto\") e di Palma il Giovane (\"San Giovannino\"). Il giorno dell'Ascensione, \u00e8 qui che la Serenissima celebrava lo \"Sposalizio del Mare\", cerimonia che ancora oggi si ripete annualmente nel mese di maggio durante la festa della \"Sensa\" o Ascensione. \nAll'interno del monastero di San Nicol\u00f2 e nella contigua ex caserma Guglielmo Pepe vi era la sede del Master Europeo in diritti umani.\nDal lato del mare, un lungo viale costeggia la spiaggia, fiancheggiato da pini marittimi. Il lungomare si estende dalla zona di quello che era Ospedale al Mare fino a San Nicol\u00f2 e, nella direzione opposta, conduce sino all'inizio dei \"murazzi\". Nel borgo di Malamocco la chiesa di Santa Maria Assunta costruita nel XV secolo con opere di Giulia Lama, Giuseppe Torretto e Girolamo Forabosco. Nel lungomare area conosciuta come ex Luna Park vi \u00e8 il planetario di Venezia gestito dall'Associazione astrofili veneziani.\nIn zona Alberoni si trova l'ospedale San Camillo specializzato in neuroriabilitazione, vi \u00e8 anche un reparto per la cura delle turbe neuropsicologiche acquisite (URNA). Nella stessa area si trova la casa di riposo Stella Maris. Sempre in zona Alberoni si trova il centro estivo del Comune di Venezia \"Francesco Morosini\" rivolto soprattutto a bambini e anziani. Alla fine dell'isola si trova l'Oasi WWF delle Dune degli Alberoni.\nCultura.\nFilm e televisione.\nL'isola del Lido \u00e8 stata teatro di numerosi film e programmi televisivi, tra cui:\nSport.\nCalcio.\nL'attivit\u00e0 sportiva svolta maggiormente al Lido \u00e8 quella del calcio.\nL'A.S.D. Lido di Venezia Calcio, che milita nel girone N di Seconda Categoria, si occupa del settore giovanile per l'area del veneziano e vanta collaborazioni con le pi\u00f9 importanti realt\u00e0 regionali. Fu fondata nel 1999. L'A.S.D. Venezia Nettuno Lido milita nel girone A di Terza Categoria e collabora con il Venezia Football Club\nL'A.C.D.F. Nettuno Venezia Lido compagine femminile nella stagione 2010/2011 ha disputato il campionato di serie C, giungendo seconda nel suo girone e venendo ammessa nella successiva stagione 2011/2012 al campionato nazionale serie A2, dovendo per\u00f2 retrocedere a fine stagione nuovamente in serie C. Nel 2012/2013 la serie C regionale \u00e8 trasformata in interregionale e il Net.Uno vince il girone e conquista il ritorno in A2, che dalla stagione 2013/2014 prende il nome di B Nazionale. Nel campionato 2018/2018 milita in serie C.\nSull'isola vi sono anche due squadre di calcio amatoriale e la Scuola Calcio Paolo Poggi.\nPallacanestro.\nNelle varie palestre del Lido di Venezia si svolgono attivit\u00e0 di pallacanestro; due sono le principali societ\u00e0: la Virtus Lido, fondata nel 1965, e la Venezia Basket Club. La Virtus Lido ingloba nel 1993 la storica societ\u00e0 Pallacanestro Lido che sfior\u00f2 la promozione in serie B (attuale serie A2 di pallacanestro) nel 1976. Dal 2009 la Pallacanestro Lido organizza il Venice Basket Camp un campo internazionale estivo con corso di specializzazione per giovani giocatori.\nCanottaggio-Voga.\nLa voga veneta viene praticata dalla Voga Veneta Lido, il Club Nautico San Marco alle Terre Perse e la Canottieri Diadora creata a Zara nel 1898 a Ca' Bianca. La Canottieri Diadora inoltre pratica il canottaggio, Voga Veneta, canoa e kayak."}
{"id": "43395", "revid": "365417", "url": "https://it.wikipedia.org/wiki?curid=43395", "title": "Rond\u00f2", "text": "Il rond\u00f2 (in francese \"rondeau\") fu inizialmente una forma musicale vocale di origine francese che si afferm\u00f2 nella musica polifonica del XIII secolo attraverso le composizioni di Adam de la Halle e di Jehan de Lescurel. Fra i vari generi fu questo quello prediletto dai compositori di musica profana; nel XV secolo diverr\u00e0 pi\u00f9 importante della ballata.\nIl rond\u00f2 sar\u00e0 poi ripreso in forma strumentale e verr\u00e0 utilizzato, in particolare, nel XVIII secolo e nella prima met\u00e0 del XIX. Il pi\u00f9 delle volte, il rond\u00f2 venne utilizzato quale brano conclusivo di composizioni di varia natura (dalla sonata per strumento solista fino ai brani orchestrali sinfonici). \nSono stati, tuttavia, composti anche dei rond\u00f2 autonomi, come ad esempio:\nCaratteristiche.\nDal punto di vista formale il rond\u00f2 presenta un episodio che viene mantenuto fisso, o soggetto a lievi modifiche, esposto nella tonalit\u00e0 di base. Ad esso si alternano altri episodi presentati in tonalit\u00e0 diverse e di carattere, in genere, differente da quello di base.\nLa forma pi\u00f9 semplice di rond\u00f2 (ABA) viene definita ternaria.\nAltre forme di rond\u00f2 esistenti sono: \nil rond\u00f2 a cinque periodi ABACA (o ABABA) ed \nil rond\u00f2-sonata ABACABA.\nQuest'ultima forma viene cos\u00ec definita in quanto presenta i caratteri della forma sonata:"}
{"id": "43396", "revid": "358232", "url": "https://it.wikipedia.org/wiki?curid=43396", "title": "Leone d'argento - Premio speciale per la regia", "text": "Il \"Leone d'argento per la miglior regia\" rappresenta il massimo riconoscimento conferito dalla Mostra Internazionale d'Arte Cinematografica di Venezia per quel che riguarda esclusivamente la regia delle pellicole.\nSeppur meno importante del \"Leone d'oro\", che premia la pellicola nella sua completezza, \u00e8 il premio individuale pi\u00f9 importante, assieme alla Coppa Volpi, quest'ultimo un riconoscimento destinato agli attori.\nAlbo d'oro.\nAlcune edizioni della rassegna non si sono svolte, per cause di diversa natura, mentre in altre edizioni non furono consegnati premi perch\u00e9 indette in forma non competitiva."}
{"id": "43411", "revid": "287204", "url": "https://it.wikipedia.org/wiki?curid=43411", "title": "Libro di Osea", "text": "Il Libro di Osea (ebraico \u05d4\u05d5\u05e9\u05e2, \"hosh\u00e8'a\"; greco \u03a9\u03c3\u03b7\u03ad, \"ose\u00e9\"; latino \"Osee\") \u00e8 un testo contenuto nella Bibbia ebraica (Tanakh) e fa parte dell'Antico Testamento nella Bibbia cristiana.\n\u00c8 scritto in ebraico e, secondo l'ipotesi maggiormente condivisa dagli studiosi, la redazione del libro \u00e8 avvenuta nel Regno di Israele attorno al 750-725 a.C.\n\u00c8 composto da 14 capitoli e descrive vari oracoli del profeta Osea focalizzati in particolare sull'amore di Dio per Israele, che per\u00f2 \u00e8 infedele con l'idolatria, e annunciano il castigo per Efraim-Samaria (conquista assira del 722).\nTema fondamentale.\nIl tema fondamentale del libro \u00e8 l'amore di Dio per il suo popolo. Tutti i suoi castighi sono stati inflitti per amore ed il ristabilimento d'Israele sar\u00e0 frutto del suo amore. Per contrasto egli mostra il tradimento e l'infedelt\u00e0 d'Israele. Nondimeno Dio stesso annuncia la redenzione finale d'Israele.\nIn tutto il libro la vita privata del profeta \u00e8 specchio della relazione di Dio con Israele. Sottolineando che non \u00e8 l'osservanza rigorosa di una religione fatta di formalismo che conta nella relazione con Dio, ma la fiducia nella sua misericordia. Nello stesso tempo Dio si manifesta come un Dio geloso, che insiste fino alla violenza per essere l'unico Dio di Israele, ricordando continuamente come l'infedelt\u00e0 del popolo abbia sempre portato alla rovina mentre la fedelt\u00e0 alla salvezza e alla gloria.\nIl libro di Osea \u00e8 il primo caso nella Bibbia in cui il rapporto tra Dio e il popolo di Israele viene associato ad un matrimonio, immagine ripresa poi da Geremia e pi\u00f9 tardi ricorrente in tutto il Nuovo Testamento.\nRiassunto.\nAll'inizio del libro il profeta Osea riceve da Dio l'ordine di sposare Gomer, una prostituta: questo matrimonio illustra l'infedelt\u00e0 d'Israele verso Dio. La donna rappresenta la nazione d'Israele che praticava l'idolatria e la prostituzione spirituale con la ricerca insensata di alleanze politiche con nazioni nemiche come l'Egitto e l'Assiria invece di contare su Dio per essere al sicuro. Il risultato sar\u00e0 la devastazione del Paese e la riduzione in schiavit\u00f9 in terra d'Assiria dei sopravvissuti.\nIl popolo \u00e8 esortato a pentirsi per ottenere il perdono di Dio e a non cercare pi\u00f9 la protezione di un'alleanza militare. Come la moglie di Osea ha potuto riabilitarsi, cos\u00ec il popolo pentendosi otterr\u00e0 la guarigione e Dio l'amer\u00e0 senza mezze misure: Israele torner\u00e0 dunque a prosperare grazie alla benedizione divina.\nConcordanze.\nQuesto libro menziona degli avvenimenti raccontati in altre parti dell'Antico Testamento: ci parla ad esempio di Giacobbe, dell'esodo del popolo, dell'idolatria al dio Baal.\nGli apostoli Paolo e Pietro riprendono pensieri di Osea nella lettera ai Romani, nella prima lettera ai Corinzi e nella prima lettera di Pietro."}
{"id": "43413", "revid": "37401", "url": "https://it.wikipedia.org/wiki?curid=43413", "title": "Antico Testamento", "text": "Antico Testamento (o anche Vecchio Testamento o Primo Testamento) \u00e8 il termine, coniato e quindi utilizzato prevalentemente in ambito cristiano, per indicare una collezione di libri ammessa nel canone delle diverse confessioni cristiane che forma la prima delle due parti della \"Bibbia\", che corrisponde all'incirca al \"Tanakh\", chiamato anche Bibbia ebraica. Contiene tutti i libri della Bibbia che precedono la vita di Ges\u00f9, a differenza del Nuovo Testamento che contiene solo libri posteriori a Ges\u00f9.\nIl canone dell'Antico Testamento varia a seconda delle diverse confessioni cristiane. Mentre la Chiesa cattolica e quella ortodossa seguono canoni pi\u00f9 ampi ed antichi, cio\u00e8 il canone alessandrino, derivato dalla versione dei Settanta della Bibbia, le comunit\u00e0 ecclesiali scaturite dalla riforma protestante del XVI secolo hanno generalmente ripreso ad utilizzare, in opposizione al cattolicesimo, il canone consolidatosi a partire dal II secolo in seno alla corrente spirituale ebraica dei farisei, l'unica superstite dopo la repressione della ribellione ai romani, culminata nella distruzione di Gerusalemme, nel 70 d.C., e dalla quale ha tratto origine il moderno ebraismo rabbinico.\nOrigine del termine e suoi aspetti controversi.\nIl termine \"Antico Testamento\" rende il greco antico \u03a0\u03b1\u03bb\u03b1\u03b9\u03ac \u0394\u03b9\u03b1\u03b8\u03ae\u03ba\u03b7 (\"palaia diatheke\", lett. \"antico patto\") con cui alcuni scrittori e teologi cristiani dei primi secoli (come Ireneo di Lione) legittimarono l'appropriazione cristiana degli scritti ebraici.\nAd avviso di questi autori cristiani, le Scritture ebraiche avevano profetizzato l'avvento di Ges\u00f9 Cristo, il messia promesso ai giudei, questi ultimi non riconoscendolo come tale avevano tradito l'\"antico patto\" stretto con Dio per mezzo del \"sacrificio\" di Isacco da parte di Abramo e, successivamente, rinnovato con la consegna della \"Torah\" a Mos\u00e8. Con coloro, giudei e gentili, che invece avevano riconosciuto il messia in Ges\u00f9 Cristo, rappresentando il \"vero Israele\", Dio avrebbe stretto un \"nuovo patto\" ovvero un \"nuovo testamento\".\nLo storico del Cristianesimo, Giovanni Filoramo osserva a tal proposito:\nElenco.\nCirca i testi che i protestanti indicano come \"apocrifi\", essi non sono propriamente considerati canonici ma vengono solitamente aggiunti in appendice alle Bibbie (per esempio la Bibbia di Lutero o la Bibbia di Re Giacomo) in quanto, sebbene non possono servire a fondarvi la fede, possono risultare utili a nutrire la piet\u00e0 dei cristiani. In molte edizioni protestanti contemporanee per\u00f2, soprattutto nei formati pi\u00f9 ridotti ed economici, tali testi non sono riportati neanche come appendici.\nContenuto.\nIl Pentateuco comincia con la narrazione della creazione del mondo, con la spiegazione della caduta di Adamo, del Diluvio universale e dei patriarchi: Abramo, Isacco e Giacobbe. Quest'ultimo ha dodici figli, che sono presentati come i capostipiti del popolo degli Israeliti. La storia di uno di essi, Giuseppe, e dei suoi fratelli, \u00e8 collegata con il trasferimento degli ebrei in Egitto. La liberazione dalla schiavit\u00f9 d'Egitto (XII secolo a.C.), sotto la guida di Mos\u00e8, \u00e8 l'evento che a livello storiografico sancisce la nascita di Israele come popolo. Al passaggio del Mar Rosso seguono il racconto dell'Alleanza del Sinai, i quarant'anni di peregrinazione nel deserto, le lotte per l'installazione nella terra promessa.\nDopo i primi tempi, in cui Israele \u00e8 una confederazione di trib\u00f9, Saul \u00e8 il primo re di Israele. Gli succede Davide (c. 1000 a.C.), che \u00e8 il vero iniziatore della monarchia: sotto il suo regno le 12 trib\u00f9 sono unite. Suo figlio Salomone aumenter\u00e0 lo splendore della monarchia israelita, e in particolare realizzer\u00e0 la consacrazione del tempio. Per\u00f2 alla sua morte l'unit\u00e0 del regno si rompe e il popolo rimane diviso: il regno di Israele al nord, con capitale Samaria, e il regno di Giuda al sud, con capitale Gerusalemme. In entrambi i regni vari profeti richiamano continuamente i re e il popolo alla fedelt\u00e0 all'alleanza del Sinai, e preannunciano sventure e redenzione.\nNel 721 a.C. l'invasione degli Assiri pone fine alla esistenza del regno del Nord : Il popolo \u00e8 deportato in varie regioni dell'impero assiro, e mai riuscir\u00e0 a riorganizzarsi per tornare a occupare la sua terra.\nIl regno del Sud continua fino al 587 a.C., quando avviene la distruzione di Gerusalemme ad opera di Nabucodonosor e l'esilio babilonese, che durer\u00e0 fino al 538 a.C.\nDurante l'esilio, il popolo che ha perduto la sua terra, il suo tempio, le sue feste, trova nella codificazione delle leggi (libro del Levitico) e nella profezia di Ezechiele la forza che lo mantiene unito. Sotto il regno di Dario, la differente politica dei deportatori permetter\u00e0 il ritorno di un gruppo alla terra di Israele e la ricostruzione del tempio.\nIsraele \u00e8 ormai una provincia dell'impero dei medi. Non avr\u00e0 pi\u00f9 autonomia politica. Svilupper\u00e0 una vita esclusivamente religiosa, con la nascita di vari testi sapienziali.\nNel 165 a.C. il monarca ellenistico Antioco IV Epifane vorr\u00e0 imporre un'ellenizzazione del popolo ebreo, e questo susciter\u00e0 una lotta di liberazione. Ne saranno le guide Mattatia e, alla sua morte, Giuda Maccabeo. Queste lotte sono documentate nei libri dei Maccabei. Il libro di Daniele \u00e8 un testo scritto per fortificare la lotta del popolo e invitarlo alla perseveranza.\nLa Bibbia contiene inoltre testi di preghiere da essere eseguiti in musica (i Salmi) e vari altri libri sapienziali.\nPrescrizioni alimentari.\nTra i molti precetti contenuti nell'Antico Testamento si trovano anche precetti che difficilmente sono ritenuti comprensibili oggi per chi non \u00e8 ebreo o non sa nulla della religione ebraica, come la proibizione di mangiare tutti quegli animali acquatici che non hanno pinne n\u00e9 squame (Levitico, 11, 9-12). Considerando tali proibizioni alla lettera, nell'ebraismo ortodosso vige come conseguenza il divieto di mangiare aragoste, polpi, e calamari.\nSecondo l'Islam l'Antico Testamento \u00e8 un testo divino, tuttavia corrotto dal tempo e da taluni ebrei (il tempo e taluni cristiani avrebbero corrotto a loro volta il Nuovo Testamento, anch'esso considerato d'ispirazione divina).\nIl Corano cita in proposito moltissime volte in modo non letterale i personaggi e le vicende narrate nella Bibbia ebraica (oltre che nel Nuovo Testamento e anche nei Vangeli apocrifi), facendo pensare ad una conoscenza per via orale dell'Antico Testamento da parte di Maometto.\nIl Corano sarebbe dunque nient'altro che l'ennesima (ma ultima) rivelazione divina agli uomini affinch\u00e9 ubbidiscano al volere del Creatore.\nL'Antico Testamento e la filosofia greca.\nDal III secolo a.C. il mondo culturale giudaico si era aperto alla filosofia ellenistica. L'Antico Testamento appariva conciliabile con alcuni aspetti del pensiero filosofico greco: il rigoroso monoteismo\nebraico trovava riscontro nella teologia di Platone (il Demiurgo) e di Aristotele (il Motore immobile); la distinzione fra materia e spirito del Libro di Giobbe era rintracciabile nel dualismo di Platone ed in quello orfico-pitagorico; il peccato originale narrato nel Genesi sembrava presente anche in alcune manifestazioni del pessimismo greco; la credenza negli angeli, mediatori fra Yahweh e gli uomini, non era priva di affinit\u00e0 con l'antichissima concezione dei d\u00e8moni. La Palestina risente di questi influssi: la setta degli Esseni rivela affinit\u00e0 con il pitagorismo nell'ideale ascetico, nelle abitudini vegetariane, nell'organizzazione monastica (analogamente la setta dei Terapeuti ad Alessandria d'Egitto). Il maggiore sincretismo filosofico-religioso si manifesta ad Alessandria d'Egitto. Qui gli ebrei ellenizzati erano molti e qui fu iniziata la versione dei Settanta durante il regno di Tolomeo II Filadelfo (285-246 a.C.): essa comp\u00ec una importante mediazione fra pensiero greco e pensiero giudaico. Ad Alessandria d'Egitto visse Aristobulo che, nell\"'Esegesi delle Sacre Scritture\" interpretate con l'allegoria, tent\u00f2 di dimostrare che la filosofia greca era derivata dalla Bibbia. Ebreo di cultura greco-alessandrina fu l'autore del Libro della Sapienza (II secolo a.C.) ed anche la vasta opera di Filone d'Alessandria s'inquadra in questa sintesi greco-giudaica."}
{"id": "43414", "revid": "77990", "url": "https://it.wikipedia.org/wiki?curid=43414", "title": "Asimov", "text": ""}
{"id": "43417", "revid": "1860791", "url": "https://it.wikipedia.org/wiki?curid=43417", "title": "Miramax", "text": "Miramax Films \u00e8 una casa di produzione e distribuzione cinematografica statunitense posseduta da BeIN Media Group e ViacomCBS. \nDal 1993 al 2010 \u00e8 stata una divisione di The Walt Disney Company.\nStoria.\nFondata nel 1979 dai fratelli Harvey e Robert \"Bob\" Weinstein, deve il suo nome alla combinazione dei nomi dei loro genitori, Max e Miriam. Inizialmente la compagnia fu creata con l'intenzione di distribuire film indipendenti, non ritenuti vantaggiosi e scartati dalle \"major\" pi\u00f9 importanti.\nInaspettatamente anche per i due fondatori, la compagnia acquist\u00f2 film che resero in maniera straordinaria al botteghino, rendendola una leader della rivoluzione dei film indipendenti che travolse Hollywood negli anni novanta.\nNel 1993 la Miramax fu acquistata per 75 milioni di dollari dalla The Walt Disney Company, che la rese, con l'arrivo di nuovi ingenti capitali e solidi appoggi, una delle case di produzione e distribuzione pi\u00f9 potenti. Harvey e Bob Weinstein rimasero comunque alla direzione della compagnia con una larga autonomia, rispetto al resto delle altre compagnie della Disney, anche se quest'ultima aveva comunque l'ultima parola sulle scelte di produzione della Miramax (come per esempio il caso della difficoltosa distribuzione del documentario \"Fahrenheit 9/11\" di Michael Moore, 2004).\nI fratelli Weinstein, in seguito a queste e ad altre critiche, lasciarono la guida della societ\u00e0 il 30 settembre 2005 per fondare la The Weinstein Company, lasciando il posto di presidente a Daniel Batsek.\nNell'ottobre 2009 la Disney annunci\u00f2 una riduzione dello staff del 70% e del numero di pellicole prodotte, che scese alla met\u00e0 (tre film l'anno) e le funzioni amministrative e distributive, prima autonome, furono associate alla casa madre.\nNel gennaio 2010 la Disney ha messo in vendita la Miramax. Varie compagnie, tra le quali anche gli stessi Weinstein, si sono dette interessate. Il New York Times ne stima un costo di 700 milioni di dollari.\nIl 30 luglio la Disney ha annunciato di aver venduto la casa cinematografica Miramax per circa 660 milioni di dollari a una societ\u00e0 di investimenti (Colony Capital), mettendo fine a mesi di colloqui tra il gruppo e vari offerenti.\nIl 3 marzo 2016 \u00e8 stata ceduta al gruppo qatariota BeIN Media. Nel 2019, beIN ha accettato di vendere una quota del 49% della societ\u00e0 a ViacomCBS . La vendita \u00e8 stata completata il 3 aprile 2020.\nIl Caso Weinstein.\nIl 6 ottobre 2017 un'inchiesta del \"The New York Times\" l'ha accusato di molestie sessuali ai danni di alcune attrici di Hollywood, tra le quali Ashley Judd e Rose McGowan. In conseguenza dello scandalo, il 9 ottobre 2017 Weinstein \u00e8 stato licenziato dalla societ\u00e0 che aveva co-fondato. Contro di lui si sono poi aggiunte le denunce per abusi sessuali e stupro di varie attrici. Quando l'attrice Paz de la Huerta lo accusa di un doppio stupro nel suo appartamento a New York nel 2010, la polizia di New York ne ipotizza il possibile arresto. Weinstein ha ingaggiato degli ex-agenti del Mossad israeliano per rintracciare le donne molestate e far pressione su di loro affinch\u00e9 ritirassero le loro accuse contro di lui. Tali denunce comporteranno per Weinstein la sua immediata espulsione dall'Academy of Motion Picture Arts and Sciences e l'avvio dell'iter da parte del presidente francese Emmanuel Macron per ritirargli la Legion d'onore conferitagli dall'ex presidente Nicolas Sarkozy nel 2012. In seguito \u00e8 stato anche accusato di sfruttamento della prostituzione. Vi sono poi state le accuse di una sua assistente. Lo studio fondato da Harvey Weinstein e dal fratello Robert \u00e8 stato poi citato in giudizio dal procuratore dello stato di New York per non aver tutelato i suoi dipendenti dalle molestie sessuali e dalle intimidazioni del produttore cinematografico.\nIl 25 maggio 2018 Harvey Weinstein si \u00e8 presentato al commissariato di Lower Manhattan a New York per consegnarsi alle autorit\u00e0. L'ex produttore \u00e8 in stato di arresto con l'accusa di aver stuprato una donna e aver costretto un'altra a praticargli sesso orale; la cauzione \u00e8 stata fissata a un milione di dollari.\nIl 24 febbraio 2020 viene riconosciuto colpevole di violenza sessuale e stupro e condannato l'11 marzo successivo a 23 anni di carcere."}
{"id": "43421", "revid": "125665993", "url": "https://it.wikipedia.org/wiki?curid=43421", "title": "Sinedrio", "text": "Il Sinedrio (in ebraico: \u05e1\u05b7\u05e0\u05b0\u05d4\u05b6\u05d3\u05b0\u05e8\u05b4\u05d9\u05df, \"sanhedr\u00een\", cio\u00e8 \"assemblea\" o \"consiglio\", la Grande Assemblea) di Gerusalemme era l'organo preposto all'emanazione delle leggi e alla gestione della giustizia durante la fase asmoneo-romana del periodo del Secondo Tempio. Le opinioni venivano discusse prima delle votazioni, ma le opinioni in minoranza non venivano scartate e non erano proibite: semplicemente l'opinione di maggioranza diventava vincolante. Il Sinedrio era formato tradizionalmente da 71 membri.\nStoria del Sinedrio.\nOrigine biblica ebraica.\nLa tradizione biblica vuole che il Sinedrio sia stato fondato da Mos\u00e8. Nell'et\u00e0 dei re non esisteva un Sinedrio vero e proprio, ma tribunali che si tenevano alle porte di citt\u00e0 o villaggi. Non c'erano solo dei sacerdoti e degli anziani ma anche dei magistrati civili. Il Sinedrio era presente anche in et\u00e0 ellenistica e fu fondamentale per lo sviluppo della storia ebraica persino di quel periodo.\nEsso era strutturato a forma di mezzaluna in modo che tutti potessero osservarsi, per decidere o aprire discussioni, e aveva sede nella Sala delle Pietre Squadrate presente nella struttura esterna del Tempio di Erode che ampliava e arricchiva di cortili, mura ed edifici accessori, il Secondo Tempio costruito, sotto la guida di Zorobabele, dai giudei rientrati dall'esilio babilonese.\nNuovo Testamento.\nAnche i Vangeli parlano del Sinedrio perch\u00e9 l\u00ec fu condannato Ges\u00f9 per blasfemia. Il Sinedrio scompar\u00ec definitivamente con la diaspora del 70 d.C.\nTribunali all'infuori di Gerusalemme.\nIl Sinedrio infatti governava solamente il Tempio e Gerusalemme stessa. Per le altre cittadelle vi erano dei consigli di 7 anziani (\"presbyteri\"). Questi anziani non erano sacerdoti ricchi e quindi vivevano di elemosina o esercitando un mestiere. I tribunali si riunivano nella Sinagoga (da non confondersi col tempio, presente solo a Gerusalemme e sede dei riti sacrificali), che non era solo un luogo di studio, di insegnamento e di meditazione della Legge, ma anche una scuola, un tribunale o un municipio. Sebbene il capo della religiosit\u00e0 di Gerusalemme fosse il Sommo Sacerdote, nei paesini vi era un rabbino, che era anche un maestro e un dottore di Legge (si diventava rabbini attorno ai 40 anni).\nCompito del Sinedrio.\nCompito del Sinedrio era quello di far rispettare la Legge della Torah in ogni suo atto. In epoca romana il Sinedrio poteva giudicare qualunque sentenza ad eccezione della pena capitale.\nControversia interreligiosa.\nSi pu\u00f2 leggere in diversi testi, non solo testamentari ma anche di altre fonti (ad esempio Filone Alessandrino e Giuseppe Flavio), che il Sinedrio aveva il potere di condannare i cittadini alla lapidazione; un simile tentativo venne posto in essere anche verso Ges\u00f9 pi\u00f9 di una volta. \u00c8 per\u00f2 plausibile pensare che in determinate circostanze, ad esempio in occasione della Pasqua ebraica, il Sinedrio avesse dei poteri limitati in quanto la citt\u00e0 santa di Gerusalemme veniva presa d'assalto dai pellegrini e i disordini non mancavano quasi mai. In quei periodi \u00e8 possibile che il controllo dell'ordine pubblico nonch\u00e9 la possibilit\u00e0 di mettere a morte passasse di fatto al prefetto Romano.\nEccezioni.\nNelle festivit\u00e0 era fatto divieto assoluto di compiere quasi ogni attivit\u00e0, compreso iniziare processi, emettere sentenze e soprattutto eseguirle.\nPotere esecutivo nessun potere legislativo.\nIl Sinedrio non formulava leggi, ma le faceva rispettare solamente.\nI magistrati ebrei dovevano essere ricchi: questa necessit\u00e0 permetteva anche di evitare di cedere alla possibilit\u00e0 di essere corrotti.\nRegolazione del calendario.\nLa regolazione del calendario era affidata al sinedrio di Gerusalemme che impostava la suddivisione dei mesi nel nuovo anno in maniera empirica, in base all'osservazione delle fasi lunari e all'alternanza delle stagioni. Quando un osservatore rilevava la luna nuova in cielo, questi avvertiva quanto prima il Sinedrio che, accertati i dati in suo possesso e ottenute due testimonianze concordanti, decretava l'inizio del nuovo mese. Per decretare gli anni embolismali ci si regolava invece sulla realt\u00e0 stagionale: quando la primavera tardava il Sinedrio decretava l'introduzione di un tredicesimo mese garantendo cos\u00ec la celebrazione delle feste stagionali nel loro periodo. Dopo la distruzione del Tempio e la cessazione del Sinedrio il popolo ebraico prese a seguire il calendario perpetuo stabilito dall'amoraim Hillel (da non confondere con l'omonimo tannaim).\nPotere giudiziario.\nIl Sinedrio giudicava e puniva ogni reato attraverso una magistratura eccezionale (il Sinedrio era convocato solamente per motivi molto gravi). Era presieduto dal Sommo Sacerdote (\"cohen\"), che superava il re in qualit\u00e0 di supremo magistrato. L'organo del Sinedrio che esercitava il potere giudiziario era formato dalle guardie del Tempio, che sorvegliavano l'ordine pubblico nel Sinedrio e nella stessa Gerusalemme. \nPena di morte.\nIl Sinedrio era l'unico organismo che poteva infliggere la pena di morte: poich\u00e9 oggi questo organismo di giudizio non esiste, tale pena, seppure contemplata, non pu\u00f2 essere applicata. In ogni caso, la pena di morte, anche in presenza del Sinedrio, \u00e8 pressoch\u00e9 inapplicabile ed \u00e8 pi\u00f9 un rafforzamento del valore della vita che un mezzo per privarne qualcuno. Il Talmud testimonia che un Sinedrio che decretasse la pena di morte ogni 70 anni veniva considerato eccessivamente severo.\nAltre magistrature del Tempio.\nUn altro magistrato del Sinedrio era il capo settimanale di turno delle 24 classi del Sinedrio e altri capi che variavano da sette a nove a seconda delle classi sacerdotali. Il Sinedrio inoltre amministrava direttamente le finanze e il commercio nel Tempio attraverso sette custodi dei recinti del Tempio e tre tesorieri.\nEredit\u00e0.\nDallo scioglimento del Sinedrio, in epoca bizantina (ufficialmente nell'anno 429 d.C.), per la discussione della Legge e la soluzione delle diverse questioni quotidiane ci si rivolgeva al Rabbino, o ai rabbini della citt\u00e0, nominati dai Rabbini precedenti in tutte le epoche e in tutti i luoghi. I Rabbini, costantemente in contatto tra loro, discutevano sulle domande che venivano poste loro e tenevano traccia di tutte le risposte: questa pratica ha dato vita a un nutritissimo archivio di \"Sheeloth uTshuvoth\" (letteralmente \"domande e risposte\").\nIn tutte le comunit\u00e0 ebraiche del mondo \u00e8 tutt'oggi presente un ufficio rabbinico che si occupa della gestione dei problemi quotidiani."}
{"id": "43422", "revid": "591237", "url": "https://it.wikipedia.org/wiki?curid=43422", "title": "Ernst Bernhard", "text": "Biografia.\nNasce a Berlino nel 1896 da genitori ebrei. Divenuto medico e pediatra, dopo un'analisi freudiana con Otto Fenichel e S\u00e0ndor Rad\u00f2, Bernhard pass\u00f2 all'analisi junghiana.\nDal 1935 a Zurigo lavora con lo stesso Carl Gustav Jung del quale divenne un seguace radicalizzando le teorie junghiane con spiccate venature teosofiche ed esoteriche. Studiava e applicava la chiromanzia e l'astrologia, faceva lunghi digiuni, consultava assiduamente l\"'I Ching\", l'antico libro-oracolo cinese con prefazione a firma di Carl Gustav Jung.\nA seguito delle leggi razziali naziste, che lo privarono della cittadinanza tedesca e di molti diritti (come accaduto a tutti gli ebrei che vivevano in Germania), per sfuggire alle persecuzioni naziste decise di trasferirsi in Inghilterra come Freud, ma Londra gli rifiut\u00f2 l'ingresso perch\u00e9 pare suscitasse perplessit\u00e0 proprio la sua pratica di discipline esoteriche, in particolare la chiromanzia e l'astrologia. Decise cos\u00ec di stabilirsi in Italia insieme alla moglie Dora e precisamente a Roma dove pratic\u00f2 per trent'anni la psicoterapia junghiana.\nQui entra in contatto con un piccolo gruppo di freudiani diretti da Edoardo Weiss. Dall'amicizia con Weiss scatur\u00ec anche una significativa armonia tra i primi junghiani e freudiani.\nA seguito delle leggi razziali fasciste del 1938 ebbe molte limitazioni nella professione, e nel 1940 fu arrestato a Roma, in quanto \"cittadino straniero apolide di razza ebraica\" e portato nel campo di internamento di Ferramonti di Tarsia, in Calabria, dal quale fu liberato nel 1941, in seguito ad un intervento in suo favore di Giuseppe Tucci; scamper\u00e0 cos\u00ec alla deportazione nel Reich che avrebbe significato quasi certamente finire in un lager. Pot\u00e9 tornare a vivere a Roma, dove visse nascosto nel periodo dell'occupazione nazista (1943-1944).\nTerminata la guerra riprende la sua attivit\u00e0 di psicoterapeuta junghiano sempre a Roma, dove rimarr\u00e0 per tutta la vita pur non prendendo mai la cittadinanza italiana e restando apolide. Ed \u00e8 da qui che si \u00e8 diffusa in Italia la psicologia junghiana, grazie agli allievi che Bernhard ha formato tra i quali: Aldo Carotenuto, Mario Trevi, Bianca Garufi, Gianfranco Draghi, Carlo L. Iandelli, Silvana Radogna, Claudio Modigliani, Paolo Aite, Marcello Pignatelli, Silvia Montefoschi, e H\u00e9l\u00e8ne Erba-Tissot, che ha curato l'unico libro di Bernhard: \"Mitobiografia\", opera non organica tratta dagli appunti che prese durante la sua vita.\nNel 1961 lui e i suoi allievi fondarono l'AIPA (Associazione italiana di psicologia analitica)\nNel 1966 da questa associazione iniziale si staccher\u00e0 un gruppo di dissidenti che assumer\u00e0 il nome di Centro italiano di psicologia analitica (CIPA).\nPersonaggi di spicco della cultura italiana gravitarono intorno a Bernhard o furono in analisi con lui; tra questi Federico Fellini, Giacomo Debenedetti, Natalia Ginzburg, Giorgio Manganelli, Cristina Campo, Amelia Rosselli e Roberto Bazlen, fondatore con Luciano Fo\u00e0 della casa editrice Adelphi, Luciano Emmer, Carla Vasio, Vittorio De Seta e Adriano Olivetti.\nErnst Bernhard, che amava definire il suo orientamento psicoanalitico con il termine di \"psicologia del processo di individuazione\", piuttosto che adottare la definizione dello stesso Jung di \"psicologia analitica\", muore a Roma nel 1965.\nPoco prima di morire sentendo avvicinarsi il momento del \"distacco\" aveva scritto nella sua autobiografia, ripensando alla mai dimenticata esperienza di sopravvissuto alla persecuzione razziale:\nLa \"Mitobiografia\".\nL'attivit\u00e0 intensissima di Bernhard in Italia fu eminentemente dialogica e discorsiva: pazienti, allievi, seminari occupavano quasi tutto il suo tempo. Il suo essere di madrelingua tedesca, inoltre, gli rendeva ostico lo scrivere in italiano, lingua nella quale pure lavor\u00f2 prevalentemente, dal momento della sua emigrazione nel 1936.\nCome accennato sopra, di lui ci \u00e8 rimasto un unico testo (uno dei primi titoli della \"Biblioteca Adelphi\", il n. 25), dichiaratamente non organico, prodotto collettaneo di materiali diversi (testi di conferenze, registrazioni di conversazioni, il suo diario), ordinati cronologicamente da H\u00e9l\u00e8ne Erba-Tissot.\nLa natura stessa di quest'opera, e la scelta dell'ordinamento cronologico, forniscono volutamente un panorama \"orizzontale\", per cos\u00ec dire, del suo pensiero piuttosto che una sua rappresentazione \"architetturale\". Ne emergono comunque i poli delle riflessioni che accompagnarono la sua vita e la sua opera.\nErnst Bernhard visto dagli altri.\nErnst Bernhard nel ricordo di Cristina Campo.\n\"Cristina Campo va da lui per curare l'agorafobia e le crisi di vomito. Lo vede per un periodo piuttosto lungo (almeno due anni), anche se non intraprende un'analisi regolare. Manca per mesi poi, quando l'angoscia le toglie il respiro, si rifugia nello studio di via Gregoriana:\n\"Si sente - non \u00e8 vero- che ieri sono stata da B. Ho dovuto andarci per non perdere, una volta ancora, il controllo della situazione. C'era una bruma di un rosa-lilla sui 14 campanili che si vedono dalle sua finestre...B. mi ha ridato, come altre volte, un pezzetto di terreno su cui posare i piedi\". Cristina ammira Bernhard, lo considera una specie di mago, un taumaturgo. Le piace la sua capacit\u00e0 di leggere la mano e di consultare l\"'I Ching\". La sua abilit\u00e0 nel disegnare, per ogni paziente, la Casa del Cielo. Soprattutto apprezza il suo coraggio nell'andare fino in fondo: \"\u00c8 un uomo che ha il senso esatto degli estremi rimedi. Io lascio tutto in equilibrio instabile, le sue parole e le cose\". Grazie a lui approfondisce i testi di Jung, che a Firenze ha solo sfiorato. (\"\u00c8 un grandissimo pensatore, lo conosci?\" Scrive a Traverso. \"C'\u00e8 tanto di Simone Weil nei suoi scritti scientifici\".) A Bernhard manda gli amici pi\u00f9 cari, come Gianfranco Draghi, che diventer\u00e0 uno dei dirigenti della Societ\u00e0 junghiana.\". \"Bernhard mi ha insegnato a badare all'essenziale; e l'essenziale non pu\u00f2 far male a nessuno\".\nErnst Bernhard nei ricordi di Natalia Ginzburg.\nNell'estate del 1944 la scrittrice non aveva ancora trent'anni. Suo marito, Leone Ginzburg, era morto in carcere.\n\"Ero molto depressa, e allora un'amica mi consigli\u00f2 di andare da Bernhard. Non sapevo niente di lui e mi era indifferente che fosse junghiano, anche perch\u00e9 avevo nozioni confuse sulla differenza tra Jung e Freud.\"\nBernhard si sedeva davanti a lei e l'ascoltava fumando in un bocchino d'avorio.\n\"Era un uomo alto, con una coroncina di riccioli argentei, piccoli baffi grigi e spalle un po' strette.\"\n\"Mi mettevo a parlare a precipizio\"[...]\"Bench\u00e9 sapessi di essere io la paziente, trovavo lui molto paziente con me. Prima di salire, mi sedevo in un caff\u00e8 e appuntavo gi\u00f9 in fretta i miei sogni, con l'affanno di una scolara che deve presentare il compito.\"\nUn episodio buffo, senza significato apparente, tuttavia far\u00e0 precipitare la situazione:\n\"Un giorno lo trovai con una camicia chiusa al collo e una cravattina a farfalla. Sulla sua persona austera ed ebraica mi sembr\u00f2 il pi\u00f9 stupido segno della frivolezza...Di colpo smisi di andare da lui.\"\nDi questo incontro con Bernhard Natalia Ginzburg ha scritto in \"Mai devi domandarmi\" (1970).\nIl ricordo del regista Federico Fellini.\n\"...ci siamo visti molto spesso, a volte anche fuori dal suo studio. Bernhard mi ha sempre ispirato un sentimento di grande pace.\"\n\"L'immagine del suo studio in via Gregoriana. L'ora in cui lo andavo a trovare pi\u00f9 volentieri era quella del tramonto, quindi c'era un sole che a un certo momento rendeva tutto dorato il pulviscolo della stanza. C'erano grandi finestre e l'occhio si perdeva su un panorama sterminato di Roma, mentre giungevano i rintocchi di tutti i campanili. Sembrava di essere in una mongolfiera sospesa nell'aria.\""}
{"id": "43423", "revid": "125616699", "url": "https://it.wikipedia.org/wiki?curid=43423", "title": "Targhe d'immatricolazione dell'Irlanda", "text": "Le targhe d'immatricolazione dell'Irlanda sono destinate ai veicoli immatricolati nel Paese atlantico.\nCaratteristiche e modifiche intervenute.\nLe targhe automobilistiche in Irlanda sono conformi allo standard dell'Unione europea, perci\u00f2 recano una banda blu sulla sinistra con le dodici stelle gialle in cerchio simbolo dell'UE e la sigla automobilistica internazionale IRL, gi\u00e0 presente dal 1991. Nelle targhe emesse tra il 1987 e il 31 dicembre 1990 non erano presenti i trattini tra il primo numero e la sigla della contea e tra questa e il secondo numero; inoltre cifre e lettere erano pi\u00f9 larghe e tondeggianti. Fino al 1987 veniva utilizzato un sistema di numerazione di origine inglese in tutta l'isola, cio\u00e8 anche nell'Irlanda del Nord, dove \u00e8 tuttora in uso. L'attuale sistema consiste invece in due cifre indicanti l'anno di immatricolazione, una o due lettere che sono l'abbreviazione del nome inglese della contea di provenienza e un numero sequenziale, azzerato ogni anno, che parte da \"1\". Sopra questi elementi \u00e8 presente il nome completo, in gaelico e di dimensioni ridotte, della contea. Dal 2013 le prime due cifre sono diventate tre: all'anno di immatricolazione si \u00e8 aggiunto il semestre, ad esempio \"131\" indica i veicoli registrati da gennaio a giugno 2013 e \"132\" quelli immatricolati da luglio a dicembre 2013. Non c'\u00e8 un carattere standard, l'importante \u00e8 che sia di tipo \"sans serif\" e che le dimensioni non eccedano i 70 mm di altezza, i 36 mm di larghezza e i 10 mm di spessore. Neanche il materiale con cui le targhe sono realizzate \u00e8 standardizzato, cosicch\u00e9 esistono targhe in alluminio o in materiale plastico tutte perfettamente legali. Il codice identificatore della contea \u00e8 attribuito in base alla residenza del primo proprietario del veicolo e non cambia in caso di trasferimento di propriet\u00e0 ad una persona residente in un'altra contea. La targa segue quindi il veicolo fino alla sua distruzione o reimmatricolazione, se esportato, e non pu\u00f2 essere trasferita su altri veicoli. Pagando una sovrattassa di 1.000\u20ac, si pu\u00f2 avere una serie numerica personalizzata dopo la sigla della contea.\nSigle identificative delle contee.\nNel seguente elenco le sigle automobilistiche hanno accanto il nome in gaelico e in inglese della contea corrispondente (tra parentesi \u00e8 scritto il capoluogo nei casi in cui non abbia lo stesso nome della contea). Il codice \"T\" \u00e8 stato introdotto nel 2014.\nTarghe con formato britannico emesse fino al 1987 e sigle utilizzate.\nOriginariamente, come nell\"'Ulster\", tutte le targhe emesse avevano lettere e numeri bianchi o grigio argento su fondo nero, ma nel 1969 venne introdotta una variazione nel colore sia delle targhe posteriori, i cui caratteri divennero neri su sfondo rosso, sia di quelle anteriori, che da allora ebbero caratteri neri in campo bianco. La seconda e la terza lettera identificavano la contea o citt\u00e0 dove era stato immatricolato il veicolo. La numerazione poteva essere posposta o anteposta alle lettere.Lo stesso sistema venne utilizzato per le contee dell'Irlanda del Nord (vedi targhe d'immatricolazione britanniche)."}
{"id": "43426", "revid": "599013", "url": "https://it.wikipedia.org/wiki?curid=43426", "title": "Distinzione ontologica", "text": "Una distinzione ontologica \u00e8 una distinzione basata su una differenza nel modo o nella categoria dell'essere. L'ontologia \u00e8 quella branca della filosofia o della teologia che studia le questioni riguardanti questi modi o categorie dell'essere.\nUna distinzione ontologica separa processi o stati multipli da un singolo essere. Molte distinzioni di questo tipo sono combinate in uno schema o in una qualsiasi ontologia pi\u00f9 ampia. Esistono anche distinzioni ordinarie che non riguardano una ontologia fondamentale n\u00e9 un numero molto grande di esercizi di categorizzazione - ci\u00f2 che rende una distinzione \"ontologica\" \u00e8 la sua asserzione di verit\u00e0, di essere sufficiente in s\u00e9 per permettere una ignoranza o una confusione di categoria. Una distinzione operativa, richiesta per guidare l'azione, pu\u00f2 essere o meno in relazione uno a uno con una data distinzione ontologica.\nNella programmazione o nella progettazione di sistemi, una distinzione ontologica viene trovata solitamente nella fase di analisi del dominio o analisi dei vincoli, mentre le distinzioni operative sono lasciate per ultime durante la programmazione stessa (in definitiva, una serie di decisioni di commutazione o diramazione, quando il programma \u00e8 compilato in codice oggetto). La \"fase di progettazione\" solitamente consiste di distinzioni ordinarie, p. es. pseudo-codice, metafore eterogenee, deboli analogie, che non sono di carattere chiaramente e puramente ontologico o operativo, e non si legano direttamente n\u00e9 alla cognizione dell'utente n\u00e9 al set d'istruzioni del codice macchina del processore.\nUn esempio di una distinzione ontologica \u00e8 la distinzione tra persone viventi e personaggi immaginari di un romanzo. Un altro esempio \u00e8 il dualismo cartesiano tra corpo e mente, della maggior parte del pensiero illuministico. Cartesio riteneva che esistessero due regni disgiunti dell'esistenza, quello del corpo, e quello della mente, ma non era strettamente un dualista poich\u00e9 vedeva l'immaginazione come il necessario collegamento, ed i sogni come la necessaria espressione, dove il corpo incontrava la mente. Ci\u00f2 ebbe un'influenza molto sostanziale sull'ontologia fondamentale scientifica del XIX e XX secolo, basata prima su formula_1 e sulla tavola periodica, poi su formula_2 e sulla fisica delle particelle. In entrambi i casi, l'applicazione del dualismo cartesiano non fu mai messa in discussione - pi\u00f9 recentemente le distinzioni ontologiche riguardanti il corpo osservatore, la sua cognizione, le sue priorit\u00e0 ed etiche investigative, hanno procurato seri dubbi in proposito attraverso la filosofia dell'azione.\nUna volta che certe distinzioni vengono considerate fondamentali, ad esempio nell'architettura del software, possono essere espresse come un insieme di assiomi di quella che talvolta viene detta ontologia fondamentale. Ci\u00f2 esprime solo un concetto limitato di esistenza condiviso solo dagli utenti, e da quelli che sono interessati dalle azioni degli utenti, dei programmi basati su tale architettura. Tali distinzioni possono anche essere semplici o ordinarie e non devono necessariamente essere ontologiche, ma le pi\u00f9 fondamentali potrebbero certamente esserlo, ed interessare l'espressione e l'azione attraverso il mezzo di quel programma. Questa \u00e8 di per s\u00e9 una controversia, poich\u00e9 non tutti accettano la simulazione come capace di esprimere un qualsiasi modo di essere.\nLa distinzione ontologica pi\u00f9 importante \u00e8 quella tra i vivi ed i morti. Quando qualcuno muore, necessariamente, la loro immaginazione ed i loro sogni non sono pi\u00f9 presenti, e sono soltanto le loro memorie, i loro scritti, o le ispirazioni altrui che rimangono. Pu\u00f2 essere difficile a questo punto distinguere tra una persona morta di cui \u00e8 stata scritta una biografia, ed una persona immaginaria. \nUn'altra importante distinzione ontologica \u00e8 la \"legge di non identit\u00e0\", detta anche legge di individualit\u00e0, di Alfred Korzybski, che afferma che due persone, situazioni, o stadi di un processo non sono mai identici in tutti i dettagli. Korzybski rilev\u00f2 che abbiamo meno parole ed idee che esperienze, e che ci\u00f2 tende a condurre all'identificazione (\"confusione\") di due o pi\u00f9 situazioni.\nL'esistenza o non esistenza di Dio \u00e8 un'altra distinzione ontologica di base, e forse quella che ha generato pi\u00f9 dibattito nel mondo occidentale - da Anselmo a Kurt G\u00f6del ci sono state molte \"dimostrazioni ontologiche di Dio\", ognuna fondata su molte altre distinzioni ontologiche suscettibili di dubbi. In ogni caso, chiunque verifichi queste dimostrazioni essendo d'accordo con le distinzioni ontologiche che fanno o non fanno, volendo confondere o ignorare certi concetti in linea con tali distinzioni, dovrebbe secondo questi autori essere disposto ad accettare una dimostrazione ontologica di Dio.\nCi\u00f2 dimostra una caratteristica di base di una distinzione ontologica, contrapposta ad una operativa - una distinzione ontologica \u00e8 astratta e guida la cognizione e la percezione, non pu\u00f2 guidare direttamente l'azione. Qualsiasi distinzione operativa applicata in pratica, p. es. mettere la mano su un fornello caldo o no, porta con s\u00e9 un'opportunit\u00e0 di apprendere o ritrattare la distinzione basandosi sull'esperienza, cio\u00e8 tirarla indietro velocemente ed imparare a non farlo pi\u00f9. Anche se l'atto non sar\u00e0 interamente annullato, non \u00e8 necessario decidere una volta che i fornelli in tutti gli stati sono sicuri per posarci le mani, e poi crederci per sempre. Mentre, in generale \u00e8 pi\u00f9 difficile ritrattare o apprendere da una distinzione ontologica, poich\u00e9 interessa la confusione fondamentale di categorie o l'ignoranza della stessa complessit\u00e0 cognitiva - una volta deciso di etichettare due cose come \"lo stesso\", p. es. \"due mele\", o di ignorare qualcosa, p. es. il \"principio di legalit\u00e0\", diventa relativamente difficile distinguere sottocategorie o diventare consapevoli di nuove sottili distinzioni al di sotto del livello delle proprie convinzioni ontologiche.\nQuesto fenomeno \u00e8 spesso detto \"ignoranza costruttiva\" o \"utile confusione\" o (nella programmazione orientata agli oggetti) \"polimorfismo\" - un processo di livello \"superiore\" diviene volutamente ignorante di sottili differenze tra gli elementi o le situazioni o le azioni \"al di sotto\", e li confonde liberamente. Nella psicologia, \u00e8 osservato in relazione alla distinzione cognitiva nei processi dell'apprendimento linguistico e nell'impossibilit\u00e0 di apprendere nuovi suoni pi\u00f9 tardi nella vita. Nelle scienze sociali, viene studiato nella dinamica dei gruppi come \"pensiero di gruppo\".\nNon c'\u00e8 una linea di divisione chiara ed obiettiva fra una distinzione ontologica, operativa (parte di un processo) ed ordinaria (parte della cultura), In molti casi, un gruppo sostiene che una distinzione sia ontologica, mentre altri la considerano molto meno importante. Si consideri l'impatto dell'asserzione che alcune persone siano immaginarie se tali persone sono ampiamente seguite come esempi morali:\nLa teologia tende a fondarsi su asserzioni della verit\u00e0 dell'esistenza di figure fondanti (R\u0101ma, Krishna, No\u00e8, Abramo, Mos\u00e8, Ges\u00f9, Maometto), e su una distinzione ontologica tra ispirazione divina e convinzioni ed atti ordinari di tali figure o dei loro seguaci.\nIn ci\u00f2, la teologia tende ad entrare in conflitto con la filosofia poich\u00e9 questa non pu\u00f2 ammettere argomentazioni basate sull'autorit\u00e0 o accettare gerarchie formali dei dispensatori o trascrittori di conoscenza. Chiunque deve poter equamente raggiungere lo stesso livello di abilit\u00e0 nel fare distinzioni. Lao Tze, Confucio, Maometto e Buddha lo insegnarono, ma, le loro stesse distinzioni (riferite) sono salite allo stato ontologico tra i seguaci, alcuni dei quali non sembrano riconoscere che insegnarono come distinguere, non quali distinzioni andavano fatte. La filosofia in generale vede tali figure per lo pi\u00f9 come eticisti.\nUn'altra questione \u00e8 che la teologia tende a vedere come pi\u00f9 fondamentali le distinzioni ontologiche riguardanti l'etica, mentre la filosofia \u00e8 pi\u00f9 propensa a vedere l'epistemologia come prioritaria all'etica. Questa potrebbe essere la differenza pi\u00f9 cruciale. \u00c8 stato spesso osservato, p. es. da George Berkeley, che il pensiero cattolico romano mette la teologiaome la scienza delle scienze mentre gli Anglicani ed altre sette protestanti vi mettono la filosofia. Questa \u00e8 di per s\u00e9 una distinzione ontologica fondamentale, quella di come tali distinzioni sono fatte.\nAlcuni movimenti si dedicano a mettere in dubbio le distinzioni prevalenti e la loro imposizione sociale, anche al livello ontologico. Robert Anton Wilson riferisce che \"i Dadaisti, in totale ribellione contro la pazzia della guerra e la generale pazzia di tutto il resto, tennero letture poetiche dove il poeta era soffocato dal rumore creato da altri Dadaisti. Avevano esposizioni artistiche dove al pubblico si fornivano accette alla porta e si diceva di distruggere qualsiasi quadro che non piacesse. Tenevano lezioni negli orinali pubblici, In breve, iniziarono la rivoluzione \"post-moderna\" contro le \"identit\u00e0\" convenzionali ed il linguaggio che divide cose e persone in classi.\"\nSimilmente il movimento verde tenta in modo pi\u00f9 disciplinato di abbattere alcune distinzioni, promuovendone altre, particolarmente la coscienza degli sprechi o scarti come un male, e della biodiversit\u00e0 come una virt\u00f9. Questo \u00e8 uno di tanti movimenti con un codice morale in concorrenza con quelli della religione o della scienza, che tenta di rivolgersi al processo della creazione di distinzioni. La lista di Bernard Crick delle virt\u00f9 politiche \u00e8 un tentativo di applicare tale distinzione alla politica.\nAlcuni movimenti, p. es. il relativismo etico, lo scientismo, negano che qualsiasi distinzione abbia uno stato morale prioritario, e che solo alcune, p. es. la legge o il metodo scientifico, siano qualificate per prendere decisioni importanti ed impegnative - nel qual caso le distinzioni fatte da queste in pratica divengono implicitamente ontologiche.\nIl nichilismo estremo ed alcune branche dell'anarchismo negano che qualsiasi distinzione ontologica abbia la minima importanza, e le vedono come semplici mezzi di estensione del potere."}
{"id": "43427", "revid": "767487", "url": "https://it.wikipedia.org/wiki?curid=43427", "title": "La fontana della vergine", "text": "La fontana della vergine (\"Jungfruk\u00e4llan\") \u00e8 un film del 1960 diretto da Ingmar Bergman, tratto da una leggenda svedese del XIV secolo, \"T\u00f6re's dotter i w\u00e4nge\". Nel 1961, il film vinse l'Oscar al miglior film straniero e il Golden Globe per il miglior film straniero.\nTrama.\nNella Svezia medievale, il proprietario terriero T\u00f6re insiste perch\u00e9 la sua giovane figlia Karin consegni di persona dei ceri alla Madonna in un giorno di festa, in accordo alla tradizione che vuole che a farlo sia una ragazza vergine. La giovane \u00e8 accompagnata da Ingeri, serva disonorata e pagana. Durante il viaggio per\u00f2, dei briganti violentano e uccidono la giovane Karin, senza che Ingeri possa aiutarla, ma senza nemmeno che tenti di farlo, bloccata dall'invidia provata per la ragazza. Nella fuga, gli assassini cercano riparo per la notte proprio dal padre di Karin, a loro insaputa.\nDopo essersi rifocillati, essi commettono un inconsapevole e fatale errore: quello di offrire in vendita alla madre della ragazza la veste della figlia uccisa, veste che la donna prende dalle mani di uno dei briganti dicendo per\u00f2 che sull'acquisto solo il padrone di casa pu\u00f2 decidere. Ai genitori non occorre molto per intuire quale sorte sia toccata alla loro Karin, specie dopo il racconto di Ingeri, che nel frattempo \u00e8 tornata alla casa del padrone, bench\u00e9 inizialmente si sia nascosta in preda ai rimorsi.\nT\u00f6re metter\u00e0 in pratica la sua vendetta uccidendo i briganti, tra i quali purtroppo anche un bambino innocente. Pi\u00f9 tardi, Ingeri accompagna la famiglia nel luogo in cui si trova il cadavere di Karin e, mentre cercano di spostarlo per dare sepoltura alla sfortunata ragazza, dal punto in cui era poggiata la testa prende a sgorgare una sorgente d'acqua.\nDistribuzione.\nIl film usc\u00ec nei circuiti cinematografici della Svezia l'8 febbraio 1960 e vinse l'Oscar al miglior film straniero l'anno successivo; fu inoltre candidato allo stesso premio per i costumi. Vinse anche il Golden Globe, sempre per il miglior film straniero, e la \"menzione speciale\" del Festival di Cannes in Francia, mentre in Giappone si aggiudic\u00f2 il Kinema Junpo Awards per il miglior film e il miglior regista stranieri."}
{"id": "43428", "revid": "125977253", "url": "https://it.wikipedia.org/wiki?curid=43428", "title": "Thrash metal", "text": "Il thrash metal \u00e8 un sottogenere dell'heavy metal, che trae origine dall'heavy metal classico incorporando caratteristiche dell'hardcore punk.\nLa sua definizione deriva dal verbo \"to thrash\" (inglese per \"battere, percuotere\"). Ha ottenuto successo soprattutto negli anni ottanta, a inizio novanta e anni 2000.\nInoltre ha influenzato alcuni stili venuti dopo come death metal, black metal, punk metal ed altri pi\u00f9 recenti, quali metalcore, groove metal, alternative metal e nu metal.\nStoria del genere.\nLe principali influenze.\nIl thrash metal nacque negli Stati Uniti, dalla fusione tra l'heavy metal classico (nello specifico, quello derivante dal movimento N.W.O.B.H.M.) e l'hardcore punk anglo-americano.\nGi\u00e0 verso la met\u00e0 degli anni settanta, in Inghilterra diverse band tra cui i Queen con il brano \"Stone Cold Crazy\" (\"Sheer Heart Attack\", 1974) e i Black Sabbath con \"Symptom of the Universe\" (\"Sabotage\", 1975) contribuirono a formare le radici del thrash. Qualche anno pi\u00f9 tardi, i Judas Priest composero pezzi di matrice speed metal come \"Exciter\" (\"Stained Class\", 1978), sviluppando meglio il genere grazie all'uso di doppia cassa. Tutte le caratteristiche musicali di questi pezzi contribuiranno, in seguito, alla nascita del thrash.\nI Mot\u00f6rhead furono un'altra band molto influente. Il gruppo di Lemmy Kilmister, come i Judas Priest, present\u00f2 brani veloci e robusti, ad esempio \"Overkill\", tratto dall'album omonimo del 1979, il quale mette in luce anche un uso massiccio della doppia cassa. Lo stile pesante e veloce della band influ\u00ec in maniera significativa sul genere.\nDa menzionare sono anche i Venom. La band britannica, facente parte della N.W.O.B.H.M., si differenzi\u00f2 da altri gruppi simili, sviluppando un sound \"pesante\" e massiccio ed un'immagine aggressiva che spianarono la strada a numerose formazioni thrash metal.\nUna certa importanza \u00e8 stata rivestita anche da gruppi hardcore punk quali Discharge, G.B.H., Misfits e Exploited, citati da certi gruppi thrash come una notevole influenza.\nLa nascita: la Bay Area, Los Angeles e New York.\nGrazie alle band sopracitate, il thrash metal sorse nei primi anni ottanta negli Stati Uniti, nella Bay Area. I primi autori di questo genere furono Megadeth, Metallica, Slayer e Anthrax che insieme formarono i cosiddetti \"Big Four\" del thrash. Anche gruppi come Exodus e Dark Angel iniziarono a suonare questo genere nello stesso periodo delle band pi\u00f9 famose sopra citate, ma il loro debutto discografico ufficiale fu pubblicato un paio di anni dopo per la difficolt\u00e0 a stipulare un contratto discografico. Le case discografiche pubblicavano difficilmente questo genere di musica, ritenuto ai tempi estremo e senza prospettiva di lucro. Dopo poco tempo per\u00f2, divenne il genere pi\u00f9 apprezzato del metal e raccolse molti pi\u00f9 fan del Heavy metal a suo tempo.\nIl thrash inizi\u00f2 ad assumere i propri connotati stilistici in California. Nella Bay Area alcune band locali come Exodus, Blind Illusion e Possessed iniziarono a sperimentare una velocizzazione del metal inglese. Contemporaneamente, nella zona di Los Angeles, dove in ambito hard rock predominava il nascente glam metal ma dove pure c'era una fiorente scena hardcore punk (Black Flag, Adolescents, Circle Jerks, Germs, Bad Religion e altri ancora), realt\u00e0 come Metallica, Slayer, Dark Angel e Hirax tentarono di fondere le sonorit\u00e0 NWOBHM pi\u00f9 estreme (Venom, Raven) con la velocit\u00e0 e l'immediatezza dell'hardcore.\nSuccessivamente, la scena californiana si estese sempre pi\u00f9, trovando terreno particolarmente fertile nella Bay Area, vista anche la crescente focalizzazione di L.A. sull'aspetto estetico e melodico del metal: proprio per sfuggire a tale situazione, i Metallica si trasferirono nella California del Nord e diedero l'impulso definitivo alla scena locale, catturando l'attenzione della Megaforce Records e venendo ingaggiati per l'album di debutto. \"Kill 'Em All\", registrato nel New Jersey e uscito nel 1983, \u00e8, assieme al coevo \"Show No Mercy\" degli Slayer, il primo esempio discografico di thrash metal.\nIl trasferimento dei Metallica sulla East Coast per incidere l'esordio diede la spinta definitiva anche alla scena dell'area di New York, i cui gruppi si convinsero a fondere le proprie influenze NWOBHM con la velocit\u00e0 e la brutalit\u00e0 dell'hardcore, che nella Costa Orientale si presentava ancora pi\u00f9 veloce e serrato rispetto alla California (Reagan Youth, Agnostic Front, Youth Of Today, Bad Brains, Minor Threat, Cro-Mags). A New York, quindi, si svilupp\u00f2 una delle due grandi scuole del thrash americano, che faceva essenzialmente capo ai pionieri Anthrax, che debuttarono nel 1984 con \"Fistful of Metal\", e Overkill, il cui album d'esordio \"Feel the Fire\" \u00e8 del 1985.\nNel frattempo, in California uscirono album seminali: nella Bay Area il 1985 fu l'anno dello storico \"Bonded by Blood\" degli Exodus, forse la prima band thrash in assoluto, e di Seven Churches dei giovanissimi Possessed, mentre a Los Angeles gi\u00e0 nel 1984 i Megadeth, band fondata dal cantante/chitarrista Dave Mustaine dopo essere stato cacciato dai gi\u00e0 citati Metallica, pubblicarono \"Killing Is My Business... And Business Is Good!\" e i Dark Angel \"We Have Arrived\", dovendosi attendere l'anno seguente per Raging Violence degli Hirax.\nI lavori di questi gruppi presentano dei tratti comuni, nella forma di ritmiche taglienti e molto veloci, soprattutto per ci\u00f2 che concerne i riff di chitarra e i tempi di batteria, e di testi che trattano del metal e dell'esaltazione quasi superomistica che esso produce negli individui (\"Metal Militia\" dei Metallica, \"Metal Thrashing Mad\" degli Anthrax, Metal Command degli Exodus e \"Metal Storm/Face the Slayer\" degli Slayer), di tematiche horror, sataniche e occulte (\"Black Magic\" degli Slayer, \"The Skull Beneath the Skin\" dei Megadeth), di denuncia sociale e in generale dei misfatti dell'umanit\u00e0 nel corso della storia (\"For Whom The Bell Tolls\" dei Metallica, \"Angel Of Death\" degli Slayer, \"Der Fuhrer\" dei Flotsam &amp; Jetsam, \"Ignorance\" dei Sacred Reich, \"Fabulous Disaster\" degli Exodus) e di descrizione di disastri ambientali (\"Game Over\" dei Nuclear Assault, \"Blackened\" dei Metallica).\nL'ascesa e la maturit\u00e0.\nCon il passare del tempo, i quattro maggiori esponenti del genere iniziarono a diversificare il loro stile, rimanendo, comunque, inquadrabili in ambito thrash. I Metallica, con \"Ride the Lightning\" (1984) e \"Master of Puppets\" (1986), non solo riuscirono a guadagnare una fama a livello mondiale ma aprirono anche la strada a strutture sonore pi\u00f9 complesse e a testi pi\u00f9 introspettivi e delicati.\nI Megadeth con \"Peace Sells... But Who's Buying?\" (1986), apportano composizioni caratterizzate da un alto livello tecnico, esteso ad influenze non solo thrash, grazie anche a due musicisti di scuola jazz/fusion come il batterista Gar Samuelson e il chitarrista Chris Poland.\nAccanto alle tematiche sataniste e gore, i Megadeth iniziarono a trattare nei loro testi questioni di carattere politico, aspetto nettamente pi\u00f9 avvertibile nelle produzioni future.\nGli Anthrax con \"Spreading the Disease\" (1985) e \"Among the Living\" (1987) conservarono uno stile musicale simile a quello del disco d'esordio, ma presentarono testi dal contenuto perlopi\u00f9 umoristico, oltre che un abbigliamento fuori dai canoni dell'heavy metal come pantaloncini corti e cappellini da baseball.\nAnche i loro show furono caratterizzati da una forte componente ironica, tanto da guadagnarsi il soprannome di \"Clown del Metal\".\nGli Slayer, a differenza dei loro colleghi, estremizzarono notevolmente la propria musica. Gi\u00e0 con l'EP \"Haunting the Chapel\" (1984), la band di Kerry King rinunci\u00f2 completamente alle influenze N.W.O.B.H.M. contenute in \"Show No Mercy\" e le successive pubblicazioni \"Hell Awaits\" (1985) e \"Reign in Blood\" (1986), misero in luce un sound privo di fronzoli e decisamente pi\u00f9 feroce di quello degli altri capofila, che contribuir\u00e0, successivamente, alla nascita del death metal, ove gli Slayer ebbero un grande ruolo di ispirazione.\nL'apice: dagli Stati Uniti al mondo intero.\nGrazie ai capofila del genere, il thrash metal venne portato verso il suo apice e si venne accentuando il processo di ulteriore evoluzione del genere. Con il passare degli anni, il thrash conobbe uno sviluppo notevole grazie anche all'apporto di altre formazioni.\nFra i gruppi pi\u00f9 rappresentativi occorre ricordare gli Exodus, tra i \"prime movers\" della scena della Bay Area; questa band \u00e8 conosciuta anche per aver ospitato Kirk Hammett prima del suo reclutamento nei Metallica, ed \u00e8 ritenuta una formazione fondamentale del genere.\nDa menzionare anche i Possessed, band che lasci\u00f2 il proprio segno con \"Seven Churches\" (1985), un disco in bilico tra thrash e death metal (genere musicale che prende il nome proprio dal titolo del brano conclusivo di \"Seven Churches\"), le cui sonorit\u00e0 estreme si rivelarono molto influenti per molti gruppi venuti dopo.\nUn'altra formazione di spicco furono i Testament, provenienti anche loro dalla Bay Area, i quali debuttarono nel 1987 con \"The Legacy\" e conquistarono notevoli consensi anche con il successivo \"The New Order\" (1988). Il loro sound \u00e8 caratterizzato dall'unione tra la voce possente di Chuck Billy e i virtuosismi del funambolico chitarrista Alex Skolnick.\nFondamentali furono anche i newyorkesi Overkill, fautori gi\u00e0 dall'importante disco di debutto \"Feel the Fire\", di un thrash maggiormente melodico, capace di fondere la velocit\u00e0 e l'impatto del genere con la potenza del power metal americano e contornato dalla voce aspramente melodica di Bobby Ellsworth.\nAltre band da menzionare sono i Death Angel, gruppo di San Francisco formato da cinque giovani cugini di origine filippina, dedito ad un thrash molto tecnico, fatto di canzoni lunghe ed articolate. Si segnalano in particolare l'esordio \"The Ultra-Violence\" (1987) e \"Frolic Through The Park\" (1989). Dal canto loro, i losangelini Dark Angel si distinsero per un thrash metal violento ma anche molto tecnico, grazie soprattutto alla presenza del poliedrico batterista Gene Hoglan;, con il quale pubblicarono almeno due capisaldi del genere, \"Darkness Descends\" (1986), incluso dalla stampa nella \"Unholy Trinity\" di dischi thrash usciti quell'anno assieme a \"Reign In Blood\" degli Slayer e \"Pleasure to Kill\" dei Kreator, e \"Time Does Not Heal\" (1991), uno dei dischi pi\u00f9 tecnici mai incisi e uno dei passaggi chiave dell'evoluzione dal thrash metal al death metal.\nSull'onda del successo, anche discografico, del genere, molte altre band americane conobbero una certa popolarit\u00e0: i Sadus, gruppo creato dal virtuoso bassista Steve DiGiorgio, alfieri di un sound particolarmente brutale anche a livello canoro, che funse da punto di congiunzione con il death metal (del quale DiGiorgio fu poi uno dei pi\u00f9 prolifici musicisti); i Nuclear Assault, fondati dall'ex bassista degli Anthrax Dan Lilker e molto vicini, per ruvidezza sonora, attitudine, argomenti lirici e durata dei brani, all'hardcore punk; i Metal Church, originari di Seattle ma trasferitisi a San Francisco e autori di un power-thrash dalle venature melodiche oscure, opera del chitarrista Kurdt Vanderhoof; gli arizoniani Sacred Reich, musicalmente vicini agli Slayer ma caustici commentatori politici e sociali nei testi; i Whiplash, dal New Jersey, trio impegnato in un sound ruvido e brutale che ha il suo apice nel debutto \"Power and Pain\" (1985); i Forbidden, musicisti versatili e di tecnica eccellente (il batterista Paul Bostaph \u00e8 considerato uno dei migliori della scena thrash mondiale); i Flotsam and Jetsam, arizoniani inizialmente guidati dal bassista e compositore Jason Newsted e fortemente debitori dello stile dei Metallica; gli Evildead, nati da ex membri degli speedster Agent Steel; i Vio-Lence, band della seconda ondata della Bay Area dedita a un thrash velocissimo e molto tecnico, grazie a musicisti di prim'ordine (il chitarrista Robb Flynn fonder\u00e0 i Machine Head); gli Heathen, band impegnata in un power-thrash molto stimolante (il fondatore Lee Altus \u00e8 attualmente membro anche degli Exodus) e dai connotati antireligiosi; i L\u00e4\u00e4z Rockit, provenienti dalla Bay Area e ponte di collegamento tra il roccioso heavy metal americano e la velocit\u00e0 del thrash. Tra le realt\u00e0 meno note si segnalano gli Atrophy, i Morbid Saint, gli Holy Terror e gli Acrophet.\nIn seguito, il thrash metal usc\u00ec dai confini degli USA per diffondersi progressivamente in tutto il mondo.\nLa corrente canadese.\nIn Canada era gi\u00e0 presente fin dall'inizio degli anni Ottanta una fiorente scena speed metal, rappresentata da Exciter, tra gli iniziatori del genere, Anvil e Razor. L'arrivo del thrash americano comport\u00f2 un avanzamento dello speed metal, con canzoni pi\u00f9 lunghe ed articolate, caratterizzate da numerosi stacchi e cambi di tempo, da riff dissonanti e meno legati all'heavy metal classico e da un'estensione delle tematiche trattate dai testi. Il Canada ader\u00ec con entusiasmo all'innovazione, fornendo alla scena mondiale alcune delle realt\u00e0 pi\u00f9 significative, come gli Annihilator, i Sacrifice, gli Slaughter e i Voivod, partiti da sonorit\u00e0 thrash per sviluppare, col passare dei dischi, una proposta molto personale.\nLa corrente europea.\nL'influenza del thrash americano fu profonda in Europa, dove nacquero numerose band, alcune delle quali si rivelarono molto importanti per la crescita e la diffusione del genere su scala globale.\nSvizzera.\nIn Svizzera furono attivi, ad inizio anni Ottanta, gli Hellhammer di Tom G. Warrior, con la pubblicazione del loro primo demo, Death Fiend, che mostra influenze di Black Sabbath, Venom e soprattutto Raven e Mot\u00f6rhead. Dalle ceneri di questa band nasceranno i pi\u00f9 famosi Celtic Frost, il cui album Morbid Tales sar\u00e0 di influenza per lo sviluppo del black metal. Sempre dalla Svizzera, i Coroner (i cui componenti erano all'inizio membri della road crew dei Celtic Frost), formatisi nel 1983, pubblicarono nel 1987 il primo album \"R.I.P.\", che abbina gli stilemi thrash ad una elevata tecnica strumentale.\nGermania.\nLa Germania fu l'epicentro del thrash europeo, e produsse alcune delle band pi\u00f9 famose e influenti. Nella Germania occidentale, e in particolare nella Ruhr, nacque una fiorente scena, i cui nomi di punta furono la \"triade\" Kreator, Sodom e Destruction, che conobbe un grande successo internazionale. Successivamente, il genere si diffuse estensivamente su tutto il territorio nazionale, e sorsero ovunque band thrash metal, alcune delle quali divennero oggetto di un vero e proprio culto nell'underground, come Exumer, Tankard, Living Death, Deathrow, Darkness, Minotaur, Protector, Vendetta, Torment, Assassin, Violent Force e altri ancora.\nRispetto alle altre scuole, quella tedesca, pur nella grande variet\u00e0 delle proposte, si caratterizz\u00f2 per un approccio pi\u00f9 grezzo ed essenziale, fatto di riff minimali, velocit\u00e0 esecutiva molto elevata, assoli dissonanti, proposte vocali particolarmente urlate e amelodiche nonch\u00e9 testi pi\u00f9 approssimativi, incentrati principalmente su tematiche occulte (spesso trattate in modo dozzinale) o eccessi alcolici narrati in maniera goliardica.\nInghilterra.\nNonostante la NWOBHM avesse fatto da propulsore all'intero movimento metal mondiale all'inizio degli anni Ottanta, e nonostante il fenomeno punk rock fosse ben radicato nell'underground inglese, in terra britannica il thrash metal non attecch\u00ec in profondit\u00e0; circostanza ancor pi\u00f9 curiosa se si pensa che proprio inglesi furono alcune delle proposte pi\u00f9 feroci di area hardcore punk universalmente riconosciute come antesignane dei suoni thrash, come Discharge e Charged GBH. Ci\u00f2 fu probabilmente dovuto all'inconciliabilit\u00e0 delle tematiche di denuncia sociale con la musica metal nella realt\u00e0 socio-musicale britannica, nella quale le prime erano sempre state argomento tipico della scena e della musica punk rock mentre la seconda si era sempre tenuta distante da esse persino nelle sue manifestazioni pi\u00f9 popolane e stradaiole (Saxon, primi Def Leppard, Iron Maiden degli esordi), preferendo tematiche pi\u00f9 tipiche dell'immaginario rock (sesso, amore, culto dell'eccesso, riferimenti occulti). In Inghilterra, quindi, mancava un pubblico specifico per il thrash metal, non essendo contemplata una fusione degli stilemi punk rock e heavy metal, e ci\u00f2 imped\u00ec lo sviluppo di un'estesa scena. A ci\u00f2 deve aggiungersi anche un disinteresse delle etichette discografiche, che non incentivarono le poche iniziative individuali delle band.\nTuttavia, alcune band significative emersero dal Regno Unito nel corso degli anni Ottanta: Onslaught, Acid Reign, Xentrix, Sabbat, Slammer e Warfare.\nIn parallelo si svilupp\u00f2 anche una scena \"punk-metal\", detta anche crust, molto vicina al crossover americano di band come D.R.I. e Wehrmacht ma alfiere di suoni ancora pi\u00f9 grezzi ed essenziali: tale genere, che faceva capo a band come gli Amebix e i primissimi Napalm Death, fu il primo passo verso l'ulteriore estremizzazione dei suoni che divenne il grindcore.\nItalia.\nAnche la scena italiana contribu\u00ec al fenomeno thrash con alcune delle pi\u00f9 significative realt\u00e0 del continente europeo. Il gruppo pi\u00f9 importante furono senza dubbio i milanesi Bulldozer, che gi\u00e0 dalla prima met\u00e0 degli anni Ottanta coniarono un suono ruvido e sporco, estremizzazione della NWOBHM come pure dei Mot\u00f6rhead. Altre importanti realt\u00e0 furono i milanesi Extrema, i genovesi Necrodeath, i catanesi Schizo, i romani Fingernails, i torinesi Creeping Death, Broken Glazz e Jester Beasts, Reign in blood, i Drunkards di Alessandria nonch\u00e9, pi\u00f9 tardi, i torinesi Braindamage e i bresciani IN.SI.DIA (i primi a tentare con qualche successo la fusione tra suoni thrash e testi in lingua italiana). Nella seconda met\u00e0 degli anni '90, avviene la rinascita dell'interesse nel thrash metal, all'epoca caduto in secondo piano; le band italiane di riferimento e artefici del ritorno del genere sono Hyades, Vexed, Irreverence, Enemynside.\nScandinavia.\nI Paesi scandinavi, pure patria di numerosissime tra le pi\u00f9 influenti band metal di sempre, non contribuirono significative aggiunte alla scena thrash metal mondiale. I gruppi del Nord Europa, infatti, si limitarono perlopi\u00f9 a riproporre gli stilemi della scuola americana, senza apportarvi innovazioni di rilievo. Si ricordano in particolare i danesi Artillery e Invocator, gli svedesi Midas Touch e Hexenhaus (uno dei pochi gruppi thrash metal svedesi che si distingue ampiamente per proporre uno stile di thrash orientato verso il Technical thrash metal) e i norvegesi Equinox, anche'essi orientati verso uno stile ad alto tasso tecnico e influenzato dal progressive.\nLa corrente sudamericana.\nAnche il Sudamerica conobbe, a partire dagli anni Ottanta, un forte sviluppo delle sonorit\u00e0 thrash metal, pur con le difficolt\u00e0 causate dall'esistenza di dittature militari di carattere fortemente repressivo in tutti i maggiori Paesi del continente.\nDi particolare valore fu la scena brasiliana, che si rivel\u00f2 innovativa nella creazione di nuovi ibridi sonori, che prendevano la lezione di Mot\u00f6rhead e Celtic Frost per creare una proposta ancora pi\u00f9 estrema a livello di velocit\u00e0, grezzezza sonora, minimalismo compositivo e argomenti lirici (particolarmente diffusa tra i gruppi brasiliani fu la scelta di argomenti anticristiani e blasfemi, ma non mancarono altres\u00ec corrosive critiche sociali, senza dubbio incentivate dalla situazione politica nazionale), spesso fornendo alcuni dei primi esempi di death metal. I principali esponenti della scena furono gli Stress, gli Overdose, i Vulcano, i Sarc\u00f3fago (da molti considerati degli anticipatori del black metal), i Ratos de Por\u00e3o (partiti da sonorit\u00e0 hardcore punk e successivamente approdati al crossover thrash) e i pi\u00f9 noti Sepultura, autori di storici dischi come \"Morbid Visions\", \"Schizophrenia\" (1987) e \"Beneath the Remains\" (1989).\nIl resto del mondo.\nIl fenomeno thrash interess\u00f2 anche altre aree del mondo, in particolare l'Australia e il Giappone, anche se nessuna di esse forn\u00ec significative innovazioni al genere dal punto di vista stilistico. Si ricordano in particolare gli australiani Mortal Sin, Hobbs' Angel Of Death e Nothing Sacred.\nIl declino.\nGli anni novanta, per il thrash metal, ma in generale per tutto l'heavy metal, hanno rappresentato anni di grandi cambiamenti, che hanno portato ad una forte battuta d'arresto del movimento nonostante importantissime testimonianze come: \"Rust in Peace\" (1990) dei Megadeth, \"Seasons in the Abyss\" (1990) degli Slayer, \"Souls of Black\" (1990) dei Testament, Never, Neverland (1990) degli Annihilator, \"Time Does Not Heal\" (1991) dei Dark Angel, \"Horrorscope\" (1991) degli Overkill.\nQuesto fu dovuto soprattutto alle nuove tendenze musicali di allora, come ad esempio il grunge di Nirvana, Soundgarden, Pearl Jam e Alice in Chains. L'enorme impatto di queste band sulle masse venne fiutato da emittenti musicali come MTV e dalle major discografiche, che si disinteressarono al thrash, mettendolo sempre pi\u00f9 da parte. Per ovviare a questa problematica, molti gruppi di questa corrente decisero di adattarsi ai trend del periodo, ricorrendo a drastici cambiamenti musicali.\nNel 1991 i Metallica diedero alle stampe l'album omonimo, il loro lavoro di maggior fortuna commerciale. Questo disco lasci\u00f2 spiazzati molti fan, per via di sonorit\u00e0 piuttosto lontane dal thrash e per la presenza di vere e proprie power ballad come \"The Unforgiven\" e \"Nothing Else Matters\".\nIl produttore Bob Rock, gi\u00e0 famoso per aver collaborato con Skid Row, Bon Jovi, Alice Cooper e M\u00f6tley Cr\u00fce, influ\u00ec molto sull'orientamento stilistico di quest'album.\nIl quartetto, da allora, divenne uno dei gruppi rock pi\u00f9 quotati del mainstream. Inoltre proseguirono, nel loro cambiamento stilistico, anche negli anni successivi (\"Load\" del 1996 e \"ReLoad\" del 1997) causando forti malcontenti tra i loro sostenitori degli esordi.\nLa svolta dei Metallica venne seguita da altri gruppi storici del genere. Tra questi vi furono i Megadeth, che pubblicarono \"Countdown to Extinction\" (1992), album pi\u00f9 orecchiabile rispetto ai precedenti che ebbe un ottimo riscontro ma non raggiunse i livelli del \"Black Album\" in termini di vendite.\nAnche i Testament, con \"The Ritual\" (1992), optarono per una strategia simile; ma la nuova formula adottata da Eric Peterson e soci, non ebbe la stessa fortuna dei Metallica e dei Megadeth e, oltre a provocare un forte contrasto dei loro fan, le vendite del disco si rivelarono fallimentari.\nAnche gli Anthrax diversificarono molto il loro sound per incorporare nella loro musica sonorit\u00e0 rapcore come ad esempio con l'album \"Sound of White Noise\" (1993).\nDi tutti i tentativi di \"evoluzione\" dei gruppi storici del thrash quello degli Anthrax fu decisamente il pi\u00f9 sfortunato, mettendo praticamente fine alla fama internazionale del gruppo culminando nel periodo di Stomp 442.\nBand come i Kreator seguirono invece altre strade. Con \"Renewal\" (1992) e \"Cause for Conflict\" (1995), Mille Petrozza e gli altri componenti sperimentarono stili come industrial metal, gothic rock e avantgarde, generando molte discussioni su queste scelte da loro attuate.\nI Sepultura si distanziarono dal thrash degli esordi con \"Roots\" (1996), favorendo sonorit\u00e0 alternative e ritmi tribali.\nI Sodom invece aggiunsero molti elementi punk rock alla loro musica con \"Get What You Deserve\" (1994), incontrando anch'essi delle critiche dai fan di vecchia data.\nIn definitiva ci fu chi, come i Metallica, si adegu\u00f2 ai cambiamenti e chi non fu capace di innovare la propria musica, o spar\u00ec dalla scena musicale dell'epoca come ad esempio Exodus, Death Angel, Dark Angel, Sacred Reich.\nDiversamente da molti gruppi della corrente, gli Slayer furono tra le poche formazioni a conservare il proprio stile originario.\nCon \"Divine Intervention\" (1994), uscito durante il periodo pi\u00f9 florido del grunge, la band ricevette anche un disco d'oro.\nIl nuovo corso.\nDopo un periodo \"buio\", il thrash sembr\u00f2 essere tornato in auge alle soglie del 2000, anche se non ai livelli di quello che era negli anni ottanta, e molte band che sperimentarono nuove sonorit\u00e0 tornarono sui loro passi.\nI Kreator ripresero un sound prettamente thrash arricchito con sonorit\u00e0 pi\u00f9 moderne con \"Violent Revolution\" (2001) fino all'attuale \"Hordes of Chaos\" (2009) che ottenne un ottimo successo.\nGli Exodus, dopo anni di scioglimento, tornarono alla ribalta con \"Tempo of the Damned\" (2004); gli Annihilator, dopo aver tentato esperimenti pi\u00f9 commerciali con \"Set the World on Fire\" (1993) e \"King of the Kill\" (1994), ripresentarono le loro vecchie sonorit\u00e0 con \"Criteria for a Black Widow\" (1999); i Testament con \"The Gathering\" (1999) espressero parzialmente i vecchi stilemi degli esordi, cos\u00ec come con il pi\u00f9 recente \"The Formation of Damnation\" (2008), che ha visto la band tornare in attivit\u00e0 dopo la guarigione da un tumore di Chuck Billy.\nGli Slayer con \"Christ Illusion\" (2006), sebbene abbia avuto alcune critiche da certi, continuarono ad esternare il loro stile thrash degli anni ottanta, nonostante abbia sonorit\u00e0 pi\u00f9 moderne.\nCon \"World Painted Blood\" (2009), le sonorit\u00e0 dell'album, pur mantenendo elementi moderni, sono tornate ancor pi\u00f9 vicine ai dischi del passato come \"Reign in Blood\", \"South of Heaven\" e \"Seasons in the Abyss\".\nAnche i Metallica riacquisirono poco a poco nella loro musica alcune sonorit\u00e0 thrash.\nCon il discusso \"St. Anger\" (2003), disco aggressivo e lontano dalla svolta hard rock degli anni novanta, la band di Lars Ulrich si riavvicin\u00f2 al metal.\nL'album fu comunque fortemente criticato sia dalla critica che dai fan, soprattutto a causa del mixaggio, giudicato di scarsa qualit\u00e0.\nL'ultimo album \"Death Magnetic\" (2008) segn\u00f2 invece un forte ritorno verso il thrash metal, anche se con sonorit\u00e0 pi\u00f9 moderne.\nAnche i Megadeth ritornarono a sonorit\u00e0 parzialmente thrash con l'album \"The System Has Failed\" (2004) e soprattutto con \"Endgame\" (2009) che presenta sonorit\u00e0 prettamente thrash anni ottanta.\nMax Cavalera, ex-leader dei Sepultura e fondatore dei Soulfly, torn\u00f2 ad ispirarsi al thrash degli esordi con \"Dark Ages\" del 2005.\nQuesta sorta di rinascita \u00e8 anche confermata dalle reunion di gruppi come Death Angel e Anthrax, dalla ritrovata popolarit\u00e0 di Sodom, Destruction e Sadus e dalla comparsa di band capaci di riscuotere un discreto successo come Violator, Toxic Holocaust, Municipal Waste, Kayser, Evile, Bonded by Blood, Warbringer, Hyades e Destr\u00f6yer 666.\nStili e commistioni.\nGroove metal.\nIl groove metal (o post-thrash) \u00e8 una corrente derivata dal thrash, sviluppatasi quando esso stava per svanire nei primi anni novanta. Nonostante abbia ereditato certe caratteristiche dal suo progenitore, come i riff di chitarra, il groove metal si differenzia per i suoi tempi pi\u00f9 lenti e per le ritmiche dal suono pi\u00f9 grave e ossessivo. Gli Exhorder furono i primi a sperimentare sonorit\u00e0 di questo tipo, che furono poi oggetto di studio per numerosi gruppi venuti dopo.\nUn'altra band che lasci\u00f2 un segno indelebile ed inimitabile nella formazione di questo nuovo genere furono i Pantera. Il gruppo texano, dopo aver esordito con un tipico heavy metal classico di stampo statunitense, decise poi di orientarsi sul thrash metal, rappresentando, nei primi anni novanta, un'evoluzione e modernizzazione di questo genere, che sar\u00e0 denominata appunto groove metal.\nTra i maggiori esponenti di questa categoria sono da menzionare anche i Machine Head, i White Zombie e i Pissing Razors.\nIn tempi pi\u00f9 moderni, il groove ha visto in gruppi come Lamb of God e DevilDriver contaminazioni con il metalcore ed il death metal.\nTechnical Thrash e Progressive Thrash.\nTechnical Thrash e Prog Thrash sono variazioni stilistiche del thrash tradizionale, nelle quali viene dato ampio spazio ai tecnicismi strumentali e alle dissonanze temporali.\nI Watchtower del guitar hero Ron Jarzombek sono visti come il primo gruppo che esib\u00ec tali sonorit\u00e0 con l'esordio \"Energetic Disassembly\" (1985). Tra i precursori del genere vengono solitamente indicati anche gli Hades con i loro primi due album: \"Resisting Success\" (1987) e \"If at First You Don't Succeed...\" (1988).\nAltro gruppo importante sono stati gli svizzeri Coroner, autori di dischi come \"R.I.P.\" e \"Punishment for Decadence\", che nel corso della loro carriera personalizzeranno il proprio sound, unendo al thrash metal influenze progressive ed industrial, come nell'album \"Grin\".\nSempre in Europa, si vede lo sviluppo, dal thrash teutone tradizionale e dai toni epici, verso un complesso sound molto tecnico, dei Deathrow con il loro capolavoro \"Deception Ignored\" del 1989, ed il lavoro d'esordio dei Sieges Even \"Life Cycle\", dediti, in seguito, allo sviluppo di un sound progressive metal dalle sfumature fusion.\nFondamentali per la scena technical thrash sono stati anche i canadesi Annihilator, autori di dischi importanti come l'esordio \"Alice in Hell\" (1989) ed il successivo \"Never, Neverland\" (1990).\nSono da menzionare anche i Toxik, autori di soli due dischi ma comunque fondamentali per il genere come \"World Circus\" (1987) e \"Think This\" (1989), e i Forbidden con gli album \"Forbidden Evil\" (1988) e \"Twisted into Form\" (1990).\nSul finire degli anni ottanta si affermarono altre band di questa categoria come Sadus, Artillery, Realm, Blind Illusion, Dark Angel, Death Angel, Anacrusis, Invocator, Mekong Delta e i russi Aspid. Tutti questi gruppi presentano diversit\u00e0 in termini di pesantezza e velocit\u00e0, ma sono accomunati da una notevole dose di tecnica strumentale e da una forte complessit\u00e0 nel song writing. Una menzione particolare va ai canadesi Voivod, passati da un aggressivo thrash metal con spiccata matrice punk degli esordi a uno pi\u00f9 \"cerebrale\" e articolato a partire dall'album \"Killing Technology\" (1987). La sublimazione del nuovo filone progressive intrapreso dal combo canadese trover\u00e0 piena forma nel loro lavoro successivo, considerato da gran parte della critica il vero capolavoro dei Voivod, \"Nothingface\" (1989). Meno noti al grande pubblico, ma meritevoli di menzione sono anche i tedeschi Deathrow, passati da un grezzo ed essenziale thrash metal di matrice teutonica a un pi\u00f9 \"freddo\" e articolato thrash nel loro lavoro pi\u00f9 rappresentativo, \"Deception Ignored\" (1988), e gli americani Vektor, che sfruttano le fredde ed articolate atmosfere di questi stili per rafforzare l'immaginario collettivo fantascientifico dei loro testi.\nPunk metal.\nFonde gli elementi hardcore punk con il thrash metal e ne rappresenta una via di mezzo per quanto riguarda la tecnica, l'aggressivit\u00e0 e la struttura delle canzoni. Trov\u00f2 territorio fertile soprattutto negli Stati Uniti, grazie a gruppi come D.R.I., Corrosion of Conformity, Stormtroopers of Death, Suicidal Tendencies e Wehrmacht. Il successo del genere spinse anche i gruppi hardcore punk che erano stati una delle influenze iniziali del thrash metal (Discharge, Verbal Abuse, Charged GBH, Agnostic Front, Exploited) verso sonorit\u00e0 pi\u00f9 tipicamente metal, incorporandone alcuni tratti (brani pi\u00f9 lunghi, assoli di chitarra, stacchi ritmici) nelle loro composizioni."}
{"id": "43433", "revid": "767487", "url": "https://it.wikipedia.org/wiki?curid=43433", "title": "L'ora del lupo (film 1968)", "text": "L'ora del lupo (\"Vargtimmen\") \u00e8 un film del 1968 diretto da Ingmar Bergman.\nTrama.\nJohan, pittore di grande fama, vive con la moglie Alma isolato dal mondo: questo perch\u00e9 il suo mondo immaginario sta diventando sempre di pi\u00f9 una patologia, tanto da non fargli pi\u00f9 capire quale sia la realt\u00e0 e quale l'immaginazione. La moglie cerca di aiutarlo, ma dovr\u00e0 anche stare attenta a non rimanere lei stessa vittima dell'oscuro mondo privato del marito.\nProduzione.\n\"L'ora del lupo\" nasce da un manoscritto a cui Bergman ha lavorato per diverso tempo, intitolato \"I mangiatori d'uomini\", titolo riferito alle persone che il protagonista Johan vede nella sua mente e che, metaforicamente, lo stanno divorando.\nGirato a Hovs hallar, nella riserva naturale di Sk\u00e5neleden, in Svezia, le ambientazioni del film ricordano molto l'isola di F\u00e5r\u00f6, dove il regista vive e si \"rifugia\" dal mondo, lasciando quindi trapelare molti elementi autobiografici in quest'opera.\nDurante il film, poi, Bergman cita \"Il flauto magico\" di Wolfgang Amadeus Mozart, opera molto amata dal regista, che ne diresse anche una trasposizione cinematografica.\nAnalisi.\nL'ora del lupo, come spiega lo stesso Johan, \u00e8 quell'ora tra la notte e l'alba in cui tanta gente muore e nasce, in cui il sonno \u00e8 pi\u00f9 profondo e gli incubi pi\u00f9 vividi. Infatti le immagini del film sono particolarmente crude e violente, in un bianco e nero a volte bruciato per esaltare l'ambiguit\u00e0.\nJohan non riesce a vivere nel mondo reale, ma non pu\u00f2 neanche rifugiarsi nel suo mondo immaginario perch\u00e9 questo \u00e8 popolato di inquietanti presenze, che lo feriscono e lo \"divorano\".\nRiconoscimenti.\nIl film, uscito il 19 febbraio 1968 in Svezia, in America vince il National Board of Review per la migliore attrice, e il National Society of Film Critics Award per il miglior regista."}
{"id": "43436", "revid": "13945", "url": "https://it.wikipedia.org/wiki?curid=43436", "title": "Legs Weaver", "text": "Legs Weaver \u00e8 un personaggio immaginario dei fumetti creata nel 1991 da Michele Medda, Antonio Serra e Bepi Vigna come comprimario della serie a fumetti Nathan Never e poi divenuto protagonista di una omonima serie a fumetti edita dalla Sergio Bonelli Editore dal 1995 al 2005.\nBiografia del personaggio.\nIl personaggio, per aspetto fisico e per la forza di carattere, \u00e8 chiaramente ispirato a Ellen Ripley, protagonista della saga di Alien, interpretata dall'attrice statunitense Sigourney Weaver dalla quale ha preso anche il cognome.\nRebecca Lawrence Weaver, figlia di genitori borghesi, trascorre un'infanzia triste, priva di amore e di attenzioni che la portano a sviluppare un carattere debole e timoroso, oltre a varie malattie psicosomatiche, come dislessia e dismetria. Per porre rimedio a questi problemi oltre che per dare una svolta alla sua vita, si iscrive all'accademia militare dove formano guardie del corpo, investigatori privati e agenti speciali. Qui dimostra una grande propensione all'uso delle armi ma gravi lacune nelle altre materie ma grazie all'aiuto di Sybyl Danning, sua compagna di stanza, riesce a colmarle. L'incontro con \"Corinne Lawrence\", figlia del proprietario dell'istituto, la porta a sposarne il padre e ad abbandonare la scuola. Il matrimonio per\u00f2 non dura a lungo in quanto, a causa di Corinne, il marito muore assassinato e Rebecca viene ritenuta colpevole dell'omicidio e rinchiusa in carcere.\nLa permanenza in carcere la render\u00e0 scontrosa e introversa oltre a essere vittima di un tentativo di abuso sessuale dalla quale riesce a fuggire, guadagnandosi l'appellativo di \"Legs\", gambe. In cambio di uno sconto di pena, Legs (come si fa chiamare) accetta di lavorare per l'Agenzia Alfa.\nAll'interno dell'Agenzia si distingue per i modi bruschi ma sempre corretti che col tempo verranno ingentiliti. Diventa amica di Nathan Never, un altro agente, assumendo un ruolo di punta all'interno dell'agenzia. L'incontro di Legs con May Frayn, prima ladra poi anche lei agente, modifica ulteriormente il personaggio che, nel 1994, nella testata a lei dedicata, \u00e8 cambiata rispetto agli esordi nella serie di Nathan Never.\nLegs \u00e8 omosessuale, ed \u00e8 attratta da May che per\u00f2 non ricambia e per questo decider\u00e0 di trasferirsi a vivere altrove. Legs instaura una relazione con Janet Blaise.\nA seguito della guerra con le Stazioni Orbitanti Legs abbandona l'agenzia Alfa. Si trasferisce nella cittadina di Sandville insieme a Janet Blaise che ha aiutato a fuggire da una base in cui era prigioniera dei servizi segreti. Legs e il suo gruppo, ricercati dall'esercito, hanno creato una nuova agenzia privata.\nLegs Weaver in teoria condivide lo stesso universo narrativo con altri personaggi bonelliani, che spesso si incontrano in crossover e teampup: Zagor, Mister No, Martin Myst\u00e8re, Dylan Dog e ovviamente Nathan Never, anche se, al contrario di alcune delle altre testate, mancano quasi del tutto le citazioni reciproche dirette o indirette, se si esclude Nathan Never.\nStoria editoriale.\nLegs esordisce sul primo numero della serie Nathan Never nel 1991 mentre come protagonista esordisce negli albi allegati ai numeri 2, 3 e 4 della collana \"Nathan Never Speciale\", prologo della serie che le sar\u00e0 dedicata nel 1995, \"Legs Weaver\", primo fumetto della Sergio Bonelli Editore interamente dedicato ad una donna. La serie viene pubblicata per 119 numeri dal 1995 al 2005 affiancata poi da una serie di numeri speciali annuali, \"Legs Weaver Speciale\", pubblicati dal 1996 al 2004 per 10 numeri. La serie nasce come spin-off della serie di Nathan Never della quale condivide l'ambientazione e il cast di comprimari. Diversamente dalla serie principale, in questa il tono \u00e8 pi\u00f9 leggero e ironico. La gestione della testata fu inizialmente opera di Antonio Serra Dopo un periodo intermedio in cui la maggior parte delle storie vengono realizzate da Stefano Piani si decide per una svolta radicale che si concretizza per mano di Stefano Vietti nel 2004 per cercare di aumentare le vendite. Tra i suoi disegnatori ricordiamo Andrea Bormida, Lola Airaghi, Simona Denna, Francesca Palomba. ma venivano contraddette da parte di Michele Medda, uno dei creatori del personaggio, che annunciava sul suo sito internet una prossima interruzione della vita editoriale della serie. Nonostante il rilancio la serie non raggiunse un livello di copie vendute sufficiente per continuare la pubblicazione e venne chiusa nell'ottobre del 2005 con il n. 119.\nSuccessivamente alla conclusione della serie dedicata al personaggio, Legs \u00e8 stata poi reintegrata nella continuity di Nathan Never nello \"Speciale Nathan Never\" n. 16 (\"Il ritorno di Legs\", dicembre 2006) e nel maggio 2008, all'interno della collana \"Universo Alfa\" nasce un nuovo filone dedicato al personaggio chiamato \"La squadra fantasma\", nel quale Legs e la sua agenzia vengono coinvolti da Solomon Darver nella soluzione di incarichi che l'Agenzia Alfa non pu\u00f2 risolvere direttamente. Nel corso della storia, Legs si trova costretta con la sua squadra ad abbandonare Sandville e a tornare nella Citt\u00e0 Est, per vivere in semi-clandestinit\u00e0 e viene ufficializzato il legame sentimentale tra Legs e Janet Blaise; con il n. 245 del 2011 della serie Nathan Never, (\"Il giorno pi\u00f9 lungo)\", Legs fa il suo rientro nella serie principale dalla quale mancava dal 2006. La sua ricomparsa figura all'interno della cosiddetta \"Saga della guerra dei mondi\". Con la fine della saga viene reintegrata in pianta stabile nell'organico dell'Agenzia Alfa. Questo porter\u00e0 alla fine della relazione sentimentale con Janet Blaise. La fuoriuscita e il rientro del personaggio all'interno della serie regolare di Nathan Never, coincidono con le guerre interplanetarie: Legs esce al termine della Guerra con le Stazioni Orbitanti, mentre rientra con lo svolgersi della Saga della guerra dei mondi.\nLegs e le paladine.\nSerie parallela composta da quattro numeri e ambientata in un universo parallelo dove Legs \u00e8 una ragazza solare e allegra. Convive con May e frequenta l'universit\u00e0, in cui Legs \u00e8 costantemente in ritardo per il suo lavoro di investigatrice privata; non ha ancora la patente e pertanto deve farsi dare passaggi da May; il padre di Legs qui \u00e8 stato un illusionista da circo che ha insegnato a Legs i suoi trucchi che aiuteranno Legs a difendersi dai criminali; sua madre invece \u00e8 stata un'investigatrice che le lascia in eredit\u00e0 la propria agenzia. Legs \u00e8 innamorata del suo giovane insegnante indiano.\nEvoluzione grafica.\nCome altri fumetti della casa editrice milanese (es: \"Tex\", \"Zagor\", ecc) l'aspetto grafico degli attori principali della serie rimane \"stabile\": cio\u00e8, il tempo passa, ma loro non invecchiano, vivendo le loro storie in una specie di limbo temporale. Legs dimostra un'et\u00e0 apparente di circa 25 anni, conservando le \"guanciotte\" infantili, distinguendosi dalla \"Legs\" di Nathan Never nella quale \u00e8 disegnata come una persona pi\u00f9 matura, intorno ai 40 anni, con un volto pi\u00f9 spigoloso e mascolino. Legs, stando alle pubblicazioni e al sito dell'editore, \u00e8 nata nell'anno del \"nuovo calendario\" 2054, per cui avrebbe dovuto avere 37 anni all'inizio della serie (anno \"nuovo calendario\" 2091)."}
{"id": "43437", "revid": "124617335", "url": "https://it.wikipedia.org/wiki?curid=43437", "title": "Araldica", "text": "Laraldica \u00e8 lo studio dei blasoni, cio\u00e8 degli stemmi: essi sono detti anche \"armi\" o \"scudi\", in greco \u1f00\u03c3\u03c0\u03af\u03c2 (\"asp\u00eds\"), donde il sinonimo aspilogia. In altre parole, \u00e8 quel settore del sapere che ha lo scopo di individuare, riconoscere, descrivere e catalogare gli elementi grafici utilizzati, nel loro insieme, per identificare in modo certo una persona, una famiglia, un gruppo di persone o un'istituzione.\nStoria.\nL'araldica si \u00e8 sviluppata nel Medioevo in tutta l'Europa come un sistema coerente di identificazione non solo delle persone, ma anche delle linee di discendenza (in quanto il blasone poteva essere trasmesso in eredit\u00e0 ed esprimere il grado di parentela), il che la rende un sistema unico del suo tempo.\nNon esiste una teoria veramente soddisfacente che possa spiegare la nascita e il repentino sviluppo dell'araldica, in tutti i paesi d'Europa. La maggioranza degli studiosi la ritiene apparsa nel XII secolo con la nascita dei tornei, utilizzata dai membri dell'aristocrazia e del clero, ma \u00e8 stata anche avanzata l'ipotesi che essa sia nata durante le Crociate, quando i cavalieri cristiani avrebbero imitato l'usanza islamica di distinguere i cavalieri per mezzo di emblemi, colori e disegni simbolici applicati sugli abiti e sulle bardature dei cavalli, sugli scudi e sugli stendardi, al fine di riconoscere alleati e avversari. In seguito si sarebbe diffusa a poco a poco in tutta la societ\u00e0 occidentale, tanto che anche importanti famiglie ebraiche sentirono il bisogno di dotarsi di uno stemma. Per quanto riguarda l'Italia, la pi\u00f9 antica immagine dell'araldica ebraica (1383) si trova in un manoscritto appartenuto a un certo Daniele di Samuele, proveniente da Forl\u00ec e oggi al British Museum.\nDefinizione.\nNon rientrano tra gli oggetti di studio dell'araldica le bandiere e i loghi o marchi di natura commerciale o industriale: le prime, perch\u00e9 a esse l'araldica fornisce solo la giustificazione storica e la base concettuale di costruzione, ma poi le abbandona al momento in cui esse vengono rigidamente regolamentate da leggi e decreti che riguardano la loro esatta riproduzione e dimensione; i secondi, perch\u00e9 si tratta di espressioni grafiche rigide, immutabili e specificate nell'unica forma ammessa.\nPer chiarire meglio il concetto, basti ricordare, per il primo caso, le discussioni sorte al momento della definizione delle esatte tonalit\u00e0 di colore della bandiera italiana, quando in araldica il termine \"verde\" indica genericamente qualunque tono di colore che rientri nella definizione di verde, ma senza specificare un codice cromatico univoco da utilizzare.\nNel secondo caso, si immagini cosa succederebbe se un grafico dovesse riprodurre il logo di un prodotto commerciale senza conoscerlo, ma basandosi esclusivamente su una descrizione orale ridotta all'essenziale; il suo disegno sarebbe, molto probabilmente, alquanto differente dall'originale.\nL'araldica invece vuole dare la possibilit\u00e0 a qualunque disegnatore, quale che sia il suo stile o l'epoca e il luogo in cui vive, di produrre un oggetto grafico \u2013 il cosiddetto stemma \u2013 che contenga tutte le informazioni essenziali per corrispondere senza alcun errore alla stringata descrizione \u2013 definita blasone \u2013 dello stemma stesso. Se il disegno \u00e8 stato eseguito secondo le regole araldiche, chiunque conosca tali regole \u00e8 in grado di ricostruire l'esatta descrizione semplicemente guardando il disegno, e viceversa.\nLa blasonatura.\nSe lo scudo, accompagnato dai suoi ornamenti, \u00e8 la rappresentazione grafica dello stemma, la blasonatura ne \u00e8 la rappresentazione verbale.\nNata dalla pratica dei tornei, dagli araldi (che daranno il loro nome all'araldica) e dalla necessit\u00e0 di costituire degli annuari affidabili (gli stemmari) con la doppia funzione di raccolta di identit\u00e0 e di deposito di elementi esclusivi, in un'epoca in cui l'illustrazione, soprattutto a colori, \u00e8 una impresa di grande impegno, la \"blasonatura\" si sviluppa in un vero linguaggio, con vocabolario e sintassi, sorprendente per rigore e precisione, che permette di descrivere rapidamente e senza ambiguit\u00e0 i blasoni pi\u00f9 complessi.\nPoich\u00e9 l'identificazione araldica si \u00e8 limitata per molto tempo ai soli elementi rappresentati sullo scudo, la blasonatura si riduce spesso a descrivere solo questo. Gli ornamenti sono diventati importanti solo pi\u00f9 tardi, e la blasonatura completa ha avuto il compito di integrarli.\nQuesta impostazione concettuale deriva dall'origine stessa dell'araldica, il cui nome deriva evidentemente da \"araldo\", cio\u00e8 da colui che, basandosi esclusivamente sui colori e sui disegni presenti sullo scudo, sulla gualdrappa dei cavalli o sugli stendardi che innalzavano, aveva il compito di riconoscere a distanza i cavalieri coperti da armature metalliche, e occultati anche nel viso.\nBisogna tenere presente che l'araldica si sviluppa in un'epoca di scarsa alfabetizzazione, in cui anche chi sapeva leggere spesso lo faceva con fatica, compitando le lettere.\nPerci\u00f2 non sarebbe stato efficace scrivere il nome o le iniziali del cavaliere sullo stemma, e anzi ci\u00f2 \u00e8 vietato dalle regole araldiche.\nLa possibilit\u00e0 di riconoscere il sempre crescente numero dei segni distintivi individuali \u2013 i gi\u00e0 citati \"stemmi\" \u2013 non poteva basarsi sulla disponibilit\u00e0 di costosi e voluminosi stemmari, ma si fondava sulla composizione e divulgazione di descrizioni che fossero costituite dal minimo numero possibile di parole pur mantenendo l'univocit\u00e0 di individuazione. I vari araldi si scambiavano, quindi, le descrizioni \u2013 la \"blasonatura\" \u2013 ricorrendo tutti ad uno stesso insieme di regole capaci di fornire loro il linguaggio comune. Questo \u00e8 anche il motivo per cui quella parte dell'araldica che si occupa della descrizione degli stemmi \u00e8 spesso definita come l\"arte del blasone\". Mentre si chiama araldica in senso stretto lo studio delle genealogie delle famiglie aristocratiche e dei loro titoli nobiliari.\n\u00c8 chiaro che i due sistemi di rappresentare uno stemma sono destinati a due pubblici diversi.\nLa rappresentazione grafica dello stemma \u00e8 comprensibile a tutta la popolazione, in gran parte analfabeta.\nInvece la blasonatura \u00e8 diretta soprattutto a una classe di esperti, gli araldi, che non sono solo in grado di leggere, ma conoscono anche il vocabolario tecnico dell'araldica, spesso usato in francese.\nNei paesi e nelle epoche in cui lo stemma ha, o ha avuto, un effettivo valore di elemento univoco di riconoscimento delle persone o delle istituzioni, la concessione di uno stemma e la stesura della relativa blasonatura sono affidate a organi aventi valore legale e garantiti dallo Stato, allo stesso modo in cui sono garantiti dallo Stato i nomi e cognomi che hanno, per tutti, lo stesso valore univoco di riconoscimento. Nell'Italia attuale, ad esempio, lo Stato non garantisce pi\u00f9 il sistema araldico individuale e familiare \u2013 in quanto lo si ritenne direttamente connesso con i titoli nobiliari, non pi\u00f9 riconosciuti legalmente con l'entrata in vigore della Costituzione repubblicana (1\u00ba gennaio 1948). Nel nostro Paese gli organi che si occupano ancora di araldica sono rimasti sostanzialmente tre: il primo, di natura pubblica, \u00e8 l'Ufficio Araldico presso la Presidenza del Consiglio dei ministri che continua a garantire l'araldica delle istituzioni civili e militari cui \u00e8 stato concesso uno stemma; il secondo, di natura privata, \u00e8 il Corpo della Nobilt\u00e0 Italiana, costituito a Torino nel 1958 da alcuni studiosi italiani di storia, diritto, araldica e genealogia, che si sono assunti la funzione di accertare e di difendere i diritti storici di coloro che hanno diritto a un titolo nobiliare (e pertanto anche a uno stemma gentilizio, o di cittadinanza); il terzo \u00e8 l\u2019Istituto Nazionale del Nastro Azzurro, fondato nel 1923 dal Conte Ettore Viola di Ca' Tasson (pluridecorato al Valor Militare, pi\u00f9 volte Deputato del Regno d\u2019Italia e della Repubblica Italiana). Quest'ultima organizzazione, per volont\u00e0 del Re Vittorio Emanuele III, con Regio Decreto del 17 Novembre 1927, \u00e8 autorizzata a concedere ai decorati al V.M., e con successive modifiche ai loro discendenti e congiunti, uno stemma araldico; essa \u00e8 riconosciuta con Decreto del Presidente della Repubblica n\u00b0 158 del 10 gennaio 1966, \u00e8 oggi la quinta Associazione Combattentistica italiana.\nCreazione ed evoluzione del blasone.\nLa creazione dei blasoni bench\u00e9 lasciata all'iniziativa dei loro futuri possessori, si \u00e8 visto fin dall'inizio, si forn\u00ec di regole pi\u00f9 o meno stringenti, con lo scopo di rendere l'identificazione efficace: lettura resa facile dall'impiego di colori netti che spiccano gli uni sugli altri, motivi di grande dimensione dai contorni semplificati e facilmente riconoscibili, e soprattutto unicit\u00e0 degli stemmi (spesso non rispettata \u2013 per ignoranza pi\u00f9 che per volont\u00e0 di plagio).\nQuesto desiderio di identit\u00e0 si esprime anche nell'utilizzo di simboli, ricordi di fatti notevoli o traduzione di tratti caratteristici legati al possessore (\"armi alludenti\"), o anche rappresentazione del patronimico, senza esitare davanti all'approssimazione, perfino il gioco di parole (\"armi parlanti\").\nMa il blasone non \u00e8 statico e pu\u00f2 evolvere in funzione:\nLibert\u00e0 del disegno araldico.\nL'araldica riconduce tutte le espressioni grafiche che studia alla struttura fondamentale dello \"stemma\" che si assume essere la rappresentazione dello scudo utilizzato dai cavalieri medievali. Questo \u00e8 il motivo per cui in araldica la forma dello scudo \u00e8 irrilevante ai fini della blasonatura, in quanto lo stemma \u00e8 sempre lo stesso a prescindere dal tipo di scudo su cui veniva disegnato. Allo stesso modo l'araldica riconosce i colori solo nella loro essenza di colore astratto e non nella singola tonalit\u00e0 che pu\u00f2 essere in realt\u00e0 utilizzata nei vari casi. Ugualmente, infine, non \u00e8 importante il modo in cui viene disegnata una figura araldica, quale ad esempio un leone, ma la posizione o gli elementi particolari utilizzati come mezzi di identificazione.\nSe si parla semplicemente di un leone, quindi, si vuole descrivere un leone rappresentato in posizione rampante, rivolto verso la sinistra dell'osservatore \u2013 la destra dello scudo \u2013, con tutte e quattro le zampe visibili e in cui si possano distinguere la lingua, gli artigli delle zampe e la coda. Chiunque pu\u00f2 disegnare il leone che vuole, purch\u00e9 rispetti le poche regole suindicate: quello sar\u00e0 sicuramente un \"leone\" araldico e come tale sar\u00e0 citato nella blasonatura e sar\u00e0 riconosciuto da tutti.\nLe varianti realmente significative sono allora quelle che in qualche punto modificano la figura originale; si parler\u00e0 di \"leone rivoltato\" per dire che \u00e8 rivolto verso la destra dell'osservatore, di \"leone lampassato di rosso\" per quello che ha la lingua colorata in rosso, di \"leone armato d'oro\" per quello che ha gli artigli colorati d'oro, di \"leone coronato\" per quello la cui testa \u00e8 sovrastata da una corona, di \"leone passante\" per quello che \u00e8 rappresentato in posizione di cammino e non rampante, di \"leone bicipite\" per quello a due teste (rivolte solitamente in direzioni opposte).\nEcco quindi che l'estrema libert\u00e0 nella rappresentazione grafica viene ad essere strettamente correlata a una estrema rigidit\u00e0 nel linguaggio utilizzato per la blasonatura; ogni parola del linguaggio ha un suo ben preciso ed esclusivo significato e, per contro, \u00e8 l'unica che pu\u00f2 essere impiegata per descrivere quel particolare elemento grafico.\nAltro elemento caratteristico del linguaggio araldico \u00e8 l'irrilevanza delle misure (ogni stemma pu\u00f2 essere rappresentato delle dimensioni desiderate) rispetto alla grande importanza delle proporzioni, che sono l'unico mezzo capace di distinguere tra loro elementi che sarebbero altrimenti identici. Una striscia che attraversi orizzontalmente uno scudo viene descritta con parole diverse a seconda delle sue proporzioni rispetto allo scudo stesso: sar\u00e0 una \"fascia\" se \u00e8 alta un terzo dello scudo, una \"divisa\" se diminuita di un terzo, una \"burella\" se ulteriormente diminuita fino a consentirne la presenza di 6 o 8 esemplari, e cos\u00ec via.\nI primi due disegni sopra riportati si riferiscono entrambi allo stesso stemma, quello di Obernai, citt\u00e0 dell'Alsazia francese e sono entrambi assolutamente regolari, pur essendo disegnati su scudi di forma diversa.\nAllo stesso modo le due immagini a destra, relative allo stemma della citt\u00e0 francese di Colmar, sono del tutto equivalenti, pur presentando due mazze d'armi di diversa fattura.\nLe componenti dello stemma.\nUno stemma ha due componenti: il campo e le figure. Il primo rappresenta lo scudo e pu\u00f2 essere di un unico colore (scudo pieno) oppure ripartito in aree distinte, le cosiddette \"partizioni\", di colore diverso. Le seconde sono tutte quelle forme che possono essere disegnate sul campo, in uno o in pi\u00f9 esemplari; le figure araldiche, a loro volta, si possono distinguere in \"figure\" \u2013 immagini reali o inventate di persone, animali, oggetti, ecc. \u2013 e \"pezze\" \u2013 forme geometriche elementari o complesse che non vanno confuse con quelle che compaiono come componenti del campo.\nLo scudo.\nForma dello scudo.\nLo scudo, supporto materiale del blasone, ha forme diverse secondo il luogo e l'epoca, e pu\u00f2 assumere le forme pi\u00f9 varie. Th\u00e9odore Veyrin-Forrer censisce 24 differenti forme degli scudi, Ottfried Neubecker ne presenta pi\u00f9 di un centinaio, raggruppati per paese e per epoca per lo pi\u00f9 con datazioni certe (pagine 76-77). Alcune osservazioni su queste forme:\nOrganizzazione dello scudo.\nPer potersi inquadrare sullo scudo, questo \u00e8 stato diviso in nove zone dette \"punti dello scudo\". Questi punti sono identificati da nomi, che variano di poco secondo gli autori, eccezion fatta per il \u00abpunto centrale\u00bb (\"5\") detto anche \u00abcuore\u00bb o \u00ababisso\u00bb.\nDue altri \"punti\", citati da tutti, sono il \u00abpunto d'onore\u00bb (\"A\") e l'\u00abombelico\u00bb (\"\u03a9\"). Ma se per alcuni, si tratta di un'area equivalente ai primi, posta a cavallo di 2 zone (cf. disegno), per altri, si tratta di punti in senso geometrico, situati al centro delle frontiere 2-5 e 5-8.\nQuali che siano gli autori, vi \u00e8 simmetria di denominazione tra 1 e 3, 4 e 6, 7 e 9 in cui \"destra\" per 1, 4 e 7 corrisponde a \"sinistra\" per 3, 6 e 9. \u2014 In araldica, sinistra e destra sono quelle di chi porta lo scudo.\nQueste differenze di vocabolario o di definizione non hanno in pratica conseguenze sulla blasonatura \u2014 il che probabilmente spiega come mai tali differenze resistono.\nColori.\nTutti gli elementi che compongono il blasone hanno un attributo di colore. Si tratta di colori simbolici: cos\u00ec il colore \"gueule\" \u00e8 rappresentato da un rosso, che si tratti di vermiglio, scarlatto, carminio o altro, e le pellicce sono di fatto delle composizioni bicolori.\nQuesti colori sono divisi in tre gruppi: i \"metalli\", gli \"smalti\" e le \"pellicce\" (o \"fodere\"). Occorre notare che alcuni autori utilizzano i termini \"colore\" e \"smalto\" invertendoli tra loro.\nI colori sono oggetto di un'importante regola araldica detta \u00abregola di contrasto dei colori\u00bb.\nPartizioni.\nLo scudo pu\u00f2 essere diviso in pi\u00f9 parti uguali, secondo linee semplici.\nSi chiamano \"partizioni\" i diversi modi di dividere lo scudo.\nLe quattro partizioni di base (\"partito\", \"troncato\", \"trinciato\", \"tagliato\") sono talvolta definite \u00abi quattro colpi guerrieri\u00bb, bench\u00e9 questi nomi non corrispondano al vocabolario della scherma medievale.\nQueste partizioni di base si possono combinare all'infinito.\nIn effetti ogni elemento si comporta come uno scudo a parte (e dunque pu\u00f2 essere partizionato a sua volta), il che fa s\u00ec che spesso si comprendono meglio le partizioni come una \"unione\" di pi\u00f9 scudi in uno solo, piuttosto che come l\"esplosione\" di uno solo in molti altri.\nGli elementi creati da una partizione sono di dimensioni uguali, ma non hanno lo stesso \u00abprestigio\u00bb: sono gerarchizzati secondo la loro posizione: il prestigio diminuisce dall'alto verso il basso, e da destra verso sinistra, e la blasonatura si fa secondo questa gerarchia.\nUn uso molto frequente delle partizione \u00e8 quello di tradurre araldicamente unioni di ogni natura: matrimoni, annessione di feudi, e cos\u00ec via.\nPerci\u00f2 l'unione a due si far\u00e0 spesso con un \"partito\" (che ha l'effetto di comprimere in larghezza le figure e di sottolineare la preminenza del destro\u00a0\u2013 su cui si possono fare ricerche) o ancora molto spesso con un \"inquartato\" (che non deforma lo scudo originale, e che rappresenta una unione pi\u00f9 paritaria: il quarto pi\u00f9 prestigioso e quello meno prestigioso per uno, i due intermedi per l'altro) l'unione delle prime due immagini a fianco dar\u00e0, nel partito e nell'inquadrato le due rappresentazioni sottostanti.\nBlasonatura: l'uno: \"d'azzurro alla croce ansata d'oro\", l'altro: \"d'oro al grifone di nero\"; produce: \"partito, d'azzurro alla croce... e d'oro al grifone...\"; e: \"inquartato, nel 1\u00ba e nel 4\u00ba, d'azzurro alla croce... e nel 2\u00ba e nel 3\u00ba, d'oro al grifone...\" (la nozione \"pi\u00f9 egalitaria\" \u00e8 debole: la blasonatura \u00e8 quasi identica).\nLa partizione pu\u00f2 naturalmente essere solo un elemento nella redazione del blasone, come in quello di \"La tour du Pin\", in cui il partito serve solo a delimitare i due scomparti del \u00abrebus\u00bb (si veda l'illustrazione precedente).\nLe partizioni costituite da numerosi elementi, come lo \"scaccato\" o il \"rombeggiato\" o altre \"ripartizioni\", evidenziano pi\u00f9 una preoccupazione decorativa, e hanno una funzione simile a quella di una pelliccia che copre l'intero campo.\nCarichi.\nPochi scudi sono di colore uniforme (anticamente \u00abpieno\u00bb), la maggior parte sono ornati (\"caricati\") da disegni (\"carichi\") il cui fine tecnico principale \u00e8 quello di rendere distinguibili univocamente le armi.\nAi motivi geometrici elementari dell'inizio (che hanno costituito il gruppo delle \u00abpezze onorevoli\u00bb, con posizione sul campo e dimensione convenzionali), si sono venute ad aggiungere un'infinit\u00e0 di figure di ogni sorta: forme geometriche pure, tra cui le pezze ordinarie (o di second'ordine), esseri viventi animali o vegetali, reali o fantastici, oggetti artificiali o naturali.\nIl disegno dei carichi \u00e8 sempre molto stilizzato, talvolta in modo estremo, senza effetti di tridimensionalit\u00e0 o di chiaroscuro (colore a tinta piatta, talvolta con i contorni evidenziati da una linea).\nI carichi sono di un solo colore. Ma pu\u00f2 succedere che alcuni elementi di un carico complesso siano di un colore differente (ad esempio: un leone rosso con le unghie nere), in questo caso occorre precisarlo con un termine appropriato (\"leone di rosso armato di nero\").\nA differenza delle partizioni (che delimitano delle zone allo stesso livello) i carichi si pongono \"sul\" campo o \"su\" un altro carico (ecco perch\u00e9 \"caricano\") andando a costituire uno spessore (nelle rappresentazioni accurate, questo spessore \u00e8 evidenziato da un'ombra prodotta sul campo che carica, con la luce che convenzionalmente proviene dal davanti in alto e a destra\u00a0\u2013 convenzione di luce che si ritrova nel disegno architettonico\u00a0\u2013 vedere a fronte l'ombra della croce sul campo).\nI carichi possono essere partizionati se sono di grandezza sufficiente e possono essere ornati da altri carichi. (a fronte una croce partizionata: \"gheronata d'oro e d'azzurro\").\nFra i carichi pi\u00f9 rappresentati, oltre alle \"pezze onorevoli\", si trovano la croce, il leone, l'aquila, il giglio.\nIl numero praticamente infinito dei carichi ha spinto un gran numero di studiosi di araldica a proporre delle classificazioni. Attualmente non vi \u00e8 l'unanimit\u00e0 su nessuna di esse. Poich\u00e9 queste classificazioni non intervengono nella blasonatura, esse rivestono un interesse essenzialmente teorico.\nCollegamenti esterni.\nRaccolte di stemmi: stemmari, blasonari e armoriali.\nUn elenco delle risorse disponibili in rete \u00e8 riportato in Armoriale."}
{"id": "43443", "revid": "93556", "url": "https://it.wikipedia.org/wiki?curid=43443", "title": "Trilogia del dollaro", "text": "La cosiddetta Trilogia del dollaro, altrimenti conosciuta come Trilogia dell'uomo senza nome, comprende i tre primi film Western diretti dal regista Sergio Leone e aventi per protagonista un giovane Clint Eastwood, con le colonne sonore di Ennio Morricone. I film hanno stabilito nel Mondo il genere Western all'italiana (o \"Spaghetti Western\") come potenziale concorrente al Western classico statunitense, ispirando una lunga serie di omaggi ed imitazioni.\nLa nascita della Trilogia.\nBench\u00e9 non fosse nelle intenzioni di Sergio Leone i tre film vennero considerati parte di una trilogia grazie al successo della figura enigmatica dell'Uomo senza nome (Clint Eastwood, che indossa gli stessi abiti e recita con la stessa mimica in tutti e tre i film). \"Il buono, il brutto, il cattivo\" viene considerato da molti un \"prequel\", data l'ambientazione (la Guerra di secessione americana), la relativa arretratezza tecnologica delle armi da fuoco e poich\u00e9 il personaggio di Eastwood trova gradualmente gli abiti che indossa negli altri due film. Inoltre, nell'ultimo film la Guerra di secessione americana \u00e8 in pieno svolgimento, mentre nel secondo probabilmente \u00e8 gi\u00e0 conclusa. In realt\u00e0 Sergio Leone non ha mai dato ulteriori informazioni sull'argomento. Leone, probabilmente, non rinuncia a scherzare e la questione dell'antefatto non va presa alla lettera: \u00e8 uno dei tanti modi che il regista usa per giocare con i personaggi e con il pubblico.\nSecondo i ricordi di Carlo Verdone, che nel 2009 condusse uno speciale su Sky dedicato alla carriera di Sergio Leone dal titolo \"Verdone racconta Leone\", il regista aveva chiesto alla produzione americana attori di spicco come Charles Bronson ed Henry Fonda. Essi, non conoscendo Leone, chiesero molti soldi pur di non fare i film. Al regista fu allora suggerito un giovane Clint Eastwood, reduce del successo della serie televisiva \"Gli uomini della prateria\". I tre film diedero vita e furono il modello per lo sviluppo del genere \"Spaghetti Western\", che tanta fortuna ebbe negli anni sessanta e settanta.\nL'Uomo senza nome.\nAll'interno della trilogia si sviluppa anche il personaggio caratteristico dell'Uomo senza nome: il protagonista \u00e8 sempre lo stesso uomo, con gli stessi atteggiamenti e vestito sempre dello stesso sarape, dello stesso gilet e dello stesso cappello (l'origine di questi capi d'abbigliamento \u00e8 spiegata ne \"Il buono, il brutto, il cattivo\", considerato un \"prequel\", in quanto i suoi abiti gli vengono dati da Sentenza, ed il poncho gli viene donato da un soldato dell'Esercito Confederato che il personaggio di Eastwood si ferma a confortare prima della morte del primo). \nOccasionalmente il personaggio ha un nome. Per esempio, nella sceneggiatura del terzo film viene chiamato Joe, anche se nel film quel nome non viene mai pronunciato, mentre racconta di provenire dall'Illinois. Tuco Ramirez, il suo socio-rivale, lo chiama semplicemente \"il Biondo\". Nel primo dei tre film viene chiamato \"Joe\" per tre volte, sempre da parte del vecchio Piripero, mentre nel secondo \u00e8 conosciuto come \"il Monco\", per via dell'utilizzo della mano destra unicamente per sparare. Nella trilogia del dollaro la voce italiana di Clint Eastwood era di Enrico Maria Salerno.\nAltri interpreti.\nMario Brega, che compare in tutti i film della Trilogia, interpreta in ciascuno un personaggio differente, il cui compito \u00e8 sempre quello di torturare i protagonisti e la cui sorte \u00e8 sempre quella di morire (Chico nel primo film, Ni\u00f1o nel secondo, ed il caporale Wallace nel terzo). Nonostante la somiglianza tra i nomi dei primi due (che si traducono dallo Spagnolo come \"Ragazzo\" e \"Bambino\", rispettivamente), \u00e8 da escludere un collegamento, in quanto il primo viene schiacciato da un barile lanciato dall'Uomo senza nome gi\u00f9 da un piano inclinato, mentre il secondo viene accoltellato da un associato di El Indio (destino del terzo sar\u00e0, invece, morire violentemente per mano di Tuco Ramirez). L'attore fece ritorno in \"C'era una volta in America\" ed in vari film con Verdone.\nAttori che sono apparsi due volte nella trilogia sono:\n\u00c8 controverso se Egger interpreti lo stesso personaggio o no, poich\u00e9 non ha nome sia in \"Per un pugno di dollari\" che in \"Per qualche dollaro in pi\u00f9\" (nel primo viene chiamato \"Piripero\", nel secondo solo \"Profeta\"), e l'Uomo senza nome sembra riconoscerlo nel secondo film. Differenza principale tra i due personaggi \u00e8 il luogo di residenza: prima San Miguel (ubicata in un punto imprecisato sul confine tra Messico e Stati Uniti) e poi El Paso, Texas, anch'essa nei pressi della frontiera; ciononostante, non \u00e8 da escludere un collegamento (intenzionale o meno) tra i due.\nLorenzo Robledo, che interpreta il traditore di Indio, ucciso da questi in duello dopo la fuga dal carcere, \u00e8 l'unico attore che compare in tutta la \"Trilogia del dollaro\" e in \"C'era una volta il West\" (sempre impegnato in ruoli secondari).\nCritica.\nGiudizio quasi unanime della critica cinematografica \u00e8 che i film di Leone, Trilogia del dollaro in primis, siano tra i film Western meglio riusciti. Di questa opinione \u00e8 anche il regista italoamericano Quentin Tarantino, che ha omaggiato il genere Spaghetti Western in molte delle sue opere e che pone \"Il buono, il brutto, il cattivo\" come suo Spaghetti Western preferito, \"Per qualche dollaro in pi\u00f9\" al secondo posto e \"Per un pugno di dollari\" al sesto."}
{"id": "43448", "revid": "44913", "url": "https://it.wikipedia.org/wiki?curid=43448", "title": "Denali", "text": "Il Denali (IPA: ) (dal 1917 al 2015 noto come Monte McKinley) \u00e8 una montagna degli Stati Uniti situata in Alaska, che fa parte della grande catena dell'Alaska, un arco montuoso di 960 km che si estende attraverso la parte sudorientale dello stato: con i suoi 6190 metri d'altezza s.l.m., \u00e8 la pi\u00f9 alta del Paese e dell'intero continente nordamericano nonch\u00e9 la terza al mondo per prominenza.\nIl 2 settembre 2015 l'Istituto Geologico degli Stati Uniti ha annunciato che la montagna \u00e8 alta 6190 m s.l.m. (20310 ft) e non 6194 m (20320 ft) come misurato nel 1952 usando la fotogrammetria.\nToponimo.\nAl toponimo originario, che nella lingua dei nativi athabaskani significa \"grande montagna\", nel 1896 fu affiancato quello di \"Monte McKinley\" in supporto all'allora candidato alla presidenza statunitense William McKinley, poi eletto nello stesso anno. Nel 1917, con l'istituzione del Parco nazionale del Monte McKinley, il governo federale riconobbe ufficialmente il toponimo \"Monte McKinley\". Nel 1975, la Commissione per la toponomastica dell'Alaska ripristin\u00f2, a livello statale, il nome \"Denali\", chiedendo all'omologo ufficio federale di fare altrettanto. Solamente il 31 agosto 2015 il presidente Barack Obama ripristin\u00f2 il toponimo originario, ricevendo il plauso della comunit\u00e0 locale e della senatrice dell'Alaska Lisa Murkowski, ma anche le critiche del senatore dell'Ohio, stato di origine di McKinley.\nGeografia fisica.\nMorfologia.\nIl Denali presenta un profilo pi\u00f9 largo e graduale rispetto a quello dell'Everest, e tuttavia appare maggiormente prominente rispetto all'ambiente circostante. Infatti il Monte Everest, bench\u00e9 molto pi\u00f9 alto in termini assoluti (8848\u00a0m sopra il livello del mare), si eleva al di sopra dell'altopiano tibetano, posto a circa 5200\u00a0m, sicch\u00e9 il dislivello tra la base e la vetta della montagna risulta pari a circa 3600\u00a0m. La base del Denali al contrario poggia su un altopiano elevato in media 700\u00a0m, conferendo alla montagna un dislivello effettivo di 5400\u00a0m.\nTale caratteristica non deve per\u00f2 essere confusa con la prominenza topografica: quella del Denali \u00e8 pari a 6138\u00a0m (quasi quanto la sua altezza), calcolata tra la vetta della montagna e l'istmo di Panama (56\u00a0m). In base a questo criterio, la montagna \u00e8 la terza vetta pi\u00f9 prominente del pianeta dopo l'Everest e l'Aconcagua.\nAlpinismo.\nAscesa.\nLa prima ascesa del Denali risale al 7 giugno 1913, e fu compiuta da una spedizione guidata da Hudson Stuck. In precedenza, nel 1903, Frederick Cook aveva sostenuto di aver scalato per primo il monte, ma non si hanno sufficienti prove dell'impresa. Nel 1947, Barbara Washburn fu la prima donna a raggiungerne la vetta. \nTra le imprese alpinistiche considerate di maggior rilievo \u00e8 quella compiuta nel 1961 dalla spedizione italiana guidata da Riccardo Cassin, che riusc\u00ec a salire per la prima volta l'immensa parete sud della montagna. Nel 1984 Renato Casarotto ha compiuto la prima salita della cresta sud-est (\"South Buttress - Ridge of No Return\").\nLa prima ascesa femminile in solitaria risale al 1982 e fu effettuata dall'alpinista italiana Miri Ercolani. Dopo aver raggiunto la vetta il 21 luglio inizi\u00f2 la discesa ma, a quota 3000 metri, in prossimit\u00e0 del passo Kahiltna fu sorpresa dal maltempo (temperature intorno a e visibilit\u00e0 pari a zero) e dovette scavare nella neve per crearsi un riparo. Solo tre giorni dopo fu in grado di riprendere la discesa; nel frattempo era riuscita a idratarsi e a nutrirsi adeguatamente commettendo per\u00f2 l'errore di non togliersi mai gli scarponi per controllare i piedi e indossare calze asciutte. Quando arriv\u00f2 al campo base (2000 metri) intorno alle 14.00 del 27 luglio trov\u00f2 ad aspettarla Thomas Lowell del \"Talkeetna Air Taxi\". Una volta arrivata nella piccola cittadina si rese conto di avere entrambi gli alluci dei piedi congelati. Il 28 di luglio lo stesso Lowell la condusse al Providence Hospital di Anchorage perch\u00e9 ricevesse cure adeguate.\nOggigiorno la montagna viene scalata regolarmente, anche se costituisce un'impresa ad alto rischio a causa delle bassissime temperature che vi si registrano (spesso al di sotto dei ), delle copiose nevicate, del connesso rischio valanghe e delle poche ore di luce giornaliere (data la vicinanza della montagna con il circolo polare artico) qualora l'ascesa venga effettuata in inverno.\nIl 7 giugno 2014, in 11 ore e 48 minuti, lo scialpinista catalano K\u00edlian Jornet i Burgada ha stabilito il record di ascesa e discesa in solitaria, battendo il precedente record del 2013 detenuto da Ed Warren di 16 ore e 46 minuti. L'atleta, partendo dal campo base situato a quota , ha impiegato 9 ore e 45 minuti per raggiungere la cima, seguendo in gran parte la via Rescue Gully. La discesa \u00e8 avvenuta con gli sci sulla medesima via."}
{"id": "43450", "revid": "438678", "url": "https://it.wikipedia.org/wiki?curid=43450", "title": "Dualismo cartesiano", "text": ""}
{"id": "43452", "revid": "1573940", "url": "https://it.wikipedia.org/wiki?curid=43452", "title": "Heizei", "text": "Govern\u00f2 dall'806 fino alla sua abdicazione nell'809; quando il suo successore mor\u00ec nell'810, tent\u00f2 di riprendere il trono, ma venne sconfitto e divenne un monaco buddhista."}
{"id": "43453", "revid": "1305772", "url": "https://it.wikipedia.org/wiki?curid=43453", "title": "Legs", "text": "Il termine Legs (che in lingua inglese significa \"gambe\") pu\u00f2 riferirsi a diverse voci."}
{"id": "43458", "revid": "22475", "url": "https://it.wikipedia.org/wiki?curid=43458", "title": "Koto", "text": "Il \u00e8 uno strumento musicale cordofono appartenente alla famiglia delle cetre, derivato dal Guzheng cinese. Fu introdotto in Giappone durante il periodo Nara ed \u00e8 un elemento ricorrente all'interno dell'Utsubo monogatari, un Uta monogatari risalente al periodo Heian.\nLo strumento.\nIl corpo dello strumento \u00e8 costituito da una cassa armonica, lunga circa due metri e larga tra i 24 ed i 25\u00a0cm, costruita, in genere, con legname di \"Paulownia\" (Paulownia Tomentosa o \"kiri\", in giapponese). Su di essa corrono tredici corde di uguale diametro ed aventi stessa tensione, ognuna delle quali poggia su un ponticello mobile (\"ji\", \u67f1), tali corde vengono suonate con un plettro simile ad un'unghia.\nIl koto viene paragonato al corpo di un drago cinese disteso. Per tale motivo, le diverse parti di cui esso \u00e8 formato assumono dei nomi che ricordano quelle del mitico animale, come ad esempio:\nDiffusione.\nAll'inizio il koto venne usato per lungo tempo solamente presso la corte imperiale. Questo stato di cose cambi\u00f2 nel XVII secolo soprattutto ad opera di Yatsuhashi Kengy\u014d (1614-1684) che s\u00ec applic\u00f2 a rendere il koto maggiormente accessibile presso la popolazione. Ide\u00f2 l'accordatura \"Hiraj\u014dshi\" e cre\u00f2 composizioni divenute dei classici della letteratura per questo strumento come Rokudan e Midare.\nTecnica esecutiva.\nIl koto viene suonato poggiandolo sul terreno tramite quattro piccoli piedi di legno. Il suonatore si pone in ginocchio o seduto di fronte ad esso e pizzica le corde tramite l'ausilio di tre plettri (\"tsume\") fissati al pollice, all'indice ed al medio della mano destra. Esistono due tipi di plettri a seconda delle due scuole tradizionali d'insegnamento di questo strumento:\nLa mano sinistra non viene utilizzata per suonare ma per produrre una serie di abbellimenti agendo sulle corde, tendendole. A partire dal XX secolo, per\u00f2, a causa degli influssi della musica occidentale che determinarono lo sviluppo della Nuova Musica Giapponese, si \u00e8 iniziato a pizzicare le corde anche con la mano sinistra al fine di ottenere effetti polifonici.\nAccordatura.\nil koto si accorda muovendo opportunamente i suoi ponticelli. Esistono diversi tipi di accordature a seconda del genere musicale, del brano da eseguire o della scuola tradizionale. Alcune delle accordature usate nel koto sono:\nAlle corde del koto viene assegnato un nome numerico a partire da quella pi\u00f9 lontana dall'esecutore. Tali nomi sono:\nLa nota associata ad ogni corda varia dipendentemente dalla accordatura scelta.\nLo spartito per koto si presenta generalmente sotto forma di intavolatura che si legge dall'alto in basso e da destra verso sinistra. Poich\u00e9 nell'intavolatura sono riportati i nomi delle corde da pizzicare e non le note, ne consegue che se di quello spartito non \u00e8 noto il tipo di accordatura, non sar\u00e0 possibile suonare quel brano. Nell'intavolatura sono riportati anche segni che indicano quale dito usare e le tipologie degli abbellimenti.\nCompositori celebri.\nTra i pi\u00f9 importanti compositori per koto figurano:"}
{"id": "43462", "revid": "119598353", "url": "https://it.wikipedia.org/wiki?curid=43462", "title": "Sedimento", "text": "Un sedimento \u00e8 un accumulo di materiale solido sulla superficie terrestre (litosfera), derivato dall'azione di fenomeni e processi che agiscono nell'atmosfera, nell'idrosfera e nella biosfera (venti, variazioni di temperatura, precipitazioni meteoriche, circolazione delle acque superficiali e sotterranee, spostamenti di masse d'acqua in ambiente marino o lacustre, azione di agenti chimici, azione degli organismi viventi). Il sedimento accumulato per azione combinata della gravit\u00e0 e del ruscellamento superficiale viene detto \"colluvium\" o \"sedimento colluviale\", mentre quello accumulato dall'attivit\u00e0 dei corsi d'acqua si dice anche \"alluvium\".\nPoich\u00e9 la maggior parte dei processi sedimentari avvengono sotto l'azione della gravit\u00e0, le aree rilevate della litosfera terrestre tendono ad essere soggette prevalentemente a fenomeni erosivi, mentre la zone depresse sono soggette prevalentemente a sedimentazione. Le depressioni della litosfera nelle quali vengono convogliati i sedimenti, si dicono \"bacini sedimentari\". I bacini sedimentari sono tipicamente quelli marini (anche se vi possono essere fenomeni erosivi anche in ambiente subacqueo), mentre le terre emerse sono in gran parte soggette all'erosione (sebbene le parti pi\u00f9 depresse, come laghi, pianure alluvionali, depressioni desertiche, possano costituire bacini sedimentari).\nIl mare rappresenta il \"richiamo\" naturale di qualunque sedimento, per quanto lunga e tortuosa possa essere la fase di trasporto. Il livello del mare rappresenta il livello di base dell'erosione (cio\u00e8 la superficie che separa un contesto \"prevalentemente erosivo\", come le terre emerse, da uno \"prevalentemente sedimentario\", come il fondo marino): le sue variazioni a piccola e grande scala influenzano quindi i processi erosivi e la sedimentazione, determinando i cicli sedimentari.\nLa classificazione dei sedimenti.\nLa \"classificazione dei sedimenti\" \u00e8 molto complessa. Ne esistono diverse in base alla composizione, alla tessitura dei sedimenti, alla genesi e ai meccanismi deposizionali. In realt\u00e0, molto spesso le categorie delle classificazioni pi\u00f9 utilizzate si ricoprono in parte, e la scelta su quali utilizzare \u00e8 funzionale agli scopi dello studio.\nLa classificazione base \u00e8 la seguente, che si riferisce fondamentalmente alla genesi e alla composizione dei sedimenti:\nCiclo sedimentario.\nI sedimenti subiscono nel tempo una serie di eventi e trasformazioni definita \"ciclo sedimentario\":\nUn nuovo ciclo inizia con un fenomeno di emersione dovuto ad un abbassamento relativo del livello marino (dovuto a cause tettoniche o climatico-eustatiche). Quindi ciascun ciclo \u00e8 delimitato alla base da una superficie di discontinuit\u00e0 (\"unconformity\"). L'insieme dei sedimenti compreso tra due \"unconformity\" si dice \"sequenza deposizionale\". I cicli sedimentari possono essere a scala molto varia (dalla scala dell'affioramento a quella del bacino sedimentario) e rappresentare intervalli temporali molto diversi.\nDegradazione ed erosione.\nQuando una roccia (ignea, metamorfica o sedimentaria) o sedimento subisce trasformazioni fisiche e chimiche in seguito all'erosione, essa si divide in frammenti detti \"clasti\".\nPer erosione si intende la separazione fisica dei clasti in modo da essere portati altrove mediante il trasporto.\nTrasporto.\nAvviene mediante agenti atmosferici o subacquei (acqua, ghiaccio, vento, forza di gravit\u00e0, ecc.) e le distanze possono variare da poche centinaia di metri a migliaia di chilometri; l'agente migliore \u00e8 l'acqua, la cui capacit\u00e0 di trasportare materiali solidi (clasti) dipende dalla velocit\u00e0 del suo moto.\nDeposito o sedimentazione.\nTutte le particelle trasportate si depongono sul fondo, prima quelle pi\u00f9 pesanti e grossolane ed infine anche le polveri pi\u00f9 sottili.\nQuando a sedimentarsi sono i clasti allora si parla di \"sedimentazione clastica\"; se invece avviene una precipitazione dei soluti in seguito a variazioni fisiche (concentrazione, pressione, temperatura, pH, \u2026) allora si parla di \"sedimentazione chimica\".\nDiagenesi.\nDopo la sedimentazione, con l'accumularsi di sempre nuovi depositi e la subsidenza naturale, i sedimenti vengono seppelliti a sempre maggiore profondit\u00e0 e subiscono una serie di trasformazioni chimico-fisiche (la \"diagenesi\") per opera dell'aumento della pressione e della temperatura, e dell'azione delle acque sotterranee (consolidamento, compattazione, cementazione), che li trasformano gradualmente in rocce. Le rocce sono antichi sedimenti \"litificati\". Il processo diagenetico potr\u00e0 poi evolvere in processo metamorfico, o essere interrotto in un qualunque momento da un nuovo evento erosivo, con l'inizio di un nuovo ciclo sedimentario.\nLa diagenesi si divide in 3 processi:"}
{"id": "43465", "revid": "547034", "url": "https://it.wikipedia.org/wiki?curid=43465", "title": "Matrice jacobiana", "text": "In analisi matematica, in particolare nel calcolo vettoriale e nel calcolo infinitesimale, la matrice di Jacobi o matrice jacobiana di una funzione che ha dominio e codominio in uno spazio euclideo \u00e8 la matrice i cui elementi sono le derivate parziali prime della funzione. Lo Jacobiano \u00e8 il determinante della matrice jacobiana, quando questa \u00e8 quadrata. Il nome \u00e8 dovuto a Carl Gustav Jacob Jacobi. La sua importanza \u00e8 legata al fatto che, nel caso la funzione sia differenziabile, la jacobiana rappresenta la migliore approssimazione lineare della funzione vicino a un punto dato. In questo senso la jacobiana permette di generalizzare il concetto di derivata estendendo tale nozione alle funzioni vettoriali di variabile vettoriale.\nDefinizione.\nSia formula_1 una funzione definita su un insieme aperto formula_2 dello spazio euclideo formula_3. La matrice jacobiana della funzione formula_4 in formula_5 \u00e8 la matrice delle derivate parziali prime della funzione calcolate in formula_6:\nRisulta quindi il prodotto tensoriale fra l'operatore differenziale vettoriale nabla e la funzione stessa:\nIn particolare, dette:\nle basi canoniche di formula_3 e formula_11 rispettivamente, il formula_12-esimo vettore colonna della matrice jacobiana \u00e8 dato da:\ndove il punto denota il prodotto scalare.\nLa jacobiana non \u00e8 tuttavia una semplice rappresentazione matriciale delle derivate parziali. La funzione formula_14 \u00e8 detta differenziabile in un punto formula_15 del dominio se esiste una applicazione lineare formula_16 tale che valga l'approssimazione:\ndove il resto formula_18 si annulla all'annullarsi dell'incremento formula_19. Se la funzione formula_20 \u00e8 differenziabile in formula_15, allora tutte le derivate parziali calcolate nel punto esistono. La jacobiana formula_22 di formula_23 in formula_15 \u00e8 la matrice associata all'applicazione lineare formula_25 rispetto alle basi canoniche di formula_3 e formula_11:\nLa jacobiana estende cos\u00ec il concetto di derivata di una funzione reale (complessa) in una (due) variabili al caso di una funzione definita in formula_29.\nCasi notevoli.\nA seconda delle dimensioni formula_30 e formula_31, la jacobiana ha diverse interpretazioni geometriche:\nDiverse combinazioni lineari di derivate parziali risultano molto importanti nell'ambito delle equazioni differenziali che coinvolgono una funzione vettoriale da formula_29 in s\u00e9. In particolare, la divergenza \u00e8 un campo scalare che misura la tendenza di un campo vettoriale a divergere o a convergere verso un punto dello spazio, e consente di calcolare il flusso del campo attraverso il teorema della divergenza. Il rotore di un campo vettoriale, inoltre, ne descrive la rotazione infinitesima associando a ogni punto dello spazio un vettore. Tale vettore \u00e8 allineato con l'asse di rotazione, il suo verso \u00e8 coerente con quello della rotazione secondo la regola della mano destra e la sua lunghezza quantifica l'entit\u00e0 della rotazione.\nJacobiano.\nSe formula_42, allora formula_23 \u00e8 una funzione dallo spazio formula_33-dimensionale in s\u00e9 e la jacobiana \u00e8 una matrice quadrata. Si pu\u00f2 in tal caso calcolare il suo determinante, noto come \"jacobiano\".\nLo jacobiano in un dato punto fornisce importanti informazioni circa il comportamento di formula_23 nell'intorno del punto. Per esempio, una funzione formula_23 differenziabile con continuit\u00e0 \u00e8 invertibile vicino a formula_15 se lo jacobiano in formula_15 \u00e8 non nullo, come stabilisce il teorema della funzione inversa. Inoltre, se lo jacobiano in formula_15 \u00e8 positivo formula_23 preserva l'orientazione vicino a formula_15, mentre se il determinante \u00e8 negativo formula_23 inverte l'orientazione.\nIl valore assoluto dello jacobiano in formula_15 fornisce il fattore del quale la funzione formula_23 espande o riduce i volumi vicino a formula_15: per questo motivo esso compare nella generale regola di sostituzione.\nEsempio.\nLo jacobiano della funzione formula_56 con componenti:\n\u00e8:\nDa questo si vede che formula_59 inverte l'orientazione vicino a quei punti dove formula_60 e formula_61 hanno lo stesso segno. La funzione \u00e8 localmente invertibile ovunque eccetto i punti caratterizzati da formula_62 e da formula_63. Se si inizia con un piccolo volume in un intorno del punto formula_64 e si applica formula_23 a tale volume, si ottiene un volume 40 volte superiore all'originale."}
{"id": "43467", "revid": "2138421", "url": "https://it.wikipedia.org/wiki?curid=43467", "title": "Papa Vigilio", "text": "Biografia.\nVigilio, la cui data di nascita \u00e8 ignota, apparteneva a una distinta famiglia romana. Secondo il \"Liber Pontificalis\" suo padre Giovanni veniva chiamato \"consul\", avendo ricevuto tale titolo dall'imperatore, mentre il fratello Reparato era senatore. Nel 531 Vigilio divenne, per nomina di papa Bonifacio II, uno dei sette diaconi di Roma.\nNel 499 papa Simmaco aveva stabilito la regola secondo la quale il pontefice avrebbe potuto scegliere il proprio successore, e Bonifacio II, nel 531, nomin\u00f2 a succedergli Vigilio, presentandolo al clero riunito in San Pietro. Tuttavia l'opposizione a tale procedura (della quale si era avvalso lo stesso Bonifacio, designato da papa Felice IV) era molto forte e Bonifacio fu costretto a ritirare la nomina di Vigilio. Come suo successore fu eletto papa Giovanni II. Il pontefice successivo, papa Agapito I, nomin\u00f2 Vigilio apocrisario a Costantinopoli, e il diacono si trasfer\u00ec nella capitale d'oriente. Qui l'imperatrice Teodora cerc\u00f2 di convertirlo alle idee monofisite, per vendicare la deposizione del Patriarca di Costantinopoli, Antimo I disposta da Agapito e per ottenere aiuto nei suoi sforzi in appoggio ai monofisiti. Vigilio fu coinvolto nei piani dell'imperatrice, che gli aveva promesso la Sede Papale e settecento libbre d'oro se avesse annullato il concilio di Calcedonia, che aveva condannato il monofisismo, tuttavia alcuni storici ritengono che questa sia una illazione priva di fondamento.\nL'elezione papale.\nNel frattempo, morto Agapito, grazie all'influenza del re dei goti, era stato nominato papa Silverio (536-537), e non molto tempo dopo il generale bizantino Belisario, in guerra contro i goti, si pose alla difesa di Roma. L'assedio che il re goto Vitige pose alla citt\u00e0 sugger\u00ec a Teodora il momento propizio per mettere in atto i suoi piani, del cui contenuto Vigilio, rientrato in Italia, aveva gi\u00e0 messo al corrente Belisario. Tramite una lettera contraffatta il papa venne accusato di essersi accordato con Vitige. Si affermava che Silverio avrebbe offerto al re di lasciare segretamente aperta una delle porte della citt\u00e0 in modo da consentire l'ingresso dei goti e liberare Roma dai bizantini. Convocato l'11 marzo 537 da Belisario per discolparsi, il papa non riusc\u00ec a confutare le accuse, quindi fu arrestato, spogliato del suo abito episcopale, vestito con una tonaca da monaco e spedito in esilio a Patara, in Licia. Un suddiacono annunci\u00f2 al popolo che Silverio non era pi\u00f9 papa. Il 29 dello stesso mese, su imposizione di Belisario, Vigilio fu consacrato vescovo di Roma al suo posto.\nLiberato successivamente Silverio dall'esilio per intercessione di Giustiniano, venne posto sotto la custodia di Vigilio, che lo releg\u00f2 nell'isola di Palmarola (mar Tirreno). Ma la sua elezione non poteva ancora considerarsi perfezionata e l'11 novembre 537 Silverio fu indotto a firmare un atto di volontaria abdicazione. Solo allora l'intero clero romano fu costretto ad accettare l'elezione di Vigilio, bench\u00e9 ottenuta con la violenza e con la simonia. Nell'isola in cui era stato deportato, ben presto Silverio mor\u00ec, forse assassinato, o forse per stenti. Il \"Liber pontificalis\" afferma che papa Silverio fu nutrito \u201cdel pane della tribolazione e dell'acqua dell'angoscia\u201d fino alla morte, avvenuta il successivo 2 dicembre.\nMolto, in queste accuse contro Vigilio, sembra esagerato, ma sicuramente la modalit\u00e0 della sua elevazione alla Sede di Roma fu viziata da irregolarit\u00e0 e soprusi.\nLa questione monofisita e lo scisma tricapitolino.\nBen presto l'imperatrice Teodora si rese conto di essere stata ingannata: dopo che Vigilio aveva soddisfatto la sua ambizione, mantenne la stessa posizione del suo predecessore nei confronti del monofisismo e del deposto Antimo. Esiste una presunta lettera del papa indirizzata ai deposti patriarchi monofisiti Antimo, Severo e Teodosio, in cui il pontefice si dichiarava d'accordo con la loro dottrina, ma la maggior parte degli studiosi la considera contraffatta. Di fatto Vigilio non reinsedi\u00f2 Antimo nel suo ufficio. Fu, per\u00f2, solo nel 540 che Vigilio prese una posizione ferma sul monofisismo. Invi\u00f2 due lettere a Costantinopoli: una indirizzata all'imperatore Giustiniano I, l'altra al Patriarca Menna. In entrambe le lettere il papa ribadiva i concetti espressi dal Concilio di Efeso e dal Concilio di Calcedonia e confermava le decisioni del suo predecessore, papa Leone I, approvando in pieno la deposizione del patriarca Antimo. Teodora non poteva accettare il tradimento di Vigilio, e prepar\u00f2 la sua vendetta.\nNel 543 l'imperatore Giustiniano eman\u00f2 un decreto che condannava le idee della scuola che si rifaceva al pensiero di Origene. Il decreto fu firmato sia dai patriarchi orientali che da Vigilio. Ma al fine di distogliere il pensiero di Giustiniano dall'origenismo, Teodoro Askida, vescovo di Cesarea in Cappadocia, richiam\u00f2 la sua attenzione sul fatto che la condanna di alcuni rappresentanti della Chiesa di Antiochia, ambiente nel quale si era sviluppato il nestorianesimo, avrebbe reso la comunione con i monofisiti molto pi\u00f9 facile. L'imperatore, che teneva molto al rientro dei monofisiti, fu d'accordo (forse convinto anche da Teodora), e nel 543 eman\u00f2 un editto di condanna dei \"Tre Capitoli\", cio\u00e8 gli scritti di Teodoro, vescovo di Mopsuestia, di Teodoreto, vescovo di Cirro e di Iba, vescovo di Edessa.\nLa condanna dei \"Tre Capitoli\" fu sottoscritta da tutti i patriarchi ed i vescovi orientali, ma il patriarca di Costantinopoli Menna volle sottoporre la questione alla Chiesa di Roma. La Santa Sede consider\u00f2 l'editto ingiustificato (si volevano condannare tre vescovi ormai defunti da oltre un secolo) e pericoloso perch\u00e9 si temeva che avrebbe sminuito l'importanza del Concilio di Calcedonia, che aveva riconosciuto l'ortodossia di Teodoreto e di Iba. Vigilio infatti rifiut\u00f2 di riconoscere l'editto imperiale. Giustiniano non poteva accettare che Vigilio si sostituisse a lui nella legislazione ecclesiastica, e ordin\u00f2 che il papa venisse prelevato e trasportato a Costantinopoli, dove avrebbe dovuto risolvere la questione con un sinodo. Secondo il \"Liber Pontificalis\", il 22 novembre 545, mentre il papa stava celebrando la festa di Santa Cecilia nella Basilica di Santa Cecilia in Trastevere, le truppe bizantine occuparono il quartiere di Trastevere e il legato imperiale Antimo ordin\u00f2 al pontefice di mettersi immediatamente in viaggio per Costantinopoli. Il papa fu subito condotto su una nave che lo aspettava sul Tevere.\nCos\u00ec registr\u00f2 l'evento il \"Chronicon\" di Vittore vescovo di Tunnuna: \nI romani non avevano alcuna idea del motivo per cui il papa dovesse lasciare la citt\u00e0 con tanta fretta e, anzich\u00e9 reagire, una parte della popolazione lo malediceva e gli tirava pietre. In quel periodo, infatti, Roma era assediata dai goti di Totila, e tutta la popolazione versava nella miseria pi\u00f9 nera, pertanto i romani pensarono che quella di Vigilio fosse una fuga dalla difficile situazione cittadina. Nel tentativo di riabilitarsi il papa, durante un lungo scalo in Sicilia (che dur\u00f2 per quasi tutto l'anno 546), ordin\u00f2 di inviare a Roma navi cariche di derrate, ma furono catturate dal nemico e non giunsero mai a destinazione. Arriv\u00f2 a Costantinopoli nel gennaio del 547, accolto con tutti gli onori dalla popolazione e dall'imperatore, e inizialmente non aveva alcuna intenzione di sottoscrivere l'editto imperiale. Cerc\u00f2 piuttosto di persuadere l'imperatore ad inviare aiuti agli abitanti di Roma e dell'Italia, che erano cos\u00ec duramente oppressi dai goti. Tuttavia, l'interesse principale di Giustiniano era la questione dei \"Tre Capitoli\".\nL'isolamento a cui era costretto, che non gli consentiva di avere rapporti con la Chiesa d'occidente, il domicilio coatto e le insistenze dei vescovi orientali, produssero l'effetto che Giustiniano e Teodora avevano sperato: Vigilio acconsent\u00ec alla condanna dei \"Tre Capitoli\". Il giorno di Pasqua del 548 scrisse al patriarca Menna dichiarando di acconsentire alla condanna, pur rimanendo fedele ai principi del Concilio di Calcedonia: una formula di compromesso che veniva incontro alle richieste di Giustiniano e Teodora ma scatenava le ire della Chiesa d'occidente, i cui vescovi respinsero la decisione papale. I vescovi d'Africa addirittura scomunicarono il papa.\nMa poi, di nuovo, Vigilio ci ripens\u00f2. Ritir\u00f2 la sua lettera di condanna e chiese all'imperatore di indire un concilio ecumenico. Giustiniano ne aveva abbastanza: rifiut\u00f2 la convocazione del concilio e pubblic\u00f2 una nuova condanna dei \"Tre Capitoli\", cui aderirono i vescovi orientali, che vennero immediatamente scomunicati dal papa. Nell'agosto del 551 Vigilio, che si era rifugiato in una chiesa con il suo seguito, fu raggiunto da un distaccamento di polizia imperiale guidato dal \"praetor plebis\". Il clero che cercava di proteggerlo venne malmenato ed il Papa fu aggredito. Vigilio si avvinghi\u00f2 all\u2019altare, mentre gli aggressori lo tiravano per la barba e per i piedi, finch\u00e9 l'altare gli cadde addosso; siccome sopraggiunsero molte persone, i gendarmi preferirono allontanarsi lasciando Vigilio tramortito e atterrito. Venne successivamente segregato nella sua residenza costantinopolitana, da cui nella notte del 23 dicembre fugg\u00ec rocambolescamente (calandosi da una finestra con una fune) per rifugiarsi a Calcedonia. L\u00ec, il 2 febbraio 552, eman\u00f2 un'enciclica in cui denunciava le violenze e le persecuzioni subite. Giustiniano, a questo punto, tent\u00f2 una riappacificazione e promise garanzie.\nVigilio rientr\u00f2 a Costantinopoli, dove chiese nuovamente un concilio da tenere in Italia. L'imperatore lo voleva a Costantinopoli, e il papa si rifiut\u00f2 di partecipare, sapendo che si sarebbe trattato di un'assemblea a maggioranza di vescovi orientali manovrata dall'imperatore. Il 5 maggio 553 il concilio si riun\u00ec sotto la presidenza del patriarca Eutichio di Costantinopoli, succeduto a Menna; fu una nuova condanna dei \u201cTre Capitoli\u201d. Vigilio dichiar\u00f2 a Giustiniano di ritenere nulle le decisioni del concilio. L'imperatore rifiut\u00f2 lo scritto e ordin\u00f2 di cancellare il nome di Vigilio dai \"Dittici\" di tutte le chiese (una sorta di \"damnatio memoriae\"); fece inoltre arrestare i diaconi del seguito del papa, lasciandolo completamente isolato. E Vigilio, debole, malato e preoccupato di una deposizione, nuovamente ritratt\u00f2 la sua posizione, approvando i canoni conciliari con una lettera dell'8 dicembre 553 al patriarca Eutichio, e riaffermando poi in dettaglio la sua decisione con la Costituzione apostolica del 26 febbraio 554. Cos\u00ec, alla fine di un doloroso soggiorno durato otto anni, dopo essersi accordato con l'imperatore, al papa fu concesso di tornare a Roma. Ma tale approvazione avrebbe causato un profondo dissenso in alcune Chiese dell'Italia settentrionale (che si resero scismatiche: Milano, per alcuni anni, Aquileia, per ben un secolo e mezzo), del Norico e della Baviera. Era la primavera del 555.\nTuttavia Vigilio non rivide pi\u00f9 Roma, Durante il viaggio di ritorno mor\u00ec a Siracusa il 7 giugno 555. I suoi resti furono portati a Roma e sepolti nella basilica di San Silvestro sulle Catacombe di Priscilla, sulla Via Salaria. Nessuna iscrizione lo ricorda.\nAttivismo di Vigilio.\nNei primi anni del suo pontificato, il papa scrisse molte lettere, tuttora esistenti, per dare indirizzi ecclesiastici alle varie chiese. Il 6 marzo 538 scrisse al vescovo Cesario di Arles indicando la penitenza che avrebbe dovuto scontare il re d'Austrasia Teodeberto I per aver contratto matrimonio con la vedova del fratello. Il 29 giugno 538 invi\u00f2 un decreto al vescovo di Braga, Profuturo, che conteneva le decisioni su vari problemi inerenti alla disciplina ecclesiastica. Ausanio ed il suo successore, Aureliano di Arles, contattarono il papa per la concessione del pallio quale segno di dignit\u00e0 e di potere del legato pontificio per la Gallia, richiesta alla quale Vigilio acconsent\u00ec.\nIl Papa \u00e8 presente come personaggio anche nel poema epico \"L'Italia liberata dai Goti\" di Trissino, dove viene raccontata la vicenda della sua salita al soglio dopo la deposizione di papa Silverio."}
{"id": "43468", "revid": "1318658", "url": "https://it.wikipedia.org/wiki?curid=43468", "title": "Br\u00fa na B\u00f3inne", "text": "Br\u00fa na B\u00f3inne (la dimora del Boyne, in irlandese) costituisce uno dei pi\u00f9 importanti siti archeologici di origine preistorica al mondo. Si trova nella valle del fiume Boyne in Irlanda, a circa 40\u00a0km da Dublino e a pochi chilometri dalle citt\u00e0 di Slane (5\u00a0km) e Drogheda (8\u00a0km). L'area include un complesso archeologico con oltre 90 monumenti costruiti nel neolitico da un'antichissima civilt\u00e0 contadina preceltica repentinamente scomparsa. Tra questi spiccano in particolare i grandi tumuli di Newgrange, Knowth e Dowth.\nOriginariamente costruito intorno al 3200 a.C., giacque dimenticato per millenni fino al XVII secolo. Fu oggetto di una prima estesa campagna di restauri tra il 1962 e il 1975 e tuttora proseguono gli scavi archeologici. \u00c8 stato dichiarato patrimonio dell'umanit\u00e0 dall'UNESCO nel 1993.\nStoria.\nLa costruzione delle tombe a corridoio che caratterizzano il sito fu iniziata nel III millennio A.C. in un'area nella quale si era gi\u00e0 insediata e sviluppata una civilt\u00e0 contadina. Sono stati rinvenuti resti di abitazioni, recinti e di sistemi agricoli che provano, infatti, la presenza di insediamenti umani nell'area del Boyne gi\u00e0 durante il IV millennio a.C. Le costruzioni presenti nell'area testimoniano, inoltre, l'esistenza di una civilt\u00e0 socialmente e culturalmente evoluta, originaria della Bretagna e della Penisola Iberica occidentale e influenzata dalla cultura del vaso campaniforme.\nL'area fu temporaneamente abbandonata durante l'Et\u00e0 del Bronzo e poi nuovamente rioccupata nel I millennio A.C. In seguito, Knowth divenne un insediamento fortificato e al suo interno vi furono ricavati altri spazi di sepoltura secondari.\nDurante la prima era cristiana, dall'VIII secolo d.C. in avanti, sorsero altre tre fortificazioni circolari e quello di Knowth si svilupp\u00f2 in un grande insediamento, che comprendeva abitazioni a pianta rettangolare e sotterranei e nel quale si svolgevano attivit\u00e0 sia agricole sia industriali.\nQuando nel XII secolo fu invaso dai Normanni, l'insediamento si era ormai costituito come capitale del Regno di Knowth. Sotto il loro dominio, l'area divenne centro di innovazioni e fu assorbita nel sistema di fattorie e tenute agricole dei Cistercensi. Da allora \u00e8 rimasta una zona prevalentemente rurale.\nLe strutture del complesso archeologico cominciarono ad essere oggetto di studi durante l'Ottocento, ma solo dal 1962 si diede il via agli scavi archeologici nella zona, con l'obiettivo di rivalutarne il patrimonio storico e facilitarne l'accesso ai turisti. I primi scavi, effettuati intorno al grande tumulo di Newgrange sotto la direzione dell'archeologo Michael J. O'Kelly (1962-1975), permisero di approfondire gli studi sul contesto storico e la civilt\u00e0 nei quali Newgrange venne costruito, nonch\u00e9 di iniziare un'operazione di recupero e restauro di quanto era venuto alla luce. La pi\u00f9 importante scoperta di O'Kelly fu lo scioglimento del mistero che si nascondeva dietro la piccola apertura quadrata posta sopra l'ingresso principale. Fu proprio il suo gruppo di ricerca a scoprire, infatti, che il giorno del solstizio d'inverno i raggi del sole penetravano nel passaggio a illuminare il cammino verso la camera funeraria. Ulteriori scavi furono realizzati in seguito anche intorno a Knowth e Dowth.\nComplesso archeologico.\nIl complesso archeologico sorge su un'area di 7,8\u00a0km\u00b2 che prende il suo nome dal fatto che risulta circordata su tre lati dal fiume Boyne. Le strutture principali sono tre grandi monumenti: Newgrange, Knowth e Dowth. Si tratta di ampie tombe a corridoio sovrastate da grandi colline artificiali costruite durante il III millennio a.C. circondate da altri numerosi passaggi e corridoi secondari.\nAnche se vengono comunemente definite \"tombe a corridoio\", lo scopo preciso di queste costruzioni non \u00e8 ancora stato accertato, malgrado siano stati accuratamente scandagliati. Probabilmente non fu solo, o non principalmente, funerario, ma certamente connesso alle cerimonie religiose e forse a un culto solare. Rimangono, comunque, come enigmatica testimonianza di una civilt\u00e0 complessa e progredita che popol\u00f2 l'Irlanda prima dell'avvento dei Celti e ben prima degli invasori Vichinghi, sei secoli prima della costruzione delle piramidi egizie.\nNewgrange.\nIl tumulo di Newgrange, la costruzione di cui si hanno maggiori informazioni, risale al 3200 a.C. circa.\nIl nome anglosassone deriva dall'unione delle parole \"new\" (\"nuovo\") e \"grange\" (\"fattoria\"). Dopo la fondazione dell'abbazia di Mellifont nel 1142, le terre di quest'area vennero acquisite dal relativo ordine e utilizzate per l'agricoltura.\nIl tumulo ha un diametro di circa 80\u00a0m; \u00e8 cinto da un alto muro perimetrale costruito in pietre di quarzo bianche e scure e da un altro cerchio pi\u00f9 largo, composto da 97 grosse pietre (\"kerbstone\"), la pi\u00f9 interessante delle quali \u00e8 quella posta di fronte all'entrata, decorata con motivi a losanga e a spirale. Questa pietra, definita \"una delle pietre pi\u00f9 famose nell'intero repertorio dell'arte megalitica\", include un motivo a triplice spirale, rinvenuto soltanto a Newgrange e ripetuto all'interno della camera funeraria, che rievoca il motivo del triskelion dell'isola di Man e le spirali della cultura di Castelluccio in Sicilia ma soprattutto dei Templi megalitici di Malta, i cui primi esempi sono pi\u00f9 antichi di Newgrange.\nAll'interno, un passaggio lungo 19\u00a0m conduce ad una camera centrale a pianta cruciforme con tre vani, caratterizzata da una volta a th\u00f2los in lastroni di pietra alta 6\u00a0m e ancora oggi completamente impermeabile all'acqua. In ognuno dei tre vani \u00e8 presente un vascone in pietra che conteneva i resti dei defunti che furono sepolti nel tumulo. Posta sopra all'entrata, un'apertura quadrata (\"roofbox\") permette al sole di penetrare nel passaggio e di illuminarlo nel giorno del solstizio d'inverno, che coincideva allora con l'inizio del nuovo anno. I raggi di sole che penetrano nel passaggio verso la camera funeraria avrebbero simboleggiato il risveglio della natura e la rinascita, infondendo nuova vita nelle sementi, negli animali e negli esseri umani, oppure, secondo altre interpretazioni, avrebbero rappresentato la vittoria della vita sulla morte e la promessa di una nuova vita per i defunti.\nVicino al tumulo di Newgrange, altri resti di costruzioni posteriori visitabili sono il \"Pit Circle\", un'area circolare delimitata da paletti di legno dentro la quale venivano cremati e sepolti gli animali, e lo \"Stone Circle\", una costruzione costituita da megaliti disposti a cerchio, eretto presumibilmente dopo il 2000 A.C. con funzioni di studio astronomico.\nKnowth.\nIl tumulo di Knowth \u00e8 il pi\u00f9 grande e ampio del sito. Con il suo diametro di 95\u00a0m, si estende su una superficie di circa 5\u00a0km\u00b2 ed \u00e8 circondato da altri 18 tumuli pi\u00f9 piccoli, alcuni dei quali risultano collegati al tumulo principale. Questo presenta due passaggi, ognuno dei quali conduce a due camere funerarie separate. Attorno alle entrate sono disposte grosse pietre perimetrali di quarzo e granito, molte delle quali sono scolpite con articolati graffiti dalle forme geometriche e astratte.\nLa tomba situata all'estremit\u00e0 orientale del tumulo \u00e8 costituita da un lungo corridoio di 40\u00a0m che conduce a una camera mortuaria con tre vani laterali, molto simile a quella di Newgrange. La tomba occidentale \u00e8 invece caratterizzata da un lungo e stretto passaggio a L, che conduce a una camera mortuaria rettangolare alta 2\u00a0m e ricoperta da una lunga e grossa lastra di pietra. Anche questa conteneva in origine una vasca di pietra in cui venivano riposti i resti cremati dei defunti e che attualmente giace invece nel corridoio.\nDi fronte alla tomba orientale, gli scavi hanno portato alla luce resti di un monumento in legno dalla forma circolare che fu costruito intorno al 2500 A.C. e hanno provato che l'intera struttura di Knowth fu utilizzata, nelle epoche a seguire, per la sepoltura dei defunti e che su di essa vi fu costruito persino un villaggio fortificato.\nDowth.\nDowth, costruito pi\u00f9 di 5000 anni fa, \u00e8 rimasto il tumulo meno conosciuto e meno esplorato del sito archeologico di Br\u00fa na B\u00f3inne. Il tumulo ha un diametro di 85\u00a0m ed \u00e8 circondato da un totale di 115 pietre perimetrali. Al suo interno vi sono due camere funerarie, riportate alla luce da alcuni scavi eseguiti nel 1847, i cui corridoi di entrata sono rivolti entrambi a Ovest, ma il tumulo \u00e8 circondato da altre tombe pi\u00f9 piccole. I due passaggi che conducono alle camere mortuarie sono entrambi relativamente brevi. Uno conduce verso meridione ad una stanza circolare, mentre l'altro porta a Nord, fino a una camera di forma cruciforme con tre vani con una bassa copertura a th\u00f2los. Il passaggio che conduce a quest'ultima camera \u00e8 collegato anche ad un sotterraneo, scavato all'interno della cerchia perimetrale, e si ritiene avesse come scopo quello di costituire un rifugio nei casi di pericolo. Il sotterraneo veniva, inoltre, utilizzato anche come deposito di merci e provviste importanti.\nSecondo la raccolta di manoscritti medioevali conosciuta come \"Dindsenchas\", l'origine del nome Dowth (\"Dubad\") deriverebbe da un mito che racconta di un sovrano che volle riunire per un giorno tutti gli uomini d'Irlanda per far loro costruire una torre tanto alto da arrivare al Cielo. La sorella del re, per\u00f2, ferm\u00f2 il sole nel cielo con la magia rendendo quel giorno interminabile. Col passare del tempo, gli uomini cominciarono quindi a sentirsi sempre pi\u00f9 stanchi finch\u00e9 si accorsero di essere stati imbrogliati. L'incantesimo si spezz\u00f2 nel momento in cui il re e sua sorella si addormentarono, cos\u00ec cal\u00f2 la notte e i lavori vennero abbandonati e fu da allora che quel luogo venne chiamato Dubad (oscurit\u00e0).\nVisitare il sito.\nLa visita ai tumuli di Newgrange e Knowth \u00e8 permessa esclusivamente tramite tour guidati organizzati dal Br\u00fa na B\u00f3inne Visitors Centre. Il centro visitatori ospita anche un museo con presentazioni audiovisive disponibili in diverse lingue.\nIl complesso di edifici del centro visitatori costituisce un'interessante opera di architettura contemporanea. La sua struttura riprende in modo moderno le caratteristiche dei tumuli, grazie all'uso di forme curvilinee e alle coperture piane ricoperte d'erba, inserendosi in modo pressoch\u00e9 mimetico nel notevole paesaggio collinare.\nIl sito di Dowth \u00e8 invece direttamente accessibile dai visitatori.\nLotteria del Solstizio.\nPresso il centro visitatori \u00e8 possibile compilare un modulo per partecipare alla \"lotteria del solstizio\" valido per l'anno in corso. L'eventuale vittoria permette la visita al sito nel momento in cui il raggio di sole illumina la camera. A tutti i visitatori \u00e8 tuttavia reso possibile osservare il fenomeno simulato grazie ad un sistema di illuminazione artificiale."}
{"id": "43472", "revid": "124123", "url": "https://it.wikipedia.org/wiki?curid=43472", "title": "Saga (imperatore del Giappone)", "text": "Biografia.\nSaga era il secondo figlio di Kammu e il fratello minore di Heizei, a lui precedente. Regn\u00f2 dall'809 all'823.\nSaga fu uno studioso dei classici cinesi, e secondo la leggenda, anche il primo imperatore giapponese a bere t\u00e8; era rinomata la sua abilit\u00e0 di calligrafo. Saga successe al trono dopo l'abdicazione per malattia di Heizei, anche se, presto dopo la sua incoronazione, si ammal\u00f2 egli stesso. Questo diede a Heizei la possibilit\u00e0 di riavanzare delle pretese al trono fomentando una ribellione, che costrinse Saga a combattere una sanguinosa guerra civile per abbattere il rivale. Alla fine Saga dovette abdicare.\nSaga fu un alleato del monaco buddhista K\u016bkai e lo aiut\u00f2 a fondare la Scuola di Buddhismo Shingon garantendogli il tempio Toji nella capitale Heian (l'odierna Ky\u014dto). Nell'818 Saga abol\u00ec la pena di morte in Giappone, decisione unica per il tempo in cui fu presa."}
{"id": "43473", "revid": "712828", "url": "https://it.wikipedia.org/wiki?curid=43473", "title": "Junna", "text": "Biografia.\nJunna era un figlio di Kammu e il suo nome alla nascita era Otomo (\u5927\u4f34\u7687\u5b50). Sua madre era una nobile dei Fujiwara.\nDopo la ribellione dell'ex-imperatore Heizei divenne il principe ereditario dell'imperatore Saga. Regn\u00f2 dall'823 all'833, un periodo di pace; scelse oculatamente i suoi ufficiali e dignitari, e riform\u00f2 il governo regionale che stava diventando troppo inefficiente."}
{"id": "43474", "revid": "712828", "url": "https://it.wikipedia.org/wiki?curid=43474", "title": "Ninmy\u014d", "text": "Biografia.\nNinmy\u014d regn\u00f2 dall'833 all'850. Era il secondo figlio di Saga e dell'imperatrice Saga Kachiko. Fu chiamato Masara (\u6b63\u826f\u89aa\u738b) alla nascita.\nDivenne il principe ereditario dell'imperatore Junna. Prima della designazione ebbe un figlio, ma dopo la ribellione di questi scelse come primo figlio il principe Michiyasu, che sarebbe divenuto l'imperatore Montoku. Durante il regno di Ninmy\u014d; si verific\u00f2 anche una congiura, guidata da Fujiwara no Yoshifusa, fratello della madre di Michiyasu e marito di una sorella di Ninmy\u014d. Nell'850, a causa di una malattia, abdic\u00f2 cedendo il trono a Montoku."}
{"id": "43475", "revid": "72396", "url": "https://it.wikipedia.org/wiki?curid=43475", "title": "Montoku", "text": "Biografia.\nL'Imperatore Montoku regn\u00f2 dall'850 all'858 e gli succedette il figlio Seiwa.\nFu il primo figlio dell'imperatore Ninmy\u014d. Ebbe sei consorti e 29 figli riconosciuti."}
{"id": "43477", "revid": "9", "url": "https://it.wikipedia.org/wiki?curid=43477", "title": "Shabbath", "text": ""}
{"id": "43478", "revid": "547034", "url": "https://it.wikipedia.org/wiki?curid=43478", "title": "Omeomorfismo locale", "text": "In topologia, un omeomorfismo locale \u00e8 una funzione continua fra spazi topologici che si comporta localmente (ma non necessariamente globalmente) come un omeomorfismo.\nPi\u00f9 precisamente, una funzione continua \"f\" : \"X\" \u2192 \"Y\" \u00e8 un omeomorfismo locale se ogni punto \"x\" di \"X\" ha un intorno \"U\" tale che \"f(U)\" \u00e8 aperto in \"Y\" e la restrizione di \"f\" da \"U\" in \"f(U)\" \u00e8 un omeomorfismo."}
{"id": "43479", "revid": "1358851", "url": "https://it.wikipedia.org/wiki?curid=43479", "title": "Diffeomorfismo", "text": "Un diffeomorfismo \u00e8 una funzione tra due variet\u00e0 differenziabili con la propriet\u00e0 di essere differenziabile, invertibile e di avere l'inversa differenziabile.\nDefinizione.\nDate due variet\u00e0 formula_1 e formula_2, una mappa differenziabile formula_3 \u00e8 detta \"diffeomorfismo\" se \u00e8 una bigezione e se anche la sua inversa formula_4 \u00e8 differenziabile. Se queste funzioni sono differenziabili per continuit\u00e0 formula_5 volte, formula_6 \u00e8 detta un formula_7-diffeomorfismo.\nDue variet\u00e0 formula_1 e formula_2 sono \"diffeomorfe\" (indicato solitamente con formula_10) se c'\u00e8 un diffeomorfismo formula_6 da formula_1 a formula_2. Sono formula_7- diffeomorfe se c'\u00e8 tra loro una mappa bigettiva differenziabile per continuit\u00e0 formula_15 volte la cui inversa \u00e8 anch'essa differenziabile per continuit\u00e0 formula_15 volte.\nNegli spazi euclidei.\nIn realt\u00e0, nel definire una variet\u00e0 differenziabile, si usa il concetto di diffeomorfismo, anche se ristretto al caso di regioni di spazi euclidei. Per questo motivo \u00e8 necessario, ai fini del rigore formale, avere a disposizione una definizione di diffeomorfismo tra spazi euclidei indipendente dal concetto di variet\u00e0 differenziabile; dunque:\nUna funzione tra due \"regioni\" (insiemi aperti e connessi) di spazi euclidei formula_17, con formula_18 regione di formula_19 e formula_20 regione di formula_21, \u00e8 un diffeomorfismo se \u00e8 differenziabile, invertibile e la sua inversa \u00e8 anch'essa differenziabile.\nIn una variabile, un diffeomorfismo \u00e8 una funzione formula_6 con differenziale formula_23 quindi invertibile con inversa formula_24 anch'essa differenziabile. Chiaramente, una volta definite le variet\u00e0 differenziabili, la seconda definizione diventa un caso particolare della prima.\nDiffeomorfismi e omeomorfismi.\nDi fatto i diffeomorfismi giocano in geometria differenziale lo stesso ruolo degli omeomorfismi in topologia.\n\u00c8 abbastanza facile trovare un omeomorfismo tra variet\u00e0 differenziabili che non sia un diffeomorfismo, meno facile \u00e8 trovare variet\u00e0 omeomorfe che non siano anche diffeomorfe. \u00c8 possibile dimostrare che per dimensioni minori o uguali a 3, tutte le variet\u00e0 omeomorfe sono anche diffeomorfe; per dimensioni superiori a 3 \u00e8 possibile trovare dei controesempi. Il primo controesempio di questo tipo fu costruito da John Milnor in dimensione 7: la sfera di Milnor."}
{"id": "43481", "revid": "1718925", "url": "https://it.wikipedia.org/wiki?curid=43481", "title": "Aliscafo", "text": "Laliscafo \u00e8 una particolare imbarcazione che ferma o a bassa velocit\u00e0 \u00e8 tenuta a galla dalla spinta idrostatica ossia dal dislocamento (principio di Archimede). Quando raggiunge una sufficiente velocit\u00e0 propulso da un motore o da una vela, grazie alla portanza di particolari superfici immerse (ali collegate allo scafo) emerge totalmente, con una conseguente importante riduzione della resistenza di avanzamento. In queste condizioni, tale imbarcazione pu\u00f2 raggiungere velocit\u00e0 di oltre con moderato dispendio energetico.\nStoria.\nIl primo prototipo di aliscafo fu costruito da Enrico Forlanini nei primi anni del Novecento. Per un lungo periodo rimase in una fase sperimentale finch\u00e9 negli anni cinquanta cominci\u00f2 ad operare nelle acque interne degli Stati Uniti.\nIn assoluto la prima rotta aperta in Italia (e nel mondo) \u00e8 stata nel maggio del 1953 tra Locarno (Svizzera) e Stresa (Italia) sul Lago Maggiore. L'aliscafo, del modello \"PT10\" (Freccia d'Oro), era costruito dalla Supramar, societ\u00e0 Svizzera che concesse poi la licenza di costruzione ai Cantieri Navali Rodriquez di Messina.\nIl PT10 ospitava 32 passeggeri alla velocit\u00e0 di crociera di 35 nodi (circa 65\u00a0km/h).\nIl primo aliscafo \"di linea\" utilizzato per collegamenti marittimi in Italia \u00e8 stato la Freccia del Sole, costruito nel 1956 presso i Cantieri Navali Rodriquez di Messina: fu il predecessore del modello 'PT20'. Destinato alle rotte Messina-Reggio Calabria (in 15 min) e Messina-Napoli (in 4h e 1/2), la sua velocit\u00e0 di crociera era di 35 nodi (circa 65\u00a0km/h), grazie a due motori da 650 CV ciascuno. Lungo 18 metri e largo 8, ospitava 70 passeggeri (alcuni documenti riportano 72 passeggeri).\nIl 24 marzo 2016 \u00e8 stato varato l'aliscafo pi\u00f9 capiente al mondo, con 350 passeggeri, l'aliscafo italiano Gianni M.\nL'ultimo aliscafo mai prodotto \u00e8 stato varato nel maggio 2019 dalla Liberty Lines; il suo nome \u00e8 Carmine.\nPrincipio di funzionamento.\nIl funzionamento dell'aliscafo si basa sul principio di ottenere la forza di sostentamento del mezzo attraverso la portanza generata dalla parte immersa di alcune ali collegate inferiormente allo scafo detta hydrofoils.\nAlle basse velocit\u00e0, l'aliscafo si comporta come una nave convenzionale. Man mano che la velocit\u00e0 aumenta, la pressione dell'acqua sotto le ali, unita alla depressione che si forma sopra le stesse, genera una forza di portanza opposta al peso del mezzo. Oltre una certa velocit\u00e0 questa forza causa la completa fuoriuscita dello scafo dall'acqua. Le uniche parti che rimangono immerse, oltre naturalmente alle ali e relativi \"strut\" di collegamento di queste con lo scafo, sono l'elica (collegata all'estremit\u00e0 di un lungo asse) e l'eventuale timone di direzione.\nQuando lo scafo risulta del tutto sollevato, la sola resistenza di avanzamento in acqua \u00e8 quella prodotta dalle ali che lo tengono sollevato, resistenza inferiore a quella che lo stesso avrebbe prodotto a pari velocit\u00e0 nel caso fosse rimasto immerso. Le ali possono essere di tipo parzialmente immerso o di tipo completamente immerso. Il tipo di ala parzialmente immerso dispone di una capacit\u00e0 intrinseca di adattamento all'altezza delle onde incontrate in navigazione; il tipo ad ali completamente immerse necessita di un comando di variazione continua della portanza delle ali in navigazione per adattarsi all'altezza delle onde incontrate.\nImpiego civile.\nL'efficienza di un aliscafo \u00e8 maggiore quanto pi\u00f9 \u00e8 ridotto il suo dislocamento; questo ha reso il suo principio di funzionamento applicabile su mezzi fino a circa 30 m di lunghezza.\nIn Italia, le flotte pi\u00f9 numerose si trovano in Campania (per il collegamento con le isole del golfo di Napoli) e in Sicilia (per il collegamento con le isole Eolie, le Isole Egadi e Ustica).\nSono in servizio aliscafi anche sui tre maggiori laghi italiani (Garda, di Como e Maggiore).\nImpiego militare.\nData la sua elevata velocit\u00e0 e bassa esposizione come bersaglio ai siluri, ha un certo impiego in varie marine militari come mezzo navale di pattugliamento costiero e come cacciatorpediniere.\nPer la Marina Militare Italiana sono stati varati prima la classe Sparviero (1973), poi, negli anni 1977-1984, 6 mezzi della Classe Nibbio, mezzi assai compatti e capaci di velocit\u00e0 dell'ordine dei 41 nodi, armati con un cannone da 76\u00a0mm e due missili antinave. A causa della difficile tenuta in mare grosso (le onde non possono essere pi\u00f9 alte della distanza tra il fondo della chiglia e le ali) e delle mutate scelte strategiche avvenute dal 1990 in poi, la Marina Militare Italiana ha sostituito i propri aliscafi con mezzi convenzionali, come pattugliatori e corvette. Tra questi le nuove unit\u00e0 minori, quale la classe \"Comandanti\", le cui capacit\u00e0 operative sono ampliate dalla disponibilit\u00e0 di un elicottero imbarcato."}
{"id": "43497", "revid": "701660", "url": "https://it.wikipedia.org/wiki?curid=43497", "title": "Reattivi di Grignard", "text": "I reattivi di Grignard, o composti di Grignard, sono dei composti metallorganici di formula generale R-Mg-X, dove R rappresenta un radicale alchilico ed X un generico alogeno. Tali composti prendono il nome dal chimico francese Victor Grignard, Premio Nobel 1912, che ne studi\u00f2 le propriet\u00e0.\nSintesi.\nI reattivi di Grignard si formano in seguito alla reazione in ambiente anidro ed opportunamente catalizzata o con tetraidrofurano (THF) oppure in etere dietilico tra il magnesio metallico suddiviso in trucioli per aumentare la superficie di contatto, e gli alogenuri alchilici o arilici:\nReattivit\u00e0.\nI composti di Grignard sono specie chimiche molto reattive in grado di reagire con un'ampia gamma di sostanze, sia organiche che inorganiche, in particolare con tutti quei composti soggetti a reazioni di attacco nucleofilo, come ad esempio le aldeidi e i chetoni. L'estrema reattivit\u00e0 dei composti di Grignard \u00e8 dovuta alla natura polare del legame R-Mg, la cui nube elettronica si disloca prevalentemente sul primo carbonio del gruppo R direttamente legato all'atomo di magnesio; ne deriva l'instaurarsi di una parziale carica positiva (\u03b4+) sull'atomo di magnesio ed una parziale carica negativa (\u03b4\u2212) sul carbonio del gruppo R, fattore accentuato anche dall'effetto elettron-attrattore dell'alogeno X. Il legame R-Mg \u00e8 talmente polarizzato da poter essere considerato quasi ionico, da cui si pu\u00f2 assumere l'esistenza in soluzione del carboanione , nucleofilo altamente reattivo.\nReazioni.\nI composti di Grignard reagiscono vivacemente con acqua, dando la formazioni di alcani di formula R-H:\nNon possono quindi esistere in ambiente acquoso, ragion per cui ogni reazione che prevede l'utilizzo di un reattivo di Grignard deve avvenire in ambiente rigorosamente anidro, solo successivamente idratato con una soluzione acquosa a pH acido (per catalizzare la reazione) per allontanare HO-MgX.\nReazione con anidride carbonica, con formazione di acidi carbossilici:\nReazione con aldeidi e chetoni, con rispettiva formazione di alcoli secondari e terziari:\nReazione con esteri:\nReazione con nitrili:\nDato che i prodotti della reazione stessa possono a loro volta reagire con il reattivo di Grignard, si rende quasi sempre opportuno lavorare in difetto di quest'ultimo o adottare accorgimenti che portino all'isolamento del prodotto prima che questi possa reagire ulteriormente."}
{"id": "43500", "revid": "682087", "url": "https://it.wikipedia.org/wiki?curid=43500", "title": "Tegumento", "text": ""}
{"id": "43501", "revid": "124187100", "url": "https://it.wikipedia.org/wiki?curid=43501", "title": "Kora", "text": "La kora \u00e8 uno strumento musicale del gruppo dei cordofoni, della famiglia delle arpe a ponte; organologicamente \u00e8 considerata un'arpa liuto. \u00c8 uno strumento tradizionale dell'etnia mandingo/malinke, diffusa in buona parte dell'Africa occidentale.\nDescrizione.\nLa cassa di risonanza della kora \u00e8 costituita da una mezza zucca svuotata e ricoperta di pelle di animale . Sulla cassa \u00e8 fisso un manico da cui partono 21 corde che si inseriscono in due file parallele di 10 ed 11 corde, in un ponticello perpendicolare al piano armonico. \nLe corde sono tradizionalmente fatte di cuoio, per esempio di pelle d'antilope. Oggi sono molto usate anche le corde d'arpa o il filo di nylon, sostituendo i fili di diversi materiali precedentemente utilizzati, che venivano avvolti assieme per formare una corda pi\u00f9 spessa con un timbro specifico.\nAlcune kora moderne hanno alcune corde aggiuntive dedicate ai bassi. \nLe corde sono legate al manico da anelli di pelle; spostando gli anelli si poteva variare l'accordatura dello strumento.\nLa tradizione prevede quattro diverse accordature, \"tomora ba\", \"hardino\", \"sauta\" e \"tomora mesengo\"; corrispondono alla scala maggiore, alla scala minore, alla scala lidia e alla scala blues.\nLa tipologia di accordatura a cui si ricorre dipende dal brano che si vuole eseguire.\nTecnica.\nSebbene il suono di una kora sia molto simile a quello di un'arpa, le tecniche utilizzate per suonarla sono molto pi\u00f9 simili a quelle impiegate per la chitarra del flamenco. L'esecutore suona lo strumento ponendolo davanti a s\u00e9, sorreggendolo con le due dita medie che fanno presa su due sporgenze di legno. Le corde vengono pizzicate con indice e pollice di entrambe le mani, la fila di 11 con la mano sinistra, quella di 10 con la destra. I suonatori molto esperti sono capaci di eseguire contemporaneamente un accompagnamento ostinato (detto kumbeng) e un assolo improvvisato (chiamato biriminting).\nDiffusione e ruolo culturale.\nLa kora \u00e8 diffusa presso tutti i popoli Mandinka dell'Africa occidentale; la si trova in Mali, Guinea, Senegal e Gambia. Il suonatore di kora viene detto \"jali\"; in genere appartiene a una famiglia di \"griot\", ovvero di cantastorie ed \u00e8 esclusivamente un maschio. Cos\u00ec come il griot gode di un grande rispetto presso i popoli Mandinka (quale detentore della conoscenza sulle tradizioni, le gesta degli antenati, gli alberi genealogici dei clan, ovvero dell'intera tradizione orale del popolo), analogamente quello di \"jali\" \u00e8 considerato un titolo onorifico molto importante.\nTradizione orale e contemporaneit\u00e0.\nEsistono diversi racconti orali che narrano l'invenzione e la storia di questo particolarissimo strumento musicale: nell'area dell'antico Regno del Mali, si narra che la Kora fu inventata da un grande capo dei guerrieri, Tira Maghan che l'avrebbe donata ai griots del suo villaggio; da quel momento essa sarebbe divenuta lo strumento privilegiato dei griots che ne avrebbero scoperto tutte le sfaccettature e le possibilit\u00e0 sonore al fine di rendere al meglio il prezioso dono ricevuto dal loro signore. \nSecondo una variante dello stesso mito, diffusa in Gambia, nella regione del Kansala la prima Kora sarebbe appartenuta ad una donna particolarmente ingegnosa e creativa, probabilmente una griotte.\nIn mancanza di documentazione scritta e di una tradizione orale in merito, \u00e8 difficile stabilire quale sia stata l'evoluzione storica della kora prima dell'avvento degli Europei. La kora viene citata, tra l'altro, dall'esploratore scozzese Mungo Park, nel suo \"Travels in Interior Districts of Africa\" (1799).\nNel XX secolo, nella regione di Casamance, si sono iniziate a costruire kore a 25 corde. Una versione elettrica della kora, il gravikord, \u00e8 stata inventata verso la fine del secolo da Robert Grawi, e viene oggi usata da molti musicisti africani; Foday Musa Suso, per esempio, suona il gravikord in alcuni brani di Herbie Hancock.\nStefano Lentini ha utilizzato la kora come strumento solista in brani per pianoforte e orchestra nella colonna sonora del film Bakhita mescolando elementi della tradizione popolare senegalese con stilemi della musica colta occidentale."}
{"id": "43502", "revid": "16861", "url": "https://it.wikipedia.org/wiki?curid=43502", "title": "Essudazione", "text": "Il termine essudazione viene utilizzato in diversi campi:"}
{"id": "43506", "revid": "838137", "url": "https://it.wikipedia.org/wiki?curid=43506", "title": "323 a.C.", "text": ""}
{"id": "43508", "revid": "287204", "url": "https://it.wikipedia.org/wiki?curid=43508", "title": "Senario", "text": "Il senario (dal latino \"senarius\" \"di sei elementi\") \u00e8 il verso che generalmente conta sei sillabe.\nNella metrica italiana moderna, \u00e8 un verso nel quale l'accento tonico si colloca sulla quinta sillaba metrica. Di conseguenza, se l'ultima parola \u00e8 piana il verso comprende sei sillabe, mentre se \u00e8 tronca o sdrucciola ne comprende rispettivamente cinque oppure sette.\nLe due tipologie pi\u00f9 frequenti sono quelle del senario anfibrachico, con gli accenti sulle sedi seconda e quinta (di fatto un doppio trisillabo):\n _ ' _ _ ' _\ne del senario trocaico con gli accenti sulle sedi dispari:\n ' _ ' _ ' _\nEsempi di versi senari.\nDue esempi di senari anfibrachici:\n Fratelli d'Italia,\n l'Italia s'\u00e8 desta,\n dell'elmo di Scipio\n s'\u00e8 cinta la testa [...]\n Sapore di sale,\n sapore di mare\n che hai sulla pelle \n che hai sulle labbra [...]\nMetrica latina.\nNella metrica latina il \"senario giambico\" \u00e8 un verso costituito da sei piedi giambici (\u222a \u2014), caratteristico delle parti dialogate della commedia antica (i deverbia).\nCorrisponde al trimetro giambico greco e viene rappresentato come di seguito:\nLa struttura non \u00e8 rigida, infatti l'unico \"piede\" che deve essere necessariamente un \"piede\" puro \u00e8 l'ultimo. Gli altri, ammettendo sostituzioni, posso divenire uno spondeo, un tribraco, un dattilo, un anapesto o un proceleusmatico.\nLa cesura pu\u00f2 essere posta:"}
{"id": "43510", "revid": "287204", "url": "https://it.wikipedia.org/wiki?curid=43510", "title": "Quinario", "text": "Nella metrica italiana, il quinario \u00e8 un verso nel quale l'accento principale si trova sulla quarta sillaba: quindi, se l'ultima parola \u00e8 piana comprende cinque sillabe, mentre se \u00e8 tronca o sdrucciola ne ha rispettivamente quattro oppure sei. Gli accenti metrici sono generalmente \n ' _ _ ' _\n _ ' _ ' _\ncon un accento secondario sulla prima o sulla seconda sillaba.\nEsempi di versi quinari.\nEsistono odi scritte in versi quinari: un esempio \u00e8 dato da La melanconia, di Pindemonte, che inizia cos\u00ec:\n Fonti e colline\n chiesi agli Dei:\n m'udiro alfine,\n pago io vivr\u00f2.\n N\u00e9 mai quel fonte\n co' desir miei,\n n\u00e9 mai quel monte\n trapasser\u00f2.\nquesto \u00e8 un esempio di verso quinario."}
{"id": "43511", "revid": "124867073", "url": "https://it.wikipedia.org/wiki?curid=43511", "title": "Targhe d'immatricolazione della Federazione Russa", "text": "Le targhe d'immatricolazione della Federazione Russa vengono utilizzate per identificare i veicoli immatricolati nel paese eurasiatico.\nSistema in uso.\nIl sistema in uso, introdotto ufficialmente il 1\u00ba gennaio 1994 ma gi\u00e0 diffuso negli ultimi mesi del 1993, prevede una combinazione di una o due lettere, seguite da tre cifre di dimensioni maggiori e da un'altra o altre due lettere. Per migliorare la leggibilit\u00e0 e la comprensione delle targhe all'estero, vengono utilizzate solo le lettere dell'alfabeto cirillico presenti anche nell'alfabeto latino (\u0410, \u0412, \u0415, \u041a, \u041c, \u041d, \u041e, \u0420, \u0421, \u0422, \u0423, \u0425). Sul margine destro si trovano in basso la sigla automobilistica internazionale RUS, con accanto la bandiera nazionale, e in alto il numero dell'area di immatricolazione: repubblica (01-21), territorio (22-27), oblast' (28-76), citt\u00e0 (77-78, 92, 94) circondario autonomo (83, 86-87, 89) od oblast' autonoma (79). &lt;br&gt; Dal 1\u00ba gennaio 2020 il proprietario di un veicolo per il rilascio delle targhe pu\u00f2 rivolgersi a ditte private autorizzate. Viene cos\u00ec risolto il problema di una carenza periodica di targhe dando al tempo stesso la possibilit\u00e0 di produrre una targa d'immatricolazione in ogni regione. \nFormati e dimensioni.\nIl sistema GOST R 50577-2018, entrato in vigore il 4 agosto 2019, ha introdotto due ulteriori formati con le seguenti dimensioni:\nVarianti.\nAutobus e taxi.\nCifre e lettere nere in campo giallo sono riservate ai veicoli adibiti al trasporto pubblico di passeggeri, cio\u00e8 agli autobus e ai taxi, o (vedi \"infra\") intestati a persone giuridiche estere.\nRimorchi.\nNelle targhe dei rimorchi, che come quelle dei camion e degli autobus fino al 1\u00ba luglio 2008 dovevano essere duplicate e impresse sul retro a caratteri grandi, la serie alfanumerica \u00e8 composta da quattro cifre e due lettere. \nTarghe con fondo azzurro, rosso o nero.\nLe targhe di colore azzurro con numerazione a quattro cifre vengono assegnate ai veicoli della Polizia; quelle su fondo rosso con lettera/e e cifre bianche sono riservate alle vetture di ambasciatori, consoli, personale tecnico-amministrativo presso ambasciate o consolati, rappresentanti di organizzazioni internazionali (vd. \"infra\"). &lt;br&gt;Le targhe con caratteri bianchi su sfondo nero identificano gli automezzi in dotazione all'Esercito, la numerazione a quattro cifre precede le lettere.\nCiclomotori e veicoli off-road.\nIl formato per ciclomotori \u00e8 identico a quello dei motocicli, dai quali si differenziano nella riga superiore, la cui serie \u00e8 composta da due lettere e due cifre anzich\u00e9 da un numero a quattro cifre. &lt;br&gt;La serie dei fuoristrada \u00e8 invertita rispetto a quella delle moto: lettere e codice numerico dell'area di immatricolazione sono posizionati in alto, la numerazione in basso.\nTarghe di transito.\nLe targhe provvisorie di transito dal 1\u00ba novembre 2009 al 14 ottobre 2013 erano bicolori e di cartone laminato lucido: il margine destro, occupato dalla bandiera e dal codice numerico regionale, aveva uno sfondo giallo; riportavano nell'angolo superiore sinistro un adesivo olografico. Dal 1\u00ba agosto 1998 al 31 ottobre 2009 erano quadrate (400 \u00d7 318\u00f7340\u00a0mm), di cartone, e si incollavano sul lunotto e sul parabrezza; in alto o in basso era scritta a caratteri ridotti la parola TPAH\u0417\u0418T (cio\u00e8 \"transito\"), sulla linea superiore erano posizionate due lettere e il numero della circoscrizione territoriale, su quella inferiore quattro cifre. In base alle nuove regole per l'immatricolazione dei veicoli, in vigore dal 15 ottobre 2013, quando un'automobile cambia proprietario la targa non viene ritirata, ma pu\u00f2 ancora essere utilizzata (purch\u00e9 non abbia il vecchio formato sovietico) se \u00e8 in condizioni eccellenti, cio\u00e8 senza ammaccature, abrasioni o crepe. In caso contrario si \u00e8 tenuti a richiedere una targa duplicata o ad acquistarne una nuova. Tale cambiamento abolisce la prassi delle targhe di transito, che a partire dalla data sopra specificata vengono rilasciate solo ai veicoli esportati all'estero definitivamente. Un'altra novit\u00e0 importante \u00e8 la possibilit\u00e0 di reimmatricolare un veicolo presso qualsiasi dipartimento della polizia stradale nel territorio della Federazione Russa.\nTarghe da esportazione.\nLe targhe temporanee da esportazione si distinguono da quelle ordinarie per la lettera \"T\" (iniziale di \u0442\u0440\u0430\u043d\u0437\u0438\u0442, ossia \"transito\"), delle stesse dimensioni delle cifre e posizionata a sinistra.\nAuto e moto sportive, camion con sbalzo non standard.\nIl formato delle targhe delle auto e moto sportive nonch\u00e9 dei camion con sbalzo non standard \u00e8 uguale a quello delle targhe da esportazione, ma a sinistra (in alto a sinistra nel formato su doppia linea, l'unico in uso per le moto) al posto della lettera \"T\" viene utilizzata la \"C\", iniziale di \u0441\u043f\u043e\u0440\u0442\u0438\u0432\u043d\u044b\u0439, cio\u00e8 \"veicolo sportivo\".\nVeicoli storici o d'epoca.\nIl formato per gli autoveicoli e motoveicoli storici o d'epoca \u00e8 uguale a quello delle targhe da esportazione e dei veicoli sportivi, ma a sinistra (in alto a sinistra nel formato su doppia linea, l'unico in uso per le moto) viene utilizzata la lettera \"K\", iniziale di \u043a\u043b\u0430\u0441\u0441\u0438\u0447\u0435\u0441\u043a\u0438\u0439, ovvero \"veicolo classico\".\nAutovetture del Presidente.\nLe serie speciali con le lettere \"AA\" dopo le cifre sono riservate a membri del governo o alle pi\u00f9 alte cariche dello Stato ed hanno sul margine destro, al posto del numero dell'area di immatricolazione, la bandiera nazionale di dimensioni pi\u00f9 grandi rispetto a quella visibile nelle targhe standard.\nSignificato delle sigle presenti nelle targhe diplomatiche o intestate a persone giuridiche estere.\na) Bianco su rosso:\nb) nero su giallo:\nSistema sovietico.\nPrima della dissoluzione dell'Unione Sovietica e dell'attuale sistema, furono emessi diversi formati.\nIl GOST 3207-58, in uso dal 1959 al 1980 (1981 in alcune regioni), utilizzava targhe nere con scritte bianche; in precedenza numeri e lettere erano neri su fondo giallo. Le targhe anteriori degli autoveicoli erano su una sola linea, quelle posteriori su doppia linea come le targhe dei motoveicoli. Due numeri di due cifre erano separati da un trattino; a destra nelle targhe anteriori e in basso in quelle posteriori erano posizionate tre lettere dell'alfabeto cirillico di dimensioni ridotte; generalmente le prime due ma in parecchi casi tutt'e tre identificavano l'area amministrativa (regione, citt\u00e0, circondario, territorio o repubblica autonoma, vd. tabella sopra, colonna a destra) in cui era stato immatricolato il veicolo. I rimorchi presentavano sulla riga inferiore, dopo le lettere, la dicitura a caratteri ridotti \u041f\u0420\u0418\u0426E\u041f, che in russo significa \"rimorchio\"; le macchine agricole e i rimorchi agricoli continuavano ad avere i caratteri neri su fondo giallo. Le targhe dei veicoli utilizzati per test drive, riservate ai proprietari di concessionarie, si contraddistinguevano per la parola \u041f\u0420O\u0411A, cio\u00e8 \"PROVA\", posposta alle due coppie di cifre.\nNel formato pi\u00f9 recente (GOST 3207-77), in uso dal 1980-81 agli ultimi mesi del 1993, le targhe avevano il fondo bianco e le scritte nere. Dall'innovazione restarono esclusi gli automezzi militari, che mantennero i caratteri bianchi su fondo nero, le cui lettere non erano associate alla provenienza. Nei veicoli privati la numerazione a quattro cifre era preceduta da una lettera variabile di dimensioni ridotte e anteposta a due lettere indicanti l'area amministrativa; nelle targhe su doppia linea le lettere erano posizionate in alto, le cifre in basso. Nei veicoli statali la sequenza consisteva in un numero di quattro cifre seguito da tre lettere, la prime due (nei rari casi elencati nella tabella tutt'e tre) identificavano la zona di immatricolazione. Anche in questo formato le lettere erano quelle dell'alfabeto cirillico (\u0429 non venne pi\u00f9 impiegata nelle targhe standard ma fu riservata ai soli trattori e rimorchi agricoli). Furono inoltre introdotte le targhe posteriori su un'unica linea, che divennero quelle pi\u00f9 diffuse. \nA partire dal 1989 venne emessa per i veicoli governativi e di emergenza (es.: ambulanze) la serie codice_1, dove \"x\" rappresenta una lettera variabile dell'alfabeto cirillico."}
{"id": "43512", "revid": "287204", "url": "https://it.wikipedia.org/wiki?curid=43512", "title": "Settenario", "text": "Il settenario, nella metrica italiana, \u00e8 un verso nel quale l'accento principale si trova sulla sesta sillaba: quindi, se l'ultima parola \u00e8 piana comprende sette sillabe, mentre se \u00e8 tronca o sdrucciola ne ha rispettivamente sei oppure otto.\nEsempi di versi settenari.\nIl settenario, assieme all'endecasillabo, \u00e8 uno dei versi pi\u00f9 importanti nella poesia italiana, e quindi \u00e8 molto facile trovare degli esempi.\nCome nella poesia \"\"Il cinque maggio\" \"di Alessandro Manzoni:\n&lt;poem&gt;\n\"Ei fu. Siccome immobile\"\n\"dato il mortal sospiro\"\n\"stette la spoglia immemore\"\n\"orba di tanto spiro,\"\n\"cos\u00ec percossa, attonita\"\n\"la terra al nunzio sta [...]\"\n&lt;/poem&gt;\ndove si nota anche la variet\u00e0 nel numero delle sillabe, dovuta all'abbondanza di versi sdruccioli e tronchi.\nAnche un poeta come Giuseppe Ungaretti, nasconde settenari nelle sue opere: per esempio i due versi di \"Mattina\" possono essere metricamente letti come un settenario, cos\u00ec come i quattro versi di \"Soldati\" sono una coppia di settenari con cesura interna (peraltro variabile, tanto che esistono due versioni della poesia nelle quali il primo distico \u00e8 rispettivamente \"Si sta come / d'autunno\" e \"Si sta / come d'autunno\")."}
{"id": "43513", "revid": "125856050", "url": "https://it.wikipedia.org/wiki?curid=43513", "title": "Wong Kar-wai", "text": "Figura anomala del cinema hongkonghese, Wong Kar-wai, che pure ha influenzato numerosi cineasti, risulta stilisticamente isolato rispetto al cinema cinese contemporaneo. Con la sua opera ha messo in scena il fluire del tempo, filtrato attraverso una percezione sentimentale in grado di isolare e dare forma anche alle modificazioni pi\u00f9 impercettibili della realt\u00e0.\nBiografia.\nDopo aver conseguito nel 1980 il diploma di design grafico presso il Politecnico di Hong Kong, ha iniziato il suo apprendistato presso la \"Hong Kong Television Broadcasts Ltd.\", la principale rete televisiva della citt\u00e0, dove comincia a lavorare come assistente di produzione. In quegli anni la crisi della casa di produzione degli Shaw Brothers, la societ\u00e0 cinematografica hongkonghese di punta, specializzata in film d'arti marziali, aveva permesso alla televisione di diventare il centro principale di formazione dei nuovi talenti. In questa fase di rinnovamento, Wong Kar-wai lavora come assistente alla regia e sceneggiatore per il regista Patrick Tam e fa il suo primo esordio alla regia con \"As Tears Go By\" (\"Wong gok ka moon\") (1988), un melodramma urbano dai toni noir, successo immediato ad Hong Kong.\nGi\u00e0 con il film successivo, \"Days of Being Wild\" (\"A Fei jing juen\") (1991), si \u00e8 andato incrinando il miracoloso equilibrio tra successo di pubblico e libert\u00e0 creativa del regista, rappresentata dalla forte tensione modernista del linguaggio cinematografico, affiancata da un uso antispettacolare di alcuni dei divi pi\u00f9 amati a Hong Kong; sebbene il film fosse stato progettato originariamente come un dittico, la produzione \u00e8 stata sospesa a causa della lunghezza dei tempi di lavorazione. \"Days of Being Wild\" ha inaugurato non solo quella riflessione sulle forme del tempo che ha poi caratterizzato tutti i film di Wong Kar-wai, ma anche la collaborazione con il direttore della fotografia Christopher Doyle, divenuto suo principale collaboratore.\nNonostante l'insuccesso economico e popolare, il film riusc\u00ec a riscuotere un enorme consenso critico e il regista pot\u00e9 affrontare la sua sfida pi\u00f9 ambiziosa: \"Ashes of Time\" (\"Dung che sai duk\") (1994), una rivisitazione del wuxia. Film lunare, convulso, astratto e onirico, \"Ashes of Time\" scompone ogni linearit\u00e0 narrativa sostituendola con ipotesi di percorsi e di relazioni frammentate in cui i protagonisti si perdono in un labirinto di specchi immagini multiple. Durante un intervallo di tre mesi nel corso della lavorazione di \"Ashes of Time\" (protrattasi per quasi due anni), Wong Kar-wai, con l'aiuto di una troupe minima, riusc\u00ec a realizzare \"Hong Kong Express\" (\"Chungking Express\") (1994). Girato con malinconica leggerezza, il film (diviso in due episodi) \u00e8 una divagazione notturna nei territori di Hong Kong. Un terzo episodio, che era previsto nel piano originale, ha fornito l'occasione per \"Angeli perduti\" (\"Fallen Angels\") (1995).\nDue anni dopo in \"Happy Together\" \"(Chunguang zia die)\" (1997), Wong Kar-wai ha affrontato il tema della passione, ma anche quello dell'esilio e del ritorno di Hong Kong alla Repubblica popolare cinese. Con \"In the Mood for Love\" (\"Fa yeung nin wa\") (2000), sullo sfondo della Hong Kong del 1962 in via della imminente occidentalizzazione, Wong Kar-wai ha intrecciato il destino di due amanti che vivono una passione incompiuta, indifferenti agli stravolgimenti politici di quell'area geografica in quei tempi. Nel 2004 presenta in concorso al Festival di Cannes \"2046\", struggente storia d'amore ambientata un anno prima rispetto a quello che sar\u00e0 l'anno di riannessione di Hong Kong alla Cina.\nSempre nel 2004, Wong Kar-wai \u00e8 presente alla 61\u00aa Mostra di Venezia con \"Eros\", film realizzato assieme a Michelangelo Antonioni e Steven Soderbergh, di cui realizza l'episodio \"La mano\". Nel 2006 \u00e8 stato presidente della giuria alla 59\u00aa edizione del Festival di Cannes, il primo cinese a ricoprire questo incarico. L'anno successivo compie il suo esordio negli Stati Uniti con \"Un bacio romantico - My Blueberry Nights\", melodramma in lingua inglese interpretato dalle cantanti Norah Jones e Cat Power, scelto come film d'apertura della 60\u00aa edizione del Festival di Cannes. Nel 2008 taglia e rimonta il film \"wuxia\" del 1994, presentato fuori concorso in proiezioni speciali al 61\u00ba Festival di Cannes con il titolo \"Ashes of Time Redux\". Nel 2013 \u00e8 stato presidente della giuria alla 63\u00aa edizione del Festival internazionale del cinema di Berlino e dedica un film a Yip Man, maestro d'arti marziali e mentore di Bruce Lee, protagonista del biografico \"The Grandmaster\". Tony Leung \u00e8 il suo attore feticcio, in scena e protagonista di buona parte dei suoi film."}
{"id": "43514", "revid": "287204", "url": "https://it.wikipedia.org/wiki?curid=43514", "title": "Quadrisillabo", "text": "Nella metrica italiana, il quadrisillabo (detto anche \"quaternario\") \u00e8 un verso nel quale l'accento principale si trova sulla terza sillaba: quindi, se l'ultima parola \u00e8 piana, il verso comprende quattro sillabe, mentre se \u00e8 tronca o sdrucciola, ne contiene rispettivamente tre oppure cinque. Si ha in genere un accento secondario sulla prima sillaba.\nEsempi di versi quadrisillabi.\nIl quadrisillabo non \u00e8 un verso molto comune nella poesia italiana. Si pu\u00f2 trovare un esempio arcaico, alternato a versi ottonari, in \"Damigella / tutta bella\" di Gabriello Chiabrera, musicata da Monteverdi nei suoi \"Scherzi Musicali a tre voci\":\nL'abbinamento con l'ottonario non \u00e8 casuale. Si noti infatti come i distici di quadrisillabi non siano altro che ottonari con rima interna, e come gli ottonari in questo caso, come sovente avviene, non siano che quadrisillabi giustapposti non rimanti tra loro."}
{"id": "43516", "revid": "287204", "url": "https://it.wikipedia.org/wiki?curid=43516", "title": "Ottonario", "text": "Nella metrica italiana, lottonario \u00e8 un verso nel quale l'accento principale si trova sulla settima sillaba: quindi, se l'ultima parola \u00e8 piana comprende otto sillabe, mentre se \u00e8 tronca o sdrucciola ne ha rispettivamente sette oppure nove.\nGli accenti metrici si collocano normalmente sulla terza e settima sillaba: tra gli esempi, la celeberrima \"Canzona di Bacco\" esempio di Lorenzo il Magnifico \u2013 \u00abQuant'\u00e8 bella giovinezza / che si fugge tuttavia\u00bb \u2013 e, tra le \"Rime nuove\" di Giosu\u00e8 Carducci, \"La leggenda di Teodorico\" e \"La faida di Comune\". Questi esempi dimostrano come il ritmo dell'ottonario sia consono alle ballate; nel XX secolo sono anche stati usati ottonari con accento sulla quarta (a volte seconda) e settima sillaba\nL'ottonario \u00e8 stato definito \"il verso pi\u00f9 appiccicoso della lingua italiana\", perch\u00e9 la sua accentazione rimane molto impressa e risulta sempre cantilenante. Infatti \u00e8 molto usato nelle filastrocche: un esempio famoso \u00e8 \"Il Signor Bonaventura\" di Sergio Tofano:\nma in generale tutti i distici del \"Corriere dei Piccoli\" erano di questo tipo.\n\u00c8 largamente utilizzato anche nei libretti d'opera, soprattutto ma non solo per i momenti cantabili del melodramma dell'Ottocento (ad esempio \u00abCasta Diva, che inargenti\u00bb della \"Norma\" o \u00abIl balen del suo sorriso\u00bb del \"Trovatore\").\nAttualmente l'ottonario viene utilizzato anche nei testi di alcuni cantanti Rap, come ad esempio Fedez in \u201cCigno Nero\u201d, che ne sfruttano la capacit\u00e0 di semplice memorizzazione.\nNella metrica portoghese.\nL'ottonario \u00e8 usato dal maggior poeta portoghese del secolo XX, Fernando Pessoa, che lo trasforma in una sorta di metro \"drammatico\", certo meno \"cantabile\" rispetto agli esempi italiani."}
{"id": "43517", "revid": "287204", "url": "https://it.wikipedia.org/wiki?curid=43517", "title": "Novenario", "text": "Nella metrica italiana il novenario \u00e8 un verso nel quale l'accento principale si trova sull'ottava sillaba metrica: quindi, se l'ultima parola \u00e8 piana comprende nove sillabe metriche, mentre se \u00e8 tronca o sdrucciola ne ha rispettivamente otto oppure dieci.\nLa forma pi\u00f9 usata ha tre accenti ritmici, sulle sedi metriche seconda, quinta e ottava.\nEsempi di versi novenari.\nDa \"La mia sera\" di Giovanni Pascoli"}
{"id": "43518", "revid": "287204", "url": "https://it.wikipedia.org/wiki?curid=43518", "title": "Decasillabo", "text": "Nella metrica italiana, il decasillabo \u00e8 un verso nel quale l'accento principale si trova sulla nona sillaba: quindi, se l'ultima parola \u00e8 piana comprende dieci sillabe, mentre se \u00e8 tronca o sdrucciola ne ha rispettivamente nove oppure undici. Gli accenti metrici sono generalmente a struttura anapestica, con accenti secondari sulla terza e sesta sillaba.\n_ _ ' _ _ ' _ _ ' _\nEsempi di versi decasillabi.\nIl decasillabo non \u00e8 un verso molto comune in italiano: come l'ottonario ha una struttura costante che tende alla cantilena, ma con un ritmo ternario che rende pi\u00f9 difficile trovare le parole giuste. Ecco alcuni esempi:"}
{"id": "43519", "revid": "122426680", "url": "https://it.wikipedia.org/wiki?curid=43519", "title": "Endecasillabo", "text": "Nella metrica italiana, lendecasillabo (dal greco antico \u1f10\u03bd\u03b4\u03b5\u03ba\u03b1\u03c3\u03cd\u03bb\u03bb\u03b1\u03b2\u03bf\u03c2 \"hendecas\u00fdllabos\", letteralmente \"(verso) di undici sillabe\") \u00e8 il verso in cui l'ultimo accento, tonico e ritmico, cade obbligatoriamente sulla decima sillaba. \u00c8 il metro principale e pi\u00f9 utilizzato della poesia italiana: si trova in tutte le strofe e le strutture metriche pi\u00f9 importanti, come la terza rima, o terzina dantesca, l'ottava, la ballata, la canzone, il sonetto. \u00c8 sempre stato usato anche in sequenze di endecasillabi sciolti. Le sedi degli accenti sono varie. Tuttavia di norma gli endecasillabi presentano un accento fisso o sulla quarta o sulla sesta sede (qui evidenziate in arancione e in giallo).\nLe origini.\nNon \u00e8 escluso, come gi\u00e0 ipotizzava Pietro Bembo, che all'origine dell'endecasillabo ci siano influenze provenzali e, come trova il critico Francesco D'Ovidio esistono \u00abaffinit\u00e0 con il d\u00e9casyllabe, una derivazione dall'endecasillabo saffico attraverso la poesia mediolatina con la mediazione del trimetro giambico\u00bb.\nEndecasillabi comuni (piani, tronchi e sdruccioli).\nContrariamente a quanto si potrebbe dedurre dal nome, \u00e8 bene chiarire subito che la nota distintiva dell'endecasillabo non \u00e8 il numero effettivo di sillabe, bens\u00ec il fatto che in tutti i casi l'accento dell'ultima parola del verso cada sempre sulla decima sillaba (da qui in poi segnata in verde).\n\u00c8 errore comune dunque pensare che tutti gli endecasillabi debbano avere sempre e comunque undici sillabe. Ci\u00f2, se pure nella maggior parte dei casi \u00e8 vero, non costituisce una regola. L'avere undici sillabe non \u00e8 altro che la diretta conseguenza del fatto che la lingua italiana sia formata prevalentemente da parole piane, cio\u00e8 che hanno l'accento sulla penultima sillaba.\nPer chiarire il concetto ecco alcuni esempi:\nCome appare chiaro da questi esempi, pur mutando il numero complessivo di sillabe e la posizione degli accenti interni al verso, l'accento sulla decima sede rimane fisso in ogni caso. Nei tre esempi mostrati \u00e8 inoltre chiara un'altra caratteristica fondamentale del verso non solo endecasillabo: la definizione della sillaba fonetica e non strettamente grammaticale. Vediamo quindi in ciascun esempio che una sillaba metrica \u00e8 costituita da 2 sillabe di parole adiacenti pronunciate insieme.\nEndecasillabi \"estremi\".\nLungo tutta la storia della letteratura italiana i casi di endecasillabi maggiori di dodici sillabe sono assai rari e costituiti in prevalenza da parole a cui sono state aggiunte una o pi\u00f9 particelle \u00e0tone, come ad esempio i pronomi clitici (mi, ci, ne, si, lo). Data la loro artificiosit\u00e0, la produzione di tali versi si limita in genere allo sperimentalismo della poesia burlesco/parodistica.\n Ecco l'intera quartina da cui \u00e8 stato tratto l'esempio precedente, intitolata \"Quartina gelata\" e formata esclusivamente da endecasillabi con quindici o sedici sillabe:\nEndecasillabi \"a maiore\" e \"a minore\".\nPer motivi legati alla sua genesi (l'endecasillabo nasce infatti dalla fusione di un Quinario e di un Settenario) e formalizzati gi\u00e0 da Pietro Bembo, l'endecasillabo \"canonico\" prevede un accento secondario sulla quarta o sulla sesta sede; nel primo caso l'endecasillabo si definisce \"a minore\" (ed il primo emistichio equivale ad un quinario), nel secondo caso si definisce \"a maiore\" (ed il primo emistichio equivale ad un settenario).\nLa definizione degli accenti di un verso \u00e8 spesso un concetto soggettivo; un verso pu\u00f2 anche avere pi\u00f9 accentazioni diverse a seconda della lettura che si vuol dare; di regola si tende a considerare atone le particelle pi\u00f9 piccole come i \"pronomi\", \"preposizioni\", \"articoli\" e \"congiunzioni\", quando non siano in posizione evidentemente marcata.\nL'endecasillabo \"a maiore\" \u00e8 generalmente considerato pi\u00f9 solenne:\nMentre l'endecasillabo \"a minore\" \u00e8 pi\u00f9 calmo pacato ed intimista:\nQuesta versatilit\u00e0 rende l'endecasillabo uno dei versi principe della metrica italiana.\nTipi di endecasillabi \"a maiore\".\nNell'endecasillabo \"a maiore\" generalmente \u00e8 tonica almeno una sillaba prima della sesta (tipicamente la 1\u00aa, la 2\u00aa o la 3\u00aa).\nMolto pi\u00f9 raro il caso in cui non ci siano accenti rilevanti prima della sesta sillaba come in questo caso:\nPi\u00f9 raro ancora il caso in cui da un accento sulla prima si va subito all'accento sulla sesta:\nTipi di endecasillabi \"a minore\".\nL'endecasillabo \"a minore\" ha principalmente due tipi di accentazione rilevanti:\nL'endecasillabo con accento sull\"ottava\", pi\u00f9 comune:\nL'endecasillabo a minore \"di settima\" risulta essere pi\u00f9 raro rispetto agli altri versi \"a minore\", poich\u00e9 il suo ritmo in passato era considerato poco \"sonoro\" e perci\u00f2 adatto, secondo i poeti petrarchisti, a riprodurre la prosodia del parlato:\nAccenti e ritmo.\nGiambico, dattilico e anapestico.\nCome in una composizione musicale, il ritmo \u00e8 una delle componenti fondamentali da cui deriva l'armonia musicale che caratterizza il verso.\nData la ricchezza ritmica non esiste una classificazione universalmente riconosciuta che riesca a categorizzare tutti i tipi di ritmi che si possono dare ad un endecasillabo. Tuttavia, prendendo a prestito una terminologia proveniente dalla metrica classica, \u00e8 possibile evidenziare alcuni tipi di versi a seconda del loro attacco definendoli \"giambici\", \"dattilici\" e \"anapestici\".\nSi definiscono dal ritmo \nUn endecasillabo cos\u00ec costruito ha entrambe le sedi principali toniche (4\u00aa e 6\u00aa sillaba), anche per questo motivo \u00e8 il ritmo pi\u00f9 semplice e pi\u00f9 comune nella poesia italiana. \nL'andamento giambico (\u00e0tona-t\u00f2nica-\u00e0tona-t\u00f2nica...) fornisce al verso un ritmo cantilenante e monotono.\nQuesto ritmo era particolarmente adatto a componimenti che dovevano essere accompagnati da musica.\nTra i versi \"a minore\" si riconoscono dal ritmo:\nI poeti delle origini utilizzavano questo ritmo lento e discendente (t\u00f2nica-\u00e0tona-\u00e0tona-t\u00f2nica...) per dare al lettore una sensazione di solennit\u00e0, o per riprodurre la prosodia del parlato.\nTra i versi \"a maiore\" \u00e8 possibile identificare quelli dal ritmo:\nIl ritmo anapestico (\u00e0tona-\u00e0tona-t\u00f2nica...) \u00e8 ascendente e d\u00e0 un senso di maggiore \"scorrevolezza\" e velocit\u00e0 al verso.\nL'uso del ritmo e la poesia.\nVolendo trovare una regola generale potremmo dire che il ritmo del verso si fa pi\u00f9 incalzante quanto pi\u00f9 sono numerosi e ravvicinati e gli accenti tra loro; lo sfruttare abilmente gli accenti di un verso \u00e8 parte fondamentale della sensibilit\u00e0 artistica di un autore.\nEcco alcuni esempi che mostrano quanto il ritmo sia importante per dare \"colore\" al componimento poetico:\nIn questo esempio i primi accenti a disposizione dattilica, e l'accostamento di due versi con accentazione simile contribuiscono a dare un andamento da ninna-nanna e una sensazione di pace:\nIn quest'altro esempio invece gli accenti sono disposti per riprodurre un ritmo calmo e meditativo.\nOppure possono dare un ritmo solenne alla composizione:\nLa cesura.\nIl punto che separa i due emistichi si definisce cesura (dal latino \"caedo\" = taglio). Se la cesura \u00e8 particolarmente forte spezza il verso in due parti, \"ma mai una parola a met\u00e0\".\nTutti gli endecasillabi hanno una cesura, che pu\u00f2 venire o meno sottolineata durante la declamazione del verso.\nEsistono vari tipi di cesura:\n\"Secondo la metrica canonica infatti (ma non \u00e8 una regola ferrea), l'incontro di due accenti consecutivi (cavali\"\u00e8r\" \"l'\u00e0r\"me) \u00e8 infatti possibile soltanto nel punto in cui il verso presenta una cesura, poich\u00e9 l'incontro di due accenti rende obbligatoria una breve pausa per una corretta lettura.\"\nEcco un altro caso di cesura dopo una parola che abbia subito un troncamento (\"mar\" da \"mare\"):\nOppure pu\u00f2 cadere dopo una parola che sia gi\u00e0 tronca (come ad esempio un passato remoto, un futuro)\nTuttavia in italiano la cesura non \u00e8 una regola matematica. \n\u00c8 per\u00f2 buona norma sottolineare tale pausa metrica quando \u00e8 in corrispondenza delle pause sintattiche (identificate dai segni di interpunzione), e quando \u00e8 utilizzata volutamente \"ad hoc\" per creare un qualche tipo di effetto metrico.\nEndecasillabi non comuni.\nEsistono una serie di endecasillabi \"insoliti\" che sono considerati canonici pur essendone al limite.\nEndecasillabo epico.\nUn tipo di cesura molto particolare \u00e8 la cesura epica reintrodotta da Giovanni Pascoli per i suoi endecasillabi epici nell'800 sul calco del decasillabo francese.\nTale verso, bench\u00e9 rientri in questa categoria, non \u00e8 propriamente un endecasillabo. \nLa sua forte cesura non permette in nessun caso la sinalefe, ed \u00e8 caratterizzato da una forte pausa tra il primo e secondo emistichio.\nContrariamente a quanto succede nell'endecasillabo canonico, le ultime sillabe atone del primo emistichio non si contano nel computo del secondo indipendentemente se sia tronco, piano o addirittura sdrucciolo.\nEsempio:\nDi fatto perci\u00f2 l'endecasillabo epico equivale alla semplice giustapposizione di un quinario e un settenario.\nEndecasillabo crescente.\nUn ultimo tipo di endecasillabo a met\u00e0 tra il canonico e il non canonico \u00e8 quello detto \"crescente\". Questo tipo di metrica, gi\u00e0 presente in epoca precedente, \u00e8 stata resa famosa da Pascoli che ne fa uso in diversi casi e non solo usando l'endecasillabo.\nGrazie a questo espediente il verso riesce in qualche modo a rientrare nella categoria dei \"canonici\" pur essendone al limite, come si pu\u00f2 vedere in questo caso:\nNonostante il secondo verso sdrucciolo dell'esempio (gemito) sembri apparentemente una rima ipermetra, in fase di lettura diviene una rima perfetta con gli altri due (\"estremi\" e \"remi\") perch\u00e9 l'ultima sillaba \"-to\" di \u201cgemito\u201d \u00e8 assorbita per episinalefe dalla a- di \u201carido\u201d nel verso dopo.\nUn altro caso \u00e8 quello in cui la sillaba atona del verso precedente va a colmare la sillaba mancante nel verso ipometro seguente: questa tecnica \u00e8 stata ripresa dai crepuscolari.\nEndecasillabi non canonici.\nEsistono poi una serie di endecasillabi considerati \"errati\" dai teorici. \nNon sono ammessi nella poesia classica tutti quei tipi di versi dove non \u00e8 possibile riconoscere i due emistichi principali del quinario e del settenario; che abbiano cio\u00e8 sia la quarta che la sesta sede atone.\nGli endecasillabi di Dante sono \"quasi\" tutti canonici. Quelli di Petrarca e dei petrarchisti lo sono tutti.\nEndecasillabi non canonici si possono trovare nei primi esperimenti di poesia italiana (pi\u00f9 di un caso nella Divina Commedia) e in alcuni poeti successivi volutamente \"stravaganti\" (Pietro Aretino ad esempio), ma ne viene generalmente deprecato l'uso.\nUn esempio di endecasillabo con la quarta e la sesta atone, accentato sulla seconda e sull'ottava:\n \nEndecasillabi \"di quinta\".\nTra gli endecasillabi non canonici, i pi\u00f9 comuni sono i cosiddetti \"endecasillabi di quinta\", che presentano appunto la quinta sillaba tonica e sia la quarta che la sesta atone.\nEcco un esempio di endecasillabo di quinta in Dante\n . B\nEndecasillabo rolliano.\nNel Settecento Paolo Rolli tent\u00f2 di trasporre l'endecasillabo falecio dalla metrica classica.\nNe usc\u00ec un quinario doppio, con uscita sdrucciola nel primo emistichio, e piana nel secondo:\nQuesto tipo di endecasillabo non \u00e8 considerato canonico, perch\u00e9 di regola in un endecasillabo canonico l'accento sulla quarta sillaba pu\u00f2 essere quello di una parola monosillabica tronca o polisillabica piana, ma non di una polisillabica sdrucciola. Il verso, chiamato \"endecasillabo rolliano\", prende nome dal poeta che lo port\u00f2 in auge.\nForme poetiche in endecasillabi.\nLa maggior parte della poesia italiana \u00e8 versificata in endecasillabi.\nL'endecasillabo \u00e8 usato da solo in sequenze di versi sciolti, come nella traduzione dell\"Eneide\" di Annibal Caro e dell\"Iliade\" del Monti, oppure in strofe, soprattutto in terzine come nella \"Divina Commedia\" di Dante e in ottave come nell\"Orlando furioso\" dell'Ariosto e nella \"Gerusalemme liberata\" del Tasso.\nLe strofe tipiche costituite da endecasillabi sono :\nSporadici sono i casi di strofe diverse da quelle qui elencate, ma \u00e8 possibile trovare stanze di cinque versi (pentastiche) e di sette versi (eptastiche), solitamente endecasillabi e settenari, tutt'altro che rare nella poesia italiana.\nMetrica classica.\nNella metrica classica esistono alcune variet\u00e0 di endecasillabo:"}
{"id": "43521", "revid": "1419531", "url": "https://it.wikipedia.org/wiki?curid=43521", "title": "Dodecasillabo", "text": "Il termine dodecasillabo, usato come aggettivo, denota genericamente un verso di dodici sillabe con l'accento sull'undicesima sillaba. Si differenzia dal verso alessandrino per il fatto che in quest'ultimo, l'accento \u00e8 sulla dodicesima sillaba.&lt;br&gt;\nNella metrica italiana tradizionale, il termine dodecasillabo \u00e8 quasi sempre usato come sinonimo di \"doppio senario\", ovvero un verso composto, formato da due senari, di cui il primo piano. Pi\u00f9 raramente, un dodecasillabo risulta costituito da un ottonario a cui segue un quaternario.&lt;br&gt;\nCon l'avvento del verso libero, molti poeti italiani hanno iniziato ad usare dodecasillabi con metrica non tradizionale.\nEsempi di versi dodecasillabi.\nNell'esempio precedente, il primo verso pu\u00f2 essere pensato come un settenario seguito da un quinario, mentre il secondo verso pu\u00f2 essere visto come un quinario seguito da un settenario."}
{"id": "43530", "revid": "3732", "url": "https://it.wikipedia.org/wiki?curid=43530", "title": "Inferno - Canto undicesimo", "text": "Il canto undicesimo dell'\"Inferno\" di Dante Alighieri si svolge sull'orlo del sesto cerchio, ove sono puniti gli eretici; siamo all'alba del 9 aprile 1300 (Sabato Santo), o secondo altri commentatori del 26 marzo 1300.\nQuesto canto \u00e8 il pi\u00f9 breve di tutta la \"Divina Commedia\" ed \u00e8 un canto dottrinale dove si spiega la gerarchia dei peccati e la loro dislocazione nell'Inferno, ma, nonostante l'argomento privo di azione, anche qui la costruzione poetica di Dante si manifesta in tutta la sua ricchezza.\nAnalisi del canto.\nLa tomba di Papa Anastasio - versi 1-15.\nDante e Virgilio si sono incamminati dal cerchio degli eretici verso quello successivo. E gi\u00e0 al termine del canto X si anticipava la percezione di un \"lezzo\". Al principio del nuovo canto i due poeti arrivano a affacciarsi al baratro infernale e l'odore pesante e nauseabondo \u00e8 cos\u00ec forte che si ritraggono subito inorriditi. Questo odore pu\u00f2 essere inteso come quello del cerchio successivo, dove il fiume Flegetonte ribolle di sangue, oppure, in senso pi\u00f9 generale, il puzzo del basso inferno, dove sono puniti i peggiori peccati. In genere, anche perch\u00e9 Dante parla di \"profondo abisso\", si ritiene la seconda ipotesi come quella valida.\nI due poeti si accostano allora a un sepolcro, dove Dante vede la lapide che recita:\nCio\u00e8 \"custodisco Papa Anastasio, traviato da Fotino di Sirmio\". Tutto qui, la presenza del papa eretico \u00e8 affidata a una semplice inquadratura.\nNella sua condanna Dante segue il \"Liber pontificalis\", il quale riporta una scarna biografia del pontefice sottolineando il suo aver voluto accordarsi con gli eretici monofisiti (in particolare con il diacono Fotino) senza il consiglio dei vescovi e degli altri religiosi della curia, restando isolato. Dio lo avrebbe allora \"percosso\", facendogli evacuare gli intestini. Poco importa nel commento al passo dantesco che la figura di questo papa sia in seguito stata rivalutata e il passo del \"Liber Pontificalis\" dichiarato spurio: \u00e8 interessante qui rilevare solo che nel Medioevo l'attendibilit\u00e0 del \"liber\" era considerevole e non veniva messa in discussione.\nVirgilio dice allora a Dante che \u00e8 meglio aspettare un po' affinch\u00e9 il naso si abitui all'odore, cos\u00ec che poi essi non ci facciano pi\u00f9 caso.\nOrdinamento e distribuzione dei dannati nell'inferno - vv. 16-90.\n\u00c8 Dante a proporre a Virgilio di dire qualcosa di interessante nell'attesa e il maestro, che gi\u00e0 ci stava pensando, gli inizia a parlare degli ultimi tre cerchi, affinch\u00e9, quando scenderanno, a Dante sia sufficiente un'occhiata per capire pena e dannati, senza doversi dilungare in spiegazioni. In seguito il discorso si allargher\u00e0 a tutto l'Inferno, compresi i cerchi gi\u00e0 visitati.\nVirgilio inizia a parlare dei peccati di \"malizia\", quelli puniti entro le mura di Dite, e dice che essi hanno tutti come risultati l'\"ingiuria\" altrui. Per ottenere questa ingiuria si pu\u00f2 ricorrere alla frode o alla forza, la prima pi\u00f9 grave della seconda, quindi punita pi\u00f9 in basso. Il prossimo cerchio \u00e8 invece occupato dai violenti: in ordine di gravit\u00e0\nPer ciascuno dei tre peccati esiste un sottogirone, nel quale sono puniti con diverso grado o diversa pena le varie categorie. I sodomiti sono indicati come abitanti di Sodoma, mentre gli usurai di Cahors (\"Caorsa\"), all'epoca sinonimo di citt\u00e0 degli strozzini.\nDal verso 52 inizia la trattazione dei peccati legati alla frode. Una prima distinzione \u00e8 legata alle frodi verso il prossimo, che per natura non sarebbe tenuto a fidarsi (e qui Dante elenca sparsamente otto dei dieci peccati puniti nel girone dei fraudolenti, diviso in Malebolge), e le frodi contro chi di noi si fida, cio\u00e8 i tradimenti veri e propri, che rompono non solo il vincolo naturale di reciproco aiuto tra esseri umani, come i fraudolenti, ma anche quello della fiducia speciale (tra parenti, amici, compatrioti...) per questo \u00e8 il peccato pi\u00f9 grave che viene punito nel cerchio pi\u00f9 piccolo dove siede Dite, cio\u00e8 Lucifero.\nA questo punto Dante chiede perch\u00e9 i peccatori dei gironi precedenti (elencati secondo la loro pena) non sono puniti entro la citt\u00e0, forse perch\u00e9 non rientrano nell'ambito dell'ira divina? La risposta di Virgilio \u00e8 piuttosto brusca: \"\"perch\u00e9 esci dalla via maestra (\"delira lo 'ngegno tuo\")? O forse segui altre dottrine [eretiche]? Non ti ricordi come nella \"tua\" Etica di Aristotele i peccati siano divisi in tre disposizioni che il cielo non vuole cio\u00e8 incontinenza, malizia e matta bestialit\u00e0? e non ricordi come l'incontinenza sia giudicata meno grave delle altre? Se tieni a mente questo, si capisce perch\u00e9 la vendetta divina li martelli di meno\"\" (parafrasi vv. 76-90).\nSe su malizia e incontinenza non ci sono dubbi, pi\u00f9 vago e oggetto di dispute \u00e8 il significato della \"matta bestialitade\". Per alcuni essa indica la violenza (mentre malizia allora indicherebbe solo la frode), altri la indicano come l'eresia, non indicata altrove, che per\u00f2 non esisteva come peccato nell'etica.\nResterebbero comunque esclusi i peccati degli ignavi, delle anime del Limbo e, secondo alcune interpretazioni, degli eretici appunto: i relativi peccatori fanno parte dell'antinferno o dei gironi che stanno sulla soglia di una parte dell'Inferno (Alto e Basso Inferno), e forse Dante li ha volutamente esclusi dall'elencazione, in quanto peccati non attivi, la cui negativit\u00e0 starebbe nel \"non aver fatto\".\nConsiderazioni sull'usura - vv. 91-115.\nDante ringrazia calorosamente il maestro, ma chiede altre spiegazioni sul peccato dell'usura. Virgilio continua a citare la filosofia di Aristotele dove \u00e8 indicato, per chi lo sa capire, come la natura prenda il suo corso dall'intelletto divino e dal suo operato (l'\"idea\" e l'\"azione\"). Analogamente nella \"Fisica\", sempre di Aristotele, \u00e8 spiegato verso l'inizio come anche il lavoro umano si adegui al modello divino: l'arricchimento personale quindi deve procedere dal lavoro umano o dalla creativit\u00e0 dell'intelligenza, come \u00e8 scritto anche all'inizio della Genesi, ogni altro modo, compreso quello appunto di trarre soldi dai soldi stessi, \u00e8 contro natura e offende Dio.\n\u00c8 chiaro quindi come nel medioevo \"usura\" fosse considerata qualsiasi attivit\u00e0 bancaria, non gi\u00e0 il prestito a tassi esorbitanti come lo intendiamo noi oggi.\nGiunge quindi il momento di proseguire e Virgilio lascia una notazione oraria: i Pesci guizzano fuori dall'orizzonte e il Carro si trova nella zona del Coro (il maestrale), cio\u00e8 a nord-ovest. I Pesci sono l'ultima costellazione a sorgere prima del sole, il quale sorge con l'Ariete, quindi sono due ore prima dell'alba, le quattro del mattino. Il passaggio per scendere \u00e8 un po' pi\u00f9 avanti (\"il balzo vi l\u00e0 oltra dismonta\") quindi Virgilio sottintende che sar\u00e0 bene affrettarsi."}
{"id": "43532", "revid": "2146769", "url": "https://it.wikipedia.org/wiki?curid=43532", "title": "Inferno - Canto dodicesimo", "text": "Il canto dodicesimo dell'\"Inferno\" di Dante Alighieri si svolge nel primo girone del settimo cerchio, sul fiume Flegetonte, ove sono puniti i violenti contro il prossimo; siamo all'alba del 9 aprile 1300 (Sabato Santo), o secondo altri commentatori del 26 marzo 1300.\nAnalisi del canto.\nLa frana e il Minotauro - versi 1-45.\nDante e Virgilio si erano fermati un attimo prima di entrare nel fosso del basso Inferno, giusto il tempo per abituarsi all'afrore e spiegare la struttura dell'Inferno. All'inizio di questo canto essi riprendono il cammino e si affacciano su una frana, che a Dante ricorda un'analoga \"ruina\" che \"l'Adice percosse\" nei pressi di Trento, che in genere si indica con i Lavini di Marco, vicino a Rovereto, riprendendo un passo di Alberto Magno (\"De meteoris\" III, 6) che probabilmente fece da ispirazione per Dante, piuttosto che un'esperienza diretta nei luoghi, improbabile per i primi anni d'esilio durante i quali venne scritto l'Inferno. Il poeta nota come, per quanto scosceso, sia possibile scenderlo.\nUna nuova interpretazione identifica la \"ruina\" con la frana di Calliano, pi\u00f9 vicina a Trento e al fiume Adige (\u00abZengio Ross\u00bb in prossimit\u00e0 di Castel Pietra).\nAnticipato qualche verso prima (parafrasando, \"venimmo all'orlo di una frana dove vedemmo qualcosa che nessuno vorrebbe vedere - ch'ogne vista ne sarebbe schiva\" v. 3), il poeta descrive ora \"l'infamia di Creta\" che sta sulla punta del precipizio (\"la rotta lacca\" v. 11) e che fu concepita in una falsa vacca. Si tratta del leggendario Minotauro, del quale Dante riprende alcuni tratti della mitologia classica, in particolare attingendo dall'\"Ars amatoria\" di Ovidio: Pasifae, moglie di Minosse, per una maledizione di Poseidone si era innamorata di un toro e pur di farsi possedere si fece costruire una giovenca di legno entro la quale essa si nascose concependo il mostro del Minotauro; rinchiuso nel celebre labirinto di Cnosso, fu ucciso da Teseo (Dante lo chiama \"Duca d'Atene\" in quanto figlio della regina ateniese), con l'aiuto di Arianna.\nQui il mostro \u00e8 descritto come macinato dalla sua stessa ira, che lo porta a mordersi cos\u00ec come facevano gli iracondi nello Stige. Virgilio lo attizza rivolgendogli parole beffarde: \"Che credi che ci sia il Duca d'Atene? Spostati, che qui non c'entra tua sorella, lui (Dante) viene solo per vedere le pene\" (parafrasi vv. 16-21). La bestia grottescamente si infuria ancora di pi\u00f9, ma come i tori che saltellano dopo aver ricevuto un colpo mortale, esso non pu\u00f2 che sbandare qua e l\u00e0 senza senso, mentre Virgilio suggerisce di sgattaiolare via.\nDalla scarna descrizione dantesca e dall'indeterminatezza della sua fonte (Ovidio) si pensa che Dante lo immaginasse al contrario della figura che conosciamo, cio\u00e8 con un corpo bovino sormontato da una testa (o un busto) umano.\nL'episodio della bestialit\u00e0 irrazionale del Minotauro (la sua \"matta bestialitade\" citata nel canto precedente) viene messo in contrasto con quello successivo dell'incontro con i Centauri.\nDante non manca di sottolineare come la sua figura pesante di uomo vivo sia la sola a spostare sassi e pietruzze che rotolano gi\u00f9. Virgilio allora racconta di come questa frana non c'era quando egli scese l'Inferno per la prima volta. Si riferisce a quanto raccontato nel Canto IX, quando descrisse come la maga Erichto lo costrinse a andare a richiamare un'anima nel cerchio pi\u00f9 basso dell'Inferno per evocare l'anima di un traditore dal cerchio di Giuda. L'episodio \u00e8 maturato da Lucano, ma il coinvolgimento di Virgilio \u00e8 uno stratagemma puramente dantesco, per spiegare la conoscenza dell'Inferno da parte di Virgilio-guida. Se il viaggio immaginario di Virgilio si svolse poco dopo la sua morte (V c. IX v 25), ossia poco dopo il 19 a.C., egli non poteva aver visto la frana, rovinata quando ci fu il terremoto che fece tremare l'inferno dopo la morte di Cristo (33 d.C.). Virgilio dice che lo sent\u00ec poco prima che \"colui che la gran preda lev\u00f2 a Dite dal cerchio superno\", cio\u00e8 che Cristo (mai nominato nell'Inferno) scendesse al Limbo per portare in cielo i patriarchi dell'Antico Testamento, e che la scossa gli fece pensare che l'amore universale si ritrasformasse in caos, citando le dottrine filosofiche di Empedocle.\nIl Flegetonte e i Centauri - vv. 46 - 99.\nVirgilio indica allora a Dante la \"riviera di sangue\" dove sono bolliti i violenti verso il prossimo. Dante ha un'esclamazione di rammarico verso come l'ira e la cupidigia (qui non intese come incontinenze) spingano ad atti di violenza che vengono cos\u00ec puniti per l'eternit\u00e0. Descrive poi la fossa del letto del fiume che occupa tutta la piana e che forma un arco, essendo l'inferno fatto da cerchi concentrici, e scorge tra la fine della frana e la riva del fiume una schiera di centauri armati di frecce, che vanno a caccia come erano soliti farlo nel mondo dei vivi.\nI due poeti sono a loro volta visti dai centauri, che si avvicinano ai due, archi alla mano, e uno di essi (Nesso) intima loro da lontano: \"A quale pena venite voi che scendete il sentiero? Ditelo subito senn\u00f2 vi colpisco con le frecce!\".\nVirgilio risponde pronto che vuol parlare s\u00ec, ma solo con Chirone, il pi\u00f9 savio dei tre, rimproverando a Nesso l'impulsivit\u00e0 (\"\"mal fu la voglia tua s\u00ec tosta\" v. 66), alludendo al suo innamorarsi con subitanea violenza di Deianira, moglie di Ercole, e al suo tentativo di rapirla per cui fu ucciso da quest'ultimo con una freccia avvelenata.\nMentre i due poeti si appressano a loro, Virgilio spiega a Dante chi sono i tre centauri che si sono allontanati dalla schiera: Nesso, che mor\u00ec per Deianira ma si vendic\u00f2 da solo (ingann\u00f2 Deianira a creare una tunica con la sua pelle avvelenata da dare a Ercole che l'aveva assassinato con frecce avvelenate, venendo cos\u00ec a sua volta ucciso dal veleno); Chirone, che allev\u00f2 (\"nodr\u00ec\"\") Achille; e Folo, che fu cos\u00ec pieno d'ira (si ubriac\u00f2 alle nozze tra Ippodamia e Piritoo tentando di rapire la sposa e le altre donne dei Lapiti). Essi, continua Virgilio, corrono attorno al fosso del fiume e colpiscono qualsiasi anima esca dal sangue in misura maggiore a quanto richieda la sua colpa (i diversi livelli di immersione a seconda della colpa saranno spiegati pi\u00f9 avanti).\nIntanto i due poeti sono davanti a quelle fiere veloci (\"snelle\" nell'italiano antico stava per rapide) e Chirone prima di parlare si scansa la barba lunga con la cocca di una freccia: un particolare di grande realismo che vivacizza la poesia. Chirone parla allora e dice ai compagni di notare come Dante sia vivo perch\u00e9 muove i ciottoli che calpesta. Virgilio, che era gi\u00e0 davanti al centauro, vicino a dove la natura umana e bestiale si uniscono (al ventre), spiega come Dante sia vivo e lui gli debba mostrare \"la valle buia\" per necessit\u00e0, non per diletto: \"Tale\" (qui sta per Beatrice) lo incaric\u00f2 di accompagnarlo e nessuno dei due \u00e8 un ladrone (riferendosi ai peccati puniti in questo cerchio). Ma in nome di quella divinit\u00e0 che gli fece iniziare questo viaggio, Virgilio chiede a Chirone di concedere loro uno di questi centauri ai quali sono vicini (\"a provo\"), perch\u00e9 porti Dante in groppa e faccia guadare il fiume, poich\u00e9 egli non \u00e8 uno spirito che pu\u00f2 volare. La preoccupazione di Virgilio sta nel bisogno di attraversare il sangue bollente senza che Dante ne venga ferito, e questa volta non sar\u00e0 usato l'espediente del traghettatore come con l'Acheronte e lo Stige.\nChirone accetta e li affida a Nesso, che accetta di buon grado il compito, sebbene non si accenni pi\u00f9 al fatto del salire o scendere dalla groppa del centauro da parte di Dante. L'ubbidienza e la grandezza dei centauri (che in Dante \u00e8 spesso sinonimo di grandezza morale) \u00e8 opposta alla cieca bestialit\u00e0 del Minotauro incontrato precedentemente.\nI violenti contro il prossimo - vv. 100-139.\nNesso quindi fa da guida ai due pellegrini che iniziano ad attraversare il fiume di sangue bollente: una volta tanto Virgilio resta in disparte (\"Questi ti sia or primo, e io secondo\", v. 114).\nIl grande centauro inizia con l'illustrare delle anime che sono immerse fino \"al ciglio\", fino agli occhi, i tiranni che fecero violenza sia contro le persone che contro i beni delle persone (la distinzione nei due modi di far violenza al prossimo \u00e8 alla base della punizione). Qui il centauro indica Alessandro e Dionisio il vecchio, tiranno di Siracusa, che diede anni dolorosi alla Sicilia (\"Cicilia\"). Su chi sia il tiranno Alessandro non c'\u00e8 chiarezza: si pensa in genere ad Alessandro di Fere in Tessaglia, citato insieme a Dionisio anche nel \"Livre du Tresor\" di Brunetto Latini, ma alcuni hanno pensato anche ad Alessandro Magno, sebbene Dante ne parli con onore nel \"Convivio\" e nel \"De Monarchia\", quindi pi\u00f9 improbabile.\nSuccessivamente Nesso indica un'anima dai capelli neri, Ezzelino III da Romano, e una dai capelli biondi, Obizzo II d'Este, il quale \"per vero\" (\"davvero\") fu ucciso dal figliastro: qui Dante sembra voler fare una rivelazione definitiva su voci gi\u00e0 all'epoca incerte.\nArrivano poi a quelli sommersi fino alla gola nel \"bulicame\" cio\u00e8 nella sorgente calda (pi\u00f9 avanti questo termine verr\u00e0 usato come nome proprio di una sorgente presso Viterbo). Qui Nesso mostra un'ombra sola in un angolo (\"da l'un canto sola\"), colui che tagli\u00f2 in grembo a Dio il cuore che ancora cola (il testo ha \" si cola\": sussiste il dubbio interpretativo tra il senso di \"gronda sangue\" perch\u00e9 non vendicato e il senso di \"si cola\" come \"si venera\", latinismo dal verbo colere) sul Tamigi. Questa complessa perifrasi indica Guido di Montfort: il 13 marzo 1271 per vendicare il padre ucciso dal Re d'Inghilterra Enrico III, ammazz\u00f2 con cruenza durante una messa nella chiesa di San Silvestro a Viterbo il cugino del Re, il mite Enrico di Cornovaglia, alla presenza di Filippo III di Francia e di Carlo d'Angi\u00f2. Il delitto rimase impunito (forse per la complicit\u00e0 dell'Angi\u00f2), e dest\u00f2 grande scandalo; Giovanni Villani ricordava come il cuore di Enrico fosse poi portato in Inghilterra e collocato in un'urna d'oro su una colonna del Ponte di Londra.\nSuccessivamente Dante vede altri che tengono fuori il busto e altri che immergono solo i piedi: come spiegato da Virgilio nel canto precedente, essi sono i predoni e i violenti meno gravi. Non sono puniti qui i ladri, che derubano con la frode invece che con la violenza: ad essi \u00e8 dedicata una malebolgia.\nNesso spiega poi che come in quel punto la profondit\u00e0 del fiume diminuisce, dall'altra parte poi ridiventa profonda gradualmente, fino ad arrivare dove sono immersi altri tiranni. L\u00ec si trovano Attila, Pirro (probabilmente Pirro Neottolemo, pi\u00f9 difficilmente Pirro Re dell'Epiro, lodato nel \"De Monarchia\") e Sesto, probabilmente intendendo Sesto Pompeo.\nInoltre nomina due predoni che \"fecero a le strade tanta guerra\": Rinieri da Corneto e Rinieri de' Pazzi di Valdarno. Nel frattempo Nesso ha terminato la traversata: senza accennare alla salita/discesa di Dante dalla groppa, si gira e ripassa il guado nella direzione opposta.\nIl contrappasso.\nIl contrappasso \u00e8 tagliato sugli assassini e si estende per analogia anche a tutti gli altri peccatori qui puniti: essi che furono desiderosi del sangue altrui, adesso vi giacciono immersi."}
{"id": "43535", "revid": "125744813", "url": "https://it.wikipedia.org/wiki?curid=43535", "title": "Inferno - Canto tredicesimo", "text": "Il canto tredicesimo dell'\"Inferno\" di Dante Alighieri si svolge nel secondo girone del settimo cerchio, dove sono puniti i violenti contro s\u00e9 stessi; siamo all'alba del 9 aprile 1300 (Sabato Santo), o secondo altri commentatori del 26 marzo 1300.\nAnalisi del canto.\nLa selva dei suicidi - versi 1-30.\nDante e Virgilio, attraversato il Flegetonte grazie all'aiuto del centauro Nesso, incontrato nel precedente canto, si ritrovano in un bosco tenebroso (l'intero episodio ha un precedente nell\"'Eneide\" virgiliana, al canto III, vv. 22 sgg.). Non ci sono sentieri (vedremo poi che ci\u00f2 \u00e8 dovuto alla nascita casuale delle piante e al fatto che il dover farsi strada tra gli sterpi sia parte della pena degli scialacquatori) e Dante evoca il sinistro luogo con una famosa terzina scandita dalla tecnica della \"Privatio\" -o antitesi- \"Non... ma...\", anafora che si ripete nei vv. 1-4-7.\nL'anafora tra i due emistichi dei versi della terzina sottolineano una antitesi anche stilistica: ad una uniformit\u00e0 sintattica del primo emistichio si contrappone la variet\u00e0 del secondo emistichio; al contrario, si riscontra una variet\u00e0 fonetica nei primi emistichi e una maggiore uniformit\u00e0 negli altri emistichi. \nNon ci sono piante verdi quindi, ma di colore scuro, non rami dritti ma nodosi e contorti, nessun frutto ma solo spine avvelenate. Dante precisa la descrizione con una similitudine: le dimore tra Cecina e Corneto (cio\u00e8 la Maremma) di quelle bestie che odiano i terreni coltivati non sono in confronto cos\u00ec fitte e con vegetazione tanto aspra. Qui, dice il poeta, le Arpie (le \"brutte\" Arpie, che cacciarono con presagi funesti i troiani dalla Strofade, da un episodio del III libro dell'Eneide) fanno i loro nidi: esse, descrive il poeta, hanno corpo di uccello e volto umano, ed emettono strani lamenti (\"fanno lamenti in su li alberi strani\" vv 15, \u00e8 un iperbato, ovvero la parola a cui si riferisce l'aggettivo viene allontanata dalla parola stessa). La descrizione delle Arpie \u00e8 piuttosto statica ed esse non compiono nessuna azione diretta nel canto: Dante le sente e le vede, ma parla come se ce le stesse descrivendo senza guardare, a prescindere dalla percezione.\nVirgilio, prima di entrare nel bosco, ricorda a Dante che si tratta del secondo girone del VII cerchio, quello dei violenti contro s\u00e9 stessi, al quale seguir\u00e0 il \"sabbione\" dei violenti contro Dio e contro natura. Inoltre la guida dice a Dante di guardare bene, che vedr\u00e0 cose a cui non crederebbe se gli venissero raccontate.\nInfatti Dante nota come si sentano lamenti ovunque senza vedere nessuno, al che pensa che ci siano delle anime nascoste tra la boscaglia. Virgilio gli legge nel pensiero e lo invita a troncare un rametto da una pianta perch\u00e9 la sua idea venga confutata (\"li pensier c'hai si faran tutti monchi\", v. 30). Inizia al verso 25 lo stile arzigogolato di figure retoriche tipico di questo canto, ispirato allo stile ufficiale delle lettere dei funzionari di Stato come Pier della Vigna che si incontrer\u00e0 tra breve: \"Cred'io ch'ei credette ch'io credesse\" (in queste parole \u00e8 presente un polittoto).\nQuesta foresta quindi \u00e8 mostruosamente intricata e il poeta si sofferma nel descrivere i dettagli pi\u00f9 angoscianti perch\u00e9 il lettore non immagini il luogo come un ameno boschetto: niente foglie, frutti e fiori, e al posto del cinguettio degli uccelli si sentono solo le grida delle arpie e i lamenti. Non dobbiamo poi immaginare maestosi alberi ad alto fusto, ma sterpi, arbusti nodosi, come ve ne sono in Maremma, alti comunque abbastanza da appendere un corpo umano (come verr\u00e0 detto ai vv. 106-108).\n\u00c8 la selva dei violenti contro se stessi, suicidi e scialacquatori, come preannunciato nello schema dell'Inferno nell'XI canto. Per Dante la violenza contro se stessi \u00e8 pi\u00f9 grave della violenza contro il prossimo, confermando in pieno la visione teologica di san Tommaso d'Aquino: il comandamento di \"amare il prossimo tuo come te stesso\" postula prima un amore verso la nostra persona in quanto riflesso della grazia e della grandezza divina.\nQuesta selva richiama l'immagine del \"locus horridus\", caratterizzato da una natura cupa, accidentata, squassata da terribili sconvolgimenti ed animata da paurose e misteriose forze soprannaturali. Nelle letterature classiche ne troviamo testimonianza in Euripide, Virgilio (\"Eneide\", III, vv. 13-68), Ovidio e Seneca.\nL'arbusto sanguinante - vv. 31-54.\nDante \"coglie\" un ramicello da un grande arbusto e viene sorpreso dal grido \"Perch\u00e9 mi schiante?\" seguito dal fuoriuscire di sangue marrone dal punto reciso. Di nuovo arrivano parole dalla pianta \"Perch\u00e9 mi scerpi? / non hai tu spirto di pietade alcuno? / Uomini fummo, e or siam fatti sterpi\" (vv. 35-37) cio\u00e8 \"perch\u00e9 mi laceri? Eravamo uomini e ora siamo piante, perci\u00f2 la tua mano dovrebbe essere pi\u00f9 clemente\". Al che Dante impaurito lascia subito il ramo.\nCome quando si brucia un legno verde, dal quale esce liquido linfatico da un capo e l'altro cigola soffiando vapore, cos\u00ec dal punto della frattura \"usciva[no]\" parole e sangue (Dante usa il verbo al singolare per indicare i due sostantivi, con uno zeugma).\nSi tratta quindi di uomini trasformati in piante, un decadimento verso una forma di vita inferiore, pena principale dei dannati di questo girone. Questa situazione paradossale si manifesta anche in maniera pratica nel canto: i due pellegrini non hanno un volto da guardare e in due occasioni essi non capiscono se il dannato ha finito di parlare o stia per continuare, perch\u00e9 non possono vedere l'espressione del suo volto.\nLa figura dell'albero sanguinante \u00e8 ripresa dal III canto dell'\"Eneide\", dove si narra dell'episodio di Polidoro: Enea, sbarcato sulle rive del mare di Tracia, vuole preparare un'ara e strappa alcuni rami da una pianta, ma dal legno troncato esce sangue, seguito, dopo alcuni tentativi, dalle parole di Polidoro, l'ultimogenito di re Priamo, che in segreto lo aveva affidato al re di Tracia affidandogli un'ingente quantit\u00e0 d'oro perch\u00e9 Troia era sotto assedio. Egli si \u00e8 trasformato in pianta dopo essere stato trucidato e crivellato dalle frecce di Polimestore per impadronirsi del suo oro. Polidoro a questo punto invita Enea a lasciare al pi\u00f9 presto quella terra maledetta. Al verso 48 Dante ammette di aver usato come fonte Virgilio, anzi \u00e8 il poeta stesso che dice come quella scena Dante l'abbia veduta gi\u00e0 nella \"sua\" rima.\nA questo punto Virgilio dice che, se Dante avesse saputo, non avrebbe tagliato il ramoscello. Ma in verit\u00e0 era necessario che Dante lo recidesse per il processo pedagogico della \"Commedia\", affinch\u00e9 conoscesse la pena di questi dannati; inoltre Dante, in riparazione del danno, promette all'anima di ricordarla tra i vivi, se essa vorr\u00e0 rivelare la propria identit\u00e0.\nPier delle Vigne - vv. 55-78.\nIl tronco, adescato dalle dolci parole, non pu\u00f2 tacere e spera di non annoiarli se li \"invischier\u00e0\" un po' con i suoi discorsi: si notino due verbi tipicamente mutuati dalla caccia, passatempo tipico della corte di Federico II di Svevia, come \"adescare\", prendere con l'esca, e \"invischiare\", afferrare con vischio. Il tono della conversazione si alza e diventa ricercato e artificioso, con rime difficili, discorsi intricati e ricchi di figure retoriche come ripetizioni, allitterazioni, metafore, similitudini, ossimori, ecc.\nL'anima finalmente si presenta: egli \u00e8 colui che tenne entrambe le chiavi del cuore di Federico II (quella dell'aprire e del chiudere, ovvero del s\u00ec e del no, immagine presente anche nel \"Libro di Isaia\" a proposito di Re Davide), e che le gir\u00f2 aprendo e chiudendo cos\u00ec soavemente da diventare l'unico partecipe dei segreti del sovrano; comp\u00ec il suo incarico glorioso con fedelt\u00e0, perdendo prima il sonno e poi la vita; ma quella meretrice che non manca mai nelle corti imperiali (dall'\"ospizio di Cesare\"), cio\u00e8 l'invidia, mise gli occhi su di lui e infiamm\u00f2 contro di lui tutti gli animi; e questi infiammati infiammarono a loro volta l'Imperatore (si noti la ripetizione di \"infiamm\u00f2, 'nfiammati, infiammar\"), che mut\u00f2 gli onori in lutti. Il suo animo allora, per spirito di sdegno, credendo di sfuggire lo sdegno del sovrano con la morte (\"disdegnoso/disdegno\", altra ripetizione), fece contro di s\u00e9 ingiustizia sebbene fosse nel giusto (\"ingiusto/giusto\", terza ripetizione). Ma giurando sulle nuove radici del suo legno (la sua morte non \u00e8 avvenuta da molto), egli proclama la sua innocenza, e se qualcuno di loro (dei due poeti) tornasse nel mondo dei vivi, il tronco prega di confortare lass\u00f9 la sua memoria, ancora abbattuta del colpo che le diede l'invidia.\nIn tutta questa lunga perifrasi il dannato non ha mai pronunciato il suo nome, ma ha lasciato elementi sufficienti per la sua identificazione: si tratta di Pier della Vigna, ministro di Federico II che ebbe una brillante carriera nella corte imperiale, almeno fino al culmine nel 1246, quando fu nominato protonotaro e logoteta del Regno di Sicilia ed era di fatto il consigliere pi\u00f9 potente e vicino al sovrano. Nel 1248, dopo la sconfitta di Vittoria, l'Imperatore cominci\u00f2 a perdere fiducia nel suo consigliere e un anno dopo, forse a causa di un sospetto di complotto, venne arrestato a Cremona e incarcerato a San Miniato al Tedesco (o a Pisa), dove venne accecato con un ferro arroventato; dopodich\u00e9 si suicid\u00f2 pare fracassandosi la testa contro il muro della cella. La sua vicenda atroce dest\u00f2 molto scandalo all'epoca e molte storie circa suoi presunti complotti, spesso frutto di voci non vere. In ogni caso la storiografia moderna ha trovato a suo carico un colloquio sospetto con Papa Innocenzo IV a Lione e alcuni rilevanti abusi di potere.\nDante stesso \u00e8 colpito da una forte piet\u00e0 verso il dannato, tanto che non riuscir\u00e0 a porgergli alcuna domanda e dovr\u00e0 farlo Virgilio per lui. Il poeta inoltre ribadisce la sua innocenza, anche se da un punto di vista teologico questa costituisce un'aggravante al suicidio, perch\u00e9 uccidendosi egli ha tolto la vita a un innocente.\nSpiegazione di come i suicidi si trasformino in piante - vv. 79-108.\nVirgilio, su richiesta di Dante, chiede quindi come le anime si trasformino in piante e se alcuna di esse si divincoli mai da tale forma. Di nuovo il tronco soffia prima forte e poi da quel \"vento\" tornano le parole: (parafrasi) \"Brevemente vi sar\u00e0 risposto: quando l'anima feroce del suicida si separa dal corpo dal quale essa stessa si \u00e8 distaccata con la forza, Minosse (il giudice infernale), la manda al settimo cerchio (\"foce\"), dove cade nella selva a caso, dove la fortuna la balestra (ancora linguaggio venatorio). L\u00ec nasce un ramoscello, poi un arbusto: le Arpie mangiando le sue foglie gli arrecano dolore e il dolore si manifesta in lamenti (chiasmo riferito a come dai rami rotti possano uscire parole e lamenti)\" (vv. 93-102).\nPoi Pier delle Vigne racconta come, dopo il Giudizio universale, le loro anime trascineranno i corpi alla foresta e li appenderanno ciascuna al suo tronco, senza riunirsi con essi poich\u00e9 non \u00e8 giusto riprendere ci\u00f2 che ci si \u00e8 tolti (\"non \u00e8 giusto aver ci\u00f2 c'om si toglie\", v. 105). Questa \u00e8 un'invenzione puramente dantesca e nessun teologo parla di questa condizione speciale dei suicidi dopo il Giudizio Universale. L'idea del bosco dove penzolano macabramente i corpi dei suicidi \u00e8 una delle pi\u00f9 cupe rappresentazioni dell'Inferno.\nL'anima, nell'immaginario medievale, era legata spesso a simboli vegetali. La mistica Ildegarda di Bingen (secolo XII), nel \"Liber Scivias\", intuisce l'anima divina in un albero. Presso gli antichi popoli nomadi, la pianta \u00e8 simbolo sia della vita, poich\u00e9 fruttifica, sia della sapienza divina (Proverbi 3, 18), cos\u00ec le anime dei giusti alla loro morte si chiameranno \"querce di giustizia\" (Libro di Isaia 61,3) e andranno ad esornare la piantagione del Signore per manifestarne la gloria.\nGli scialacquatori - vv. 109-129.\nI due poeti sono ancora in attesa di altre parole dal tronco quando la scena cambia improvvisamente. Si sentono rumori di caccia, come chi si senta venire incontro un cinghiale braccato da cani e cacciatori e che senta gli animali e le frasche spezzate. Ed ecco che dal lato sinistro Dante vede due anime nude e piene di graffi che scappano per la selva spaccando rami dappertutto (si tratta di un esempio di caccia infernale o caccia selvaggia).\nQuello pi\u00f9 avanti invoca: \"Or accorri, accorri morte!\", intesa probabilmente come seconda morte che annullerebbe le loro pene, mentre quello pi\u00f9 dietro lo chiama, ricordando a \"Lano\" che non fuggiva cos\u00ec veloce dalle Giostre del Toppo dov'era caduto in battaglia. Stremato il secondo si nasconde dietro un cespuglio, ma arriva una schiera di cagne nere, che come veltri lo raggiunge e lo lacera a brandelli, portando via le sue membra dolenti.\nI due fuggiaschi braccati, sono, secondo lo schema del canto, due violenti contro i loro beni, i cosiddetti \"scialacquatori\" (usando una parola che non appartiene al vocabolario di Dante) e dalle parole che pronunciano si pu\u00f2 risalire alla loro identit\u00e0. Sono il senese Lano da Siena, forse gi\u00e0 membro della \"brigata spendereccia\" e morto alle Giostre del Toppo, e Jacopo da Sant'Andrea, oggetto di numerosi aneddoti su come distrusse con leggerezza le sue propriet\u00e0.\nLa differenza tra il peccato degli scialacquatori e quello dei prodighi sta nelle intenzioni: i primi avevano scopi distruttivi (si cita sempre l'esempio di Jacopo che aveva dato a fuoco le proprie case per diletto), mentre i secondi non sapevano contenere la loro indole a spendere, desiderando solo accumulare beni con rapacit\u00e0.\nIl suicida fiorentino - vv. 130-151.\nDopo la parentesi della caccia infernale, la scena torna silenziosa e meditativa: Virgilio indica a Dante il cespuglio dove Jacopo \u00e8 stato braccato e smembrato; il cespuglio, all'evidenza un suicida, si duole delle numerose ferite riportate durante l'assalto. Esso si lamenta contro Jacopo da Sant'Andrea (\"Che t'\u00e8 giovato di me far schermo? / Che colpa ho io della tua vita rea?\", vv. 134-135), poi Virgilio gli chiede di parlare un po' di s\u00e9.\nIl cespuglio prega prima malinconicamente i due pellegrini di raccogliere le sue fronde e metterle ai suoi piedi (cosa che Dante al fine far\u00e0, come si apprender\u00e0 nell'incipit del successivo canto). Poi inizia a dire che \u00e8 fiorentino, non nominando la citt\u00e0 ma compiendo una lunga perifrasi: dice che era della citt\u00e0 che cambi\u00f2 il primo patrono in san Giovanni Battista, riferendosi alla diffusa leggenda che l'antica Florentia romana fosse una citt\u00e0 dedicata al dio Marte. Per questo il primo padrone, dio della guerra e della discordia, continua a perseguitarla \"con la sua arte\", rendendola sempre triste. Per fortuna che almeno resti un frammento di statua collocato al passaggio sull'Arno, altrimenti coloro che la ricostruirono dopo la distruzione di Attila avrebbero lavorato invano. Il cespuglio si sta riferendo alla statua che i fiorentini credevano raffigurasse Marte e che si trovava alla testa dell'antico Ponte Vecchio, presso il vicolo Marzio. Questa statua smozzicata, citata da vari cronisti, era il rimasuglio di un cavallo di una statua equestre della quale nessuno ricordava l'origine. Poich\u00e9 non si conoscono statue equestri di Marte, gli storici moderni hanno avanzato l'ipotesi che si trattasse forse di un'effigie di Totila, il re degli Ostrogoti, che fu responsabile della distruzione di Firenze nel 550 (e non Attila re degli Unni che Dante ha indicato confondendosi).\nLa presenza di questo \"palladio\" veniva vista come una protezione per la citt\u00e0: nel 1333 fu travolto da un'alluvione e i pi\u00f9 pessimisti vi videro un preannuncio della peste nera (1348). In ogni caso al tempo di Dante esso esisteva ancora.\nIl canto si chiude con un verso lapidario, l'unico sulla biografia del dannato: \"Io fei gibetto a me de le mie case\", cio\u00e8 \"io feci la mia forca (gibetto \u00e8 un francesismo da \"gibet\") nelle mie case\", ovvero \"mi impiccai in casa mia\". La drammatica scena dell'appeso, anonimo come tanti fiorentini che in quegli anni di \"boom\" economico non stavano al passo e si toglievano la vita, \u00e8 permeata del senso di solitudine del suicidio.\nIl contrappasso.\nI suicidi sono trasformati in piante, forma di vita inferiore, perch\u00e9 essi hanno rifiutato la loro condizione umana uccidendosi: perci\u00f2 (per analogia) non sono degni di avere il loro corpo. Perfino dopo il Giudizio Universale essi saranno i soli a non rientrare nel proprio corpo, ma lo trascineranno e lo appenderanno ai loro rami. La questione del sangue e delle ferite \u00e8 solo un accrescimento della pena o semmai va intesa come il fatto che essi, che versarono il proprio sangue per mano propria, ora lo vedono versato per mano altrui.\nGli scialacquatori, che distrussero le proprie sostanze, adesso (per analogia) vengono fatti a pezzi (a brano a brano) da cagne nere fameliche."}
{"id": "43536", "revid": "879070", "url": "https://it.wikipedia.org/wiki?curid=43536", "title": "Inferno - Canto quattordicesimo", "text": "Il canto quattordicesimo del \"Inferno\" di Dante Alighieri si svolge nel terzo girone del settimo cerchio, ove sono puniti i violenti contro Dio, natura e arte; siamo all'alba del 9 aprile 1300 (Sabato Santo), o secondo altri commentatori del 26 marzo 1300.\nAnalisi del canto.\nLa distesa infuocata - versi 1-42.\nIl canto inizia ricollegandosi alla fine del XIII: Dante, impietosito dalle parole del concittadino anonimo suicida trasformato in arbusto e straziato dalla lotta tra uno scialacquatore e i cani infernali avvenuta tra i suoi rami, poich\u00e9 \"carit\u00e0 del loco natio mi strinse\", raduna i rami spezzati, come richiesto nel canto precedente, e li mette alla base della pianta \"fioca\" cio\u00e8 muta, oppure esausta.\nDante e Virgilio arrivano al confine tra i due cerchi dove vedono la tremenda mano della giustizia che punisce senza deroga i nuovi dannati. Qui c'\u00e8 una landa senza vegetazione, alla quale la selva dei suicidi fa da \"ghirlanda\", come ad essa lo fa il fosso del Flegetonte (Dante vuole forse ricordare il fiume di sangue bollente passato due gironi fa, perch\u00e9 presto ne dovr\u00e0 riparlare). Qui i poeti si fermano sull'orlo della spiaggia, simile a quella che calpest\u00f2 Catone Uticense (vicenda narrata da Lucano nella \"Pharsalia\"), e, dopo un'invocazione a Dio, il poeta passa a descrivere le anime punite: esse sono nude (tutti i dannati sono nudi, ma a volte Dante lo ricorda solo per sottolineare la loro miseria) e molto numerose; tutte piangono ma non tutte seguono una stessa legge. Alcune infatti giacciono supine, le pi\u00f9 tormentate, altre son sedute, altre ancora, pi\u00f9 numerose, corrono senza sosta. Il tutto \u00e8 coronato da una continua pioggia di fuoco, fitta come la neve che cade sulle Alpi quando non c'\u00e8 vento, un'immagine ripresa dalla Bibbia (Genesi XIX 24 e Libro di Ezechiele XXXVIII 22). Non esiste un contrappasso preciso: si pu\u00f2 solo dire che come la pioggia infuocata distrusse Sodoma, cos\u00ec tormenta i dannati. Inoltre un fatto cos\u00ec innaturale come il piovere fuoco invece che acqua \u00e8 consono a coloro che andarono contro le leggi naturali. Potrebbe infine essere un riferimento ai versetti del salmo 10 \"Far\u00e0 piovere sugli empi/brace, fuoco e zolfo,/vento bruciante toccher\u00e0 loro in sorte\".\nDante non spiega chi siano questi dannati, ma lo far\u00e0 gradualmente nei prossimi tre canti: gli sdraiati sono i violenti contro Dio (bestemmiatori), quelli che corrono i violenti contro natura (sodomiti) e quelli seduti sono i violenti contro natura ed arte (gli usurai). Una volta tanto nella presentazione dei dannati nei canti successivi Dante non seguir\u00e0 l'ordine di peccato dal meno al pi\u00f9 grave, ma inizier\u00e0 dai bestemmiatori per finire con gli usurai.\nTornando alla pioggia infuocata Dante fa una similitudine colta, mutuata da una lettera di Alessandro Magno ad Aristotele: Dante paragona la pioggia continua a quella che Alessandro vide in India, dopo la quale ordin\u00f2 ai suoi soldati di calpestare il suolo per estinguere le fiamme, cos\u00ec che il fuoco si estinguesse meglio quando \u00e8 piccolo e isolato. Nella lettera in questione i fatti sono un po' diversi e si parla di due precipitazioni impressionanti: prima una grande nevicata, che rese necessario che i soldati scalpicciassero il terreno, seguita da una portentosa pioggia di faville infuocate, che essi dovettero soffocare con le vesti. Dante fa un po' confusione e mescola le immagini, probabilmente perch\u00e9 non aveva letto la lettera direttamente, ma l'aveva trovata menzionata nelle \"Meteore\" di Alberto Magno, dove si trova lo stesso schema della Commedia.\nNell'Inferno inoltre la sabbia prende fuoco facilmente, come l'esca sotto l'acciarino (\"focile\", nell'antico significato), e raddoppia la pena del dannati, bruciati dall'alto e dal basso. Infine Dante \u00e8 colpito dal movimento senza sosta delle mani dei dannati, che si sventolano per scansare l'\"arsura fresca\", un ossimoro per indicare le nuove fiammelle.\nCapaneo - vv. 43-72.\nDante si rivolge quindi a Virgilio e non \u00e8 ben chiaro perch\u00e9 senta il bisogno di ricordargli che lui riesce sempre in tutto tranne che contro i diavoli davanti alla porta del basso Inferno. L'episodio del Canto VIII viene forse ripreso per il suo significato allegorico, come la ragione (simboleggiata dal poeta latino) non possa comunque vincere i peccati di \"malizia\" senza l'aiuto divino (infatti nel canto appare il messo celeste). L'Alighieri gli chiede chi sia quella grande figura (grande nel fisico o grande di animo?) che pare non si curi dell'incendio e sta sdraiata sprezzante e torvo come se la pioggia non lo martirizzasse. L'uso di diversi \"pare\" ha fatto pensare ad alcuni commentatori che l'atteggiamento di Capaneo fosse una sorta di messinscena, anche se forse Dante ha solo voluto manifestare la sua sorpresa di fronte a questa \"grande\" persona.\nE quest'uomo sdraiato, accortosi che si parlava di lui, grida: (parafrasi) \"\"Come io fui da vivo\" (un bestemmiatore), \"tale sono da morto. Anche se Giove stancasse il suo fabbro dal quale, arrabbiato, prese l'acuta folgore con cui io fui colpito l'ultimo giorno della mia vita; anche se stancasse gli altri Ciclopi continuamente nella fucina nera dell'Etna\" (qui \u00e8 usato il nome antico, \"Mongibello\"), \"chiamando \u00abBuon Vulcano, aiuto, aiuto!\u00bb, cos\u00ec come fece nella battaglia di Flegra\" (contro i giganti), \"e mi fulminasse con tutta la sua forza: non potrebbe avere una vendetta gioiosa\" (vv. 51-61).\nQuesto anatema gridato senza fiato \u00e8 colmo di ira contro la divinit\u00e0, peccato per il quale viene punito Capaneo (il suo nome ci verr\u00e0 rivelato nel verso successivo), uno dei sette re che assediarono Tebe e che, come racconta Stazio nella \"Tebaide\", dopo la vittoria si innalz\u00f2 sulle mura della citt\u00e0 sconfitta urlando bestemmie contro Dio finch\u00e9 Zeus non lo fulmin\u00f2 con una saetta. Nel suo grido di vendetta contro Dio egli stimola Giove a lanciargli ora quanti fulmini voglia, ma niente potr\u00e0 piegare il suo spirito ribelle.\n\u00c8 da notare come il dio pagano qui sia usato come \"schermo\" del vero Dio, per cui le imprecazioni lanciate contro di esso sono punite al pari di quelle verso il Dio cristiano.\nVirgilio, dopo aver sentito l'imprecazione, si rivolge allora furente contro il dannato: (parafrasi) \"O Capaneo, nel fatto che non si spegne la tua superbia, tu sei pi\u00f9 punito; nessun tormento, quanto la tua rabbia, sarebbe pena adeguata alla tua empiet\u00e0\" (vv. 63-66). Intende cio\u00e8 che Dio non si vuole vendicare obbligandolo a sottomettersi, n\u00e9 procurandogli pene fisiche, ma la sua tortura sta proprio nella sua superbia eterna e nella sua rabbia impotente, dovuta alla ripetizione continua del suo peccato. Virgilio ribadisce questo anche con Dante, al quale si rivolge con fare pi\u00f9 sereno (\"con miglior labbia\"\") e gli spiega la storia dei sette re di Tebe e di come il disprezzo di Capaneo sia un degno ornamento del suo cuore (malvagio).\nLa bestemmia per Dante quindi, esemplificata magistralmente dall'episodio, non consiste nell'accidentale imprecazione, ma in un disprezzo intimo della divinit\u00e0 e nel misconoscimento della sua superiorit\u00e0. Non ha niente a che fare quindi con l'ateismo, perch\u00e9 chi lancia un'ingiuria ammette implicitamente l'esistenza dell'ingiuriato (e poi gli atei o epicurei sono trattati nel Canto X).\nIl ruscello di sangue - vv. 73-93.\nVirgilio allora intima a Dante di seguirlo, facendo ben attenzione a non toccare la sabbia con i piedi, ma a rimanere sul ciglio del bosco. Arrivano quindi dove sgorga (\"spiccia fuor de la selva\") un \"picciol fiumicello\" rosso di sangue, che raccapriccia Dante al ricordo dei dannati nel Flegetonte di due cerchi fa. Si tratta infatti dello stesso fiume, come spiegher\u00e0 Virgilio tra poco. Intanto Dante lo paragona al \"Bulicame\", una sorgente calda nei pressi di Viterbo, le cui acque vengono divise in canaletti nelle abitazioni di donne del luogo. Esistono due lezioni su queste figure: la pi\u00f9 diffusa \u00e8 quella di \"peccatrici\" cio\u00e8 meretrici, ma alcuni sostengono anche \"pectatrici\" cio\u00e8 le lavoranti addette alla pettinatura della lana. Alcuni versi prima la parola bulicame era stata usata anche come sostantivo generico, intendendo il fiume bollente.\nAnalogamente al fiumicello incanalato quindi Dante nota la presenza di argini in pietra (verranno descritti con due similitudini nel prossimo canto), e Virgilio gli fa notare come sia cosa mirabile che le fiamme si spengano a contatto con i vapori del fiume. Dante per\u00f2 sembra non capire (non capisce che si tratta dell'emissione del Flegetonte o non capisce cosa ci sia di cos\u00ec stupefacente da meritare il richiamo di Virgilio?). Il \"duca\" allora inizia una lunga spiegazione allegorica sul cosiddetto \"Veglio di Creta\".\nIl Veglio di Creta - vv. 94-120.\nL'allegoria del cosiddetto \"Veglio di Creta\" \u00e8 tra le pi\u00f9 complesse del poema. La sua collocazione nel canto \u00e8 quella di spiegare l'origine dei fiumi infernali.\nInnanzitutto Virgilio comincia a descrivere l'Isola di Creta:\nCreta era il luogo della mitica nascita di Zeus, come Virgilio ricorda nella terzina successiva: Rhea o Cibele la scelse come culla affidabile per il figlio e per nasconderlo meglio da Crono, il padre che per via di una profezia su un figlio che l'avrebbe spodestato mangiava tutta la prole, ella chiese ai Coribanti, suoi devoti, di coprire i vagiti del bambino con le loro grida.\nDentro questo monte quindi, prosegue il poeta latino, sta in piedi un \"veglio\", una statua colossale di vecchio, che d\u00e0 le spalle a Damietta (all'Egitto), e guarda verso Roma specchiandosi.\nDa questi primi elementi apprendiamo il perch\u00e9 della scelta di Creta come luogo simbolico: essa veniva considerata patria della civilt\u00e0 e luogo di origine del divino; era a met\u00e0 strada tra Oriente, sede dei primordi della civilizzazione, e Roma, centro del mondo latino attuale, secondo Dante.\nSegue una descrizione del veglio, ripresa abbastanza fedelmente dal passo biblico del sogno di Nabucodonosor, contenuto in Daniele II 31-33. Questo essere ha la testa di oro fino, le braccia e il petto d'argento e il busto fino all'inguine (la \"forcata\" intesa come biforcatura delle gambe) di rame. Le gambe sono di ferro, compreso il piede sinistro, mentre quello destro \u00e8 di terracotta e proprio su questo piede pi\u00f9 fragile esso si appoggia di pi\u00f9.\nDa ogni parte, tranne che da quella d'oro, si aprono fessure che gocciolano lacrime, che raccolgono poi e escono dalla grotta sotto forma di fiume. Questo fiume poi scende roccia per roccia e forma l'Acheronte, lo Stige e il Flegetonte; poi scendono ancora e confluiscono nel Cocito, dove pi\u00f9 non si pu\u00f2 scendere (Dante immagina l\u00ec il centro della terra). Virgilio conclude dicendo che pi\u00f9 avanti vedr\u00e0 quello stagno, ma non ne vuole parlare ora. Rispetto a Daniele i piedi sono differenziati, mentre nella bibbia sono un amalgama di pietra e ferro, che colpiti da una pietra staccatasi da s\u00e9, si rompono e fanno franare tutta la statua. Non c'\u00e8 traccia delle crepe che sgrondano il pianto ininterrotto.\nLa spiegazione di questo complesso sistema di simboli \u00e8 quella derivata dalla tradizione biblica: le varie sezioni del Veglio rappresenterebbero le epoche della civilizzazione. Da un'epoca aurea, da dove non sgorgano lacrime, cio\u00e8 priva del peccato (cio\u00e8 di peccatori che piangano), si passa a regni via via meno virtuosi e pi\u00f9 fragili, fino ai due piedi che rappresenterebbero l'epoca contemporanea. La loro divisione sarebbe quella tipica del mondo dantesco tra potere papale e imperiale: L'Impero sarebbe il piede di ferro, ancora forte ma poco presente, perch\u00e9 ormai ci si appoggiava pi\u00f9 all'altro piede, quello del papato, pi\u00f9 debole perch\u00e9 d'argilla, ma pi\u00f9 potente. Il vecchio, corrotto da innumerevoli fratture si specchierebbe in Roma, anch'essa dominata dalla corruzione.\nSecondo un'altra interpretazione pi\u00f9 \"filosofica\", legata all'\"Etica\" di Aristotele, il Veglio rappresenterebbe la decadenza dell'anima di ogni essere umano, con la testa d'oro simboleggiante il libero arbitrio e con le altre sezioni pi\u00f9 o meno deteriorate dal peccato che sarebbero le varie facolt\u00e0 psichiche. Le lacrime avrebbero anche una funzione iniziatica perch\u00e9 con la loro evaporazione spegnerebbero le fiamme del girone permettendo il passaggio del pellegrino Dante. In definitiva quindi il pianto del veglio sarebbe come un'allegoria del peccato, che nasce dagli uomini e punisce gli uomini stessi attraverso i fiumi infernali.\nI fiumi infernali - vv. 121-142.\nDante ha bisogno di qualche altra spiegazione e chiede a Virgilio perch\u00e9 se questo fiume giunge dal mondo dei vivi lo incontrano solo ora, e il poeta latino risponde che fino ad allora essi sono scesi sempre verso sinistra, ma ancora non hanno fatto un giro completo. Poi Dante chiede dove siano il Flegetonte e il Lete, non citati prima, e il maestro risponde che il bollore dell'acqua del fiume rosso avrebbe gi\u00e0 dovuto essere di risposta alla sua domanda; mentre per quanto riguarda il Lete Dante lo vedr\u00e0 s\u00ec, ma fuori dalla fossa infernale perch\u00e9 \u00e8 il luogo dove \"l'anime vanno a lavarsi / quando la colpa pentuta \u00e8 rimossa\" cio\u00e8 in Purgatorio (cfr. PG XXVIII).\nPoi Virgilio taglia corto e incita Dante ad allontanarsi dal bosco affinch\u00e9 lo segua sui margini, che fanno la \"via\", e dove il fuoco non attacca perch\u00e9 sopra di essi le fiamme (\"vapor\") si spengono."}
{"id": "43539", "revid": "92723", "url": "https://it.wikipedia.org/wiki?curid=43539", "title": "Inferno - Canto quindicesimo", "text": "Il canto quindicesimo dell'\"Inferno\" di Dante Alighieri si svolge nel terzo girone del settimo cerchio, ove sono puniti i violenti contro Dio, natura e arte; siamo all'alba del 9 aprile 1300 (Sabato Santo), o secondo altri commentatori del 26 marzo 1300.\nAnalisi del canto.\nI sodomiti - versi 1-21.\nDante e Virgilio stanno camminando su uno dei due argini di pietra del fiume Flegetonte, unica zona del girone a non essere tormentata dalle fiamme del terzo girone del VII cerchio, quello dei violenti contro Dio e contro la natura. I vapori che il fiume sprigiona infatti spengono le fiammelle. Per descrivere gli argini Dante li paragona a quelli dei fiamminghi tra Wissant e Bruges, italianizzati come Guizzante e Bruggia (non a caso forse due nomi che evocano il concetto di fiamma), e a quelli che i padovani hanno per difendere le loro citt\u00e0 (\"ville\") e castelli dalle piene del Brenta quando dalla Carinzia (\"Carentana\", intesa per\u00f2 come tutte le Alpi Carniche) si sciolgono le nevi per il caldo; e il poeta sottolinea che per\u00f2 gli argini infernali non sono grandi.\nDopo aver visto un bestemmiatore nel canto precedente (Capaneo), questo e il prossimo canto sono dedicati ai sodomiti cio\u00e8 coloro che ebbero rapporti \"contro natura\". Essi corrono nudi senza sosta sul \"sabbione\" infuocato e sono i peccatori pi\u00f9 numerosi del girone (Inf. XIV, v.25). Essi per\u00f2 sono anche i meno empi perch\u00e9 Dante dice che il contatto con il suolo infuocato \u00e8 la condizione pi\u00f9 dolorosa perch\u00e9 corrispondente a colpe pi\u00f9 gravi (dei bestemmiatori e degli usurai, rispettivamente sdraiati e seduti). La sodomia era proverbialmente diffusa a Firenze (basti pensare che in tedesco il termine che indica i sodomiti \u00e8 \"Florenzen\" e il verbo \"zu florenzen\" significa \"sodomizzare\") e in questo girone Dante incontrer\u00e0 per due volte dei concittadini con cui avr\u00e0 un colloquio. In ogni caso il \"peccato\" va considerato nella pi\u00f9 ampia delle concezioni: non soltanto rapporti omosessuali, ma anche eterosessuali, e non vi era distinzione tra chi vi prendeva parte attivamente o passivamente (in questo senso anche una donna, se accondiscendente, poteva essere accusata di sodomia).\nComunque durante tutti e tre i canti dedicati a questo girone non si fa mai menzione del peccato di sodomia: per sapere di cosa siano condannati questi peccatori si deve ritornare all'XI canto dove, durante la generale spiegazione dell'Inferno, si parla al verso 50 di \"Soddoma\".\nNel frattempo Dante e Virgilio si sono incamminati sugli argini lasciandosi indietro la selva dei suicidi (Dante dice che se anche si fosse girato non l'avrebbe potuta pi\u00f9 scorgere, sia per l'aria tenebrosa dell'inferno che per il \"fummo\", il denso vapore). Le anime che vanno a schiera guardano i due poeti, alti sull'argine, come si guarda la luna nuova (questo per\u00f2 non concorda con i versetti 18-19 \"ci riguardava come suol da sera / guardare uno altro sotto nuova luna;\", dove l'oggetto del guardare non \u00e8 \"nuova luna\", ma \"altro\"), cio\u00e8 stringendo gli occhi per la poca luce, come anche - seconda similitudine - fa il vecchio sarto per infilare la cruna dell'ago. Un'interpretazione pi\u00f9 rispettosa del testo parte dall'osservazione che ai tempi di Dante, quando non esisteva l'illuminazione pubblica, nelle vie delle citt\u00e0 ci si vedeva solo nelle nottate di luna luminosa. Quando invece si era in fase di novilunio (\"sotto nuova luna\", v. 19), con la luna che non si scorgeva affatto o appariva come una sottilissima falce all'orizzonte, per vederci era necessario aguzzare lo sguardo stringendo le palpebre (\"ciglia\", v. 20), come faceva il vecchio sarto presbite per far passare il filo nella cruna dell'ago: \"ci riguardava come suol da sera / guardare uno altro sotto nuova luna; / e s\u00ec ver' noi aguzzavan le ciglia / come 'l vecchio sartor fa ne la cruna.\" (vv.18-21).\nBrunetto Latini - vv. 22-60.\nMentre Dante viene osservato a questo modo, ecco che un dannato lo riconosce e che con molta familiarit\u00e0 lo prende per un lembo dell'abito e grida \"Qual maraviglia!\" (v. 24). Il poeta, nonostante l'aspetto orribilmente bruciacchiato del dannato, lo riconosce in Brunetto Latini, e gli si rivolge con la confidenza tipica di chi \u00e8 in familiarit\u00e0: \"Siete voi qui, ser Brunetto?\".\n\"Ser\" \u00e8 comunque un segno di deferenza, dovuto tra l'altro al fatto che il Latini era un notaio e che fu per Dante un maestro. Molti hanno sottolineato come quel \"qui\" indichi una certa sorpresa di Dante che forse fa finta di non essere a conoscenza del peccato di Brunetto, ma nasconde anche una punta di sdegno, indicando un \"proprio qui\".\nEgli, che fu maestro e fonte di sapienza per Dante, gli chiede ora nell'Inferno se non gli dispiaccia fare insieme un po' di strada, lasciando per un po' la sua schiera, del che il poeta pellegrino si dice ben felice. \"\"Ven preco; / e se volete che con voi m'asseggia / far\u00f2l, se piace a costui che vo seco\" (a Virgilio)\". Brunetto per\u00f2 si affretta allora a spiegare che i dannati come lui non possono mai fermarsi, pena l'immobilit\u00e0 per cento anni sulla sabbia infuocata, quindi \u00e8 meglio che i due camminino a fianco, prima che il Latini si riunisca alla sua schiera \"\"che va piangendo i suoi etterni danni\". Dante allora capisce e procede tenendo il capo chino \"com'uom che reverente vada\"\", guardandosi bene dallo scendere nella landa colpita dalla pioggia infuocata.\nBrunetto inizia chiedendo cosa ci faccia da vivo nel regno dei morti e chi sia la sua guida. Dante risponde parlando di come si sia smarrito \"per una selva oscura\" prima che la sua et\u00e0 fosse piena (parafrasando il famoso \"nel mezzo del cammin di nostra vita\", cio\u00e8 dice prima di compiere i trentacinque anni, essendo il viaggio immaginario iniziato nel periodo pasquale del 1300 ed essendo il poeta nato sotto il segno dei Gemelli, tra maggio e giugno), appena un giorno prima. L\u00ec Virgilio gli apparve e lo condusse in questo viaggio prima di riportarlo a casa (\"\"a ca\").\nBrunetto annuisce a Dante e gli dice che se avesse saputo che il suo compito era cos\u00ec importante, prima di morire lo avrebbe aiutato con i suoi insegnamenti \"dato t'avrei a l'opera mia conforto\"\". In pratica sta lodandolo come discepolo eccezionale e lo sta esortando a perseverare nella via della virt\u00f9.\nBrunetto parla di Firenze e profetizza l'esilio a Dante - vv. 61-99.\nBrunetto Latini passa poi a parlare di Firenze introducendo la profezia dell'esilio di Dante, gi\u00e0 introdotta nel Canto X con Farinata degli Uberti.\nEgli dice che Dante avr\u00e0 nemica la parte \"fiesolana\" di Firenze, quella che, citando la leggenda sull'antica Florentia raccontata da Giovanni Villani, si mischi\u00f2 alla \"virtudiosa\" popolazione romana e che con la sua indole rude e aspra (\"del monte e del macigno\") \u00e8 causa dei continui conflitti interni alla citt\u00e0.\nBrunetto poi inizia a citare una serie di esempi di sapore \"proverbiale\" che permeano questo canto e che sono uno degli esempi di come Dante modificasse lo stile della sua poesia in funzione dei personaggi dei quali si parla. Brunetto, quale autore di quella sorta di enciclopedia medioevale del \"Livre du tr\u00e9sor\" \u00e8 qui caratterizzato quindi da un linguaggio motteggiante e ricco di riferimenti dotti. Un altro esempio evidentissimo di queste scelte linguistiche si era avuto nel canto di Pier della Vigna (Inf. XIII), mentre per esempio nelle Malebolge il poeta sceglier\u00e0 il linguaggio pi\u00f9 basso e popolaresco possibile.\nBrunetto dice quindi che non conviene che un dolce fico cresca tra le aspre sorbe (un frutto molto aspro usato per alimentare animali e commestibile per gli uomini solo dopo una lunga maturazione) e che questi fiorentini-fiesolani sono per vecchia fama orbi (ciechi) riferendosi o al fatto che furono beffati da Totila (che si fece accogliere come amico e che poi saccheggi\u00f2 la citt\u00e0) o alla leggenda delle colonne di porfido del Battistero (donate dai pisani, che si ritenevano miracolose perch\u00e9 facevano apparire il volto dei traditori, ma a causa della raschiatura da parte dei pisani divennero inutilizzabili, per cui si diceva \"pisani traditori e fiorentini ciechi\"). Essi sono inoltre, parafrasando un'analoga invettiva di Ciacco (Inf. VI, 74), avari (intesi come \"avidi\"), invidiosi e superbi, per cui Brunetto invita Dante a stare alla larga da loro (\"dai lor costumi fa che tu ti forbi\"). Inoltre continua profetizzando che per la sua fama entrambe le parti di Firenze avranno fame di lui: si pu\u00f2 intendere che entrambe vorranno \"sbranarlo\" o che entrambe lo vorrebbero dalla loro parte (in genere i critici moderni preferiscono la prima interpretazione, la seconda \u00e8 pi\u00f9 legata agli antichi commentatori), ma il \"caprone\" dovr\u00e0 stare lontano dall'erba (altra frase a mo' di proverbio).\nLe \"bestie fiesolane\" si mangino tra di loro (Dante usa la parola \"strame\" riferita al pasto degli animali) \"e non tocchin la pianta, / s'alcuna sorge ancor in lor letame, / in cui riviva la sementa santa / di que' Roman che vi rimaser\", cio\u00e8 lascino stare quello che di buono germoglia dal loro letame, quale frutto della \"santa\" semenza del popolo Romano che decise di rimanere dopo che la citt\u00e0 era ormai un \"nido di malizia\".\nDante allora si appresta a dichiarare tutta la sua riconoscenza e il suo affetto verso Brunetto:\nSeguita Dante spiegando che ci\u00f2 che gli \u00e8 stato detto e, come gli ha vaticinato Farinata, sar\u00e0 Beatrice a spiegarglielo pi\u00f9 avanti.\nSpiega poi che dell'esilio era gi\u00e0 venuto a conoscenza (da Farinata degli Uberti, nel canto X, appunto) e che accetta quello che la Fortuna ha previsto per lui, \"per\u00f2 (perci\u00f2) giri la Fortuna la sua rota / come le piace, e 'l villan la marra\" (altra espressione che arieggia come un proverbio, significante forse, da un passo del \"Convivio\", come pu\u00f2 capitare a un contadino di trovare un tesoro con la sua marra).\nChiude la scena Virgilio, anche lui motteggiante, che sentenzia \"Bene ascolta chi la nota\", ovvero, secondo l'interpretazione pi\u00f9 accettata, \u00e8 un buon ascoltatore chi annota quello che ascolta, cio\u00e8 chi si ricorda quello che sente.\nChierici e letterati - vv. 100-124.\nDante allora, continuando a camminare accanto a Brunetto, gli chiede di mostrargli alcuni dei suoi compagni di pena pi\u00f9 noti e importanti. Brunetto, che specifica come non possa dirli tutti per questioni di tempo, dice che si tratta di letterati e uomini di Chiesa (almeno quelli della sua schiera), tutti macchiatisi dello stesso \"lercio\" peccato: Prisciano di Cesarea, grammatico di Costantinopoli, Francesco d'Accorso, letterato bolognese e colui che fu trasferito dal \"servo dei servi\" dall'Arno al Bacchiglione, dove mor\u00ec: un rebus per indicare il vescovo di Firenze Andrea de' Mozzi, trasferito da Firenze a Vicenza (vengono citati i fiumi delle due citt\u00e0) da Bonifacio VIII (che si era dato l'appellativo pontificale di \"servo dei servi di Dio\"). In questo caso il nome viene taciuto perch\u00e9 probabilmente lo scandalo del vescovo \"snaturato\" fu cos\u00ec grande che anche un'allusione del genere doveva sembrare ben esplicita. Dante ebbe esperienza diretta di questo clamore in giovent\u00f9, e solo verso il vescovo egli usa parole sprezzanti (se hai \"tal tigna brama\" di vederlo... \"lasci\u00f2 li mal protesi nervi\") rispetto a tutti gli altri sodomiti.\nBrunetto vorrebbe dire di pi\u00f9, ma la sua permanenza e il suo parlare (\"\"'l venire e 'l sermone\") non possono essere pi\u00f9 lunghi, perch\u00e9 gi\u00e0 arriva un'altra schiera in corsa che alza fumo sul sabbione, con i quali non deve mescolarsi. Gli raccomanda il suo \"Tesoro\" (il suo libro), \"nel qual io vivo ancora\"\" e niente pi\u00f9 chiede. Si gira e scappa via, come quelli che a Verona corrono per il palio dietro a un drappo verde; e pareva uno di quelli che vincono, non un lento perdente. Con questa similitudine si chiude il canto. Nel prossimo Dante incontrer\u00e0 altri tre fiorentini della schiera che si sta avvicinando.\nContrappasso.\nI dannati sono costretti a camminare continuamente, senza alcuna sosta su sabbia infuocata e a subire sui loro corpi la violenza provocata dalla pioggia di fuoco che si abbatte su di loro. La legge del contrappasso \u00e8 in parte per analogia, in quanto loro subiscono violenza sui loro corpi cos\u00ec come loro hanno fatto in vita contro i loro simili e contro la natura; questo tipo di violenza ora la subiscono infatti su tutto il corpo: a cominciare dalla pianta dei piedi (a causa della sabbia infuocata) fino al capo (a causa della pioggia di fuoco).\nSe loro dovessero fermarsi anche solo per un momento non avrebbero pi\u00f9 la possibilit\u00e0 di schermirsi la faccia, cio\u00e8 di bloccare le fiammelle che arrivano in faccia, per cento anni, continuando a correre in eterno (la durata della corsa non \u00e8 dettata dall'ulteriore pena ma dal fatto che la pena della corsa \u00e8 eterna)."}
{"id": "43540", "revid": "879070", "url": "https://it.wikipedia.org/wiki?curid=43540", "title": "Inferno - Canto sedicesimo", "text": "Il canto sedicesimo dell'\"Inferno\" di Dante Alighieri si svolge nel terzo girone del settimo cerchio, dove sono puniti i violenti contro Dio, natura e arte; siamo all'alba del 9 aprile 1300 (Sabato Santo), o secondo altri commentatori del 26 marzo 1300.\nAnalisi del canto.\nI tre fiorentini - versi 1-63.\nIl canto inizia con una nota sonora: Dante e Virgilio stanno camminando sull'argine del Flegetonte per non calpestare il \"sabbione\" percorso dalla pioggia di fuoco del terzo girone del VII cerchio (quello dove vengono puniti i violenti contro Dio e contro natura), e gi\u00e0 essi iniziano a sentire il suono della cascata, simile al ronzio che fanno le api vicino alle arnie.\nAllora da una schiera si allontanano tre dannati e vanno verso i due pellegrini, gridando a Dante: \"\u00abFermati tu che dall'abito sembri essere uno della nostra citt\u00e0 corrotta\u00bb\" (\"terra prava\").\nMentre Dante rimane colpito dalle orribili bruciature dei tre, Virgilio lo prepara all'incontro che sta per avvenire. Come con Farinata degli Uberti, il poeta latino annuncia che Dante sta per incontrare una di quelle anime \"magne\" delle quali ha chiesto notizie a Ciacco, attraverso una perifrasi: \"\u00abOra aspetta, si deve essere cortesi con costoro. E se non fosse per il fuoco che la natura del luogo scaglia, io direi che la fretta converrebbe di pi\u00f9 a te che a loro\u00bb\" (parafrasi vv. 14-18).\nI tre dannati riprendono il loro \"antico verso\" (il pianto o l'andatura) quando vedono che i due si sono fermati e quando sono vicini iniziano a girare in tondo, uno dietro all'altro perch\u00e9, come ha gi\u00e0 spiegato Brunetto Latini nel canto precedente, i sodomiti sono puniti con una corsa eterna e se essi si fermassero per cento anni sarebbero ben pi\u00f9 dolorosamente inchiodati al suolo come i bestemmiatori (forse perch\u00e9 fermarsi mentre si stanno pagando i propri peccati \u00e8 considerabile come superbia contro Dio, proprio come le bestemmie?). Dante fa una similitudine un po' oscura: come i campioni nudi e unti, studiando una presa che sia per essi vantaggiosa prima del combattimento, cos\u00ec facevano i tre ruotando il collo nel senso contrario dei piedi: forse tutto ci\u00f2 per dire che essi lo fissavamo come quei \"campioni\" che nel medioevo si battevano su pagamento per dirimere controversie legali (pi\u00f9 difficile \u00e8 che Dante avesse una reminiscenza dei gladiatori del mondo antico).\nUno dei tre inizia a parlare, prima dicendo che nonostante il loro aspetto miserabile essi furono uomini di fama in vita, per cui se per quella fama l'animo di Dante di pieghi, lo pregano di dirgli che esso sia \"che i vivi piedi / cos\u00ec sicuro per lo 'nferno freghi\" (vv. 31-32).\nPrima per\u00f2 egli offre tre lapidarie presentazioni di s\u00e9 e dei suoi compagni: l'uomo, scorticato dalle fiamme e nudo, che lo precede fu una persona pi\u00f9 importante di quello che sembri ora, nipote della buona Gualdrada (personaggio citato come esempio di virt\u00f9 in Pd. XV, 112), e famoso condottiero di nome Guido Guerra, sostenitore del partito guelfo, sconfitto nella Battaglia di Montaperti, promosse la riscossa guelfa nella Battaglia di Benevento \"fece con senno assai e con la spada\" (v. 39); colui che lo segue invece \u00e8 Tegghiaio Aldobrandi, che avrebbe dovuto essere ascoltato su nel mondo (egli aveva infatti sconsigliato ai fiorentini di combattere a Montaperti); lui invece \u00e8 Iacopo Rusticucci, che ebbe pi\u00f9 danno dalla bisbetica moglie che da altro (su questo epigrafico verso si sbizzarrirono i commentatori raccontando come a fronte della consorte che gli si negava egli si fosse dedicato ai rapporti omosessuali).\nI tre fiorentini illustri, se non fosse per l'accenno nel sesto canto, dove sono indicati, almeno Iacopo e Tegghiaio, tra coloro \"ch'a ben far puoser li 'ingegni\", sarebbero appena che delle sagome tratteggiate molto frettolosamente. Essi appartengono tutti alla generazione precedente a quella di Dante e furono importanti condottieri e uomini politici, per cui si presume che la loro schiera sia accomunata da questi mestieri, mentre in quella di Brunetto Latini erano presenti solo chierici e letterati. Dante, per aver riconosciuto questi grandi uomini, scrive che volentieri sarebbe sceso ad abbracciarli, ma si guarda bene dal farlo per via della pioggia infuocata.\nInizia quindi a rispondere loro. Parafrasando, la loro misera condizione non gli suscita disprezzo, ma dolore persistente soprattutto da quando il suo maestro (Virgilio) lo avvert\u00ec del loro incontro; anche lui \u00e8 fiorentino e \"sempre mai\", un ossimoro che pi\u00f9 che altro ha valore di rafforzativo di \"sempre\", egli ha ascoltato e ripetuto con affetto i loro nomi e la loro onorata opera (notare che Dante prima mette il verbo \"ritrarre\" di \"ascoltare\", usando il cosiddetto \"hysteron proteron\", figura retorica che inverte l'ordine sequenziale delle azioni). Il poeta pellegrino lascia il fiele infernale per il \"dolci pomi\" del Paradiso, come gli ha promesso la sua guida (Virgilio), per\u00f2 prima dovr\u00e0 scendere fino al centro della terra (ovvero fino al punto pi\u00f9 basso dell'Inferno).\nLa corruzione di Firenze - vv. 64-90.\nIacopo chiede dunque, dopo aver invocato la magnanimit\u00e0 di Dante, se nella loro citt\u00e0 regnano ancora le virt\u00f9 cavalleresche come la \"cortesia\" (intesa come rispetto delle norme delle \"corti\") e il valore, perch\u00e9 un tal Guglielmo Borsiere, sceso da poco tra di loro (cio\u00e8 morto da poco), gli ha narrato fatti preoccupanti.\nDante approfitta quindi per esporre la sua visione circa la \"Fiorenza\" contemporanea. Il nocciolo dei problemi secondo lui sta nell'\"immigrazione\" (\"la gente nuova\") e nella facile ricchezza che alletta le persone e le riempie di orgoglio di modi senza misura. Dante ha pronunciato questa breve orazione con gesto e tono profetico \"con la faccia levata\", e i tre si guardano l'un l'altro annuendo, sbigottiti e rattristati. Ringraziano dicendo che la sua risposta \u00e8 stata gradita e si raccomandano che se egli torner\u00e0 nel mondo dei vivi, quando accadr\u00e0 che racconti del suo viaggio si ricordi di citare i loro nomi. Poi se ne scappano con le gambe veloci (\"isnelle\") nel tempo di dire un \"amen\" (\"Un amen non saria possuto dirsi / tosto cos\u00ec com'\u00e8 fuoro spariti\" vv. 89-90).\nLa corda di Dante - vv. 91-114.\nNel frattempo Dante riparte con Virgilio e il suono della cascata, citato a inizio del canto, \u00e8 gi\u00e0 molto forte tanto da coprire le loro voci. La successiva similitudine per dire che la cascata gli ricorda quella \"dei Romiti\" presso San Benedetto dell'Alpe \u00e8 particolarmente prolissa e complessa ed occupa quattro terzine: \"Come quel fiume che ha un corso interamente suo\" (non si getta nel Po), \"primo tra quelli che dal Monviso\" (dove nasce il Po) \"verso levante scendono dalla costa sinistra dell'Appennino, che si chiama Acquacheta nella parte alta, prima di scendere a valle nel suo alveo, e a Forl\u00ec cambia nome\" (si chiama Montone), \"rimbomba l\u00e0 sopra San Benedetto dell'Alpe per il fatto di cadere in una sola cascata dove dovrebbe essere ricevuto da mille; cos\u00ec, gi\u00f9 da un pendio scosceso, trovammo che rimbombava quell'acqua oscura, in modo che in poco tempo avrebbe danneggiato l'udito\" (parafrasi vv. 94-105).\nA questo punto Virgilio gli chiede la corda che cinge i fianchi di Dante. Si tratta di un passo sicuramente dal valore allegorico, ma il cui significato non \u00e8 mai stato pienamente chiarito. I punti fermi del passo dantesco sono che:\nAltri elementi sono che Dante gliela porge \"aggroppata e raccolta\", cio\u00e8 avvolta a matassa, che Virgilio la lancia verso destra e che lo fa da lontano dalla sponda.\nLe interpretazioni allegoriche della corda si possono ricondurre a due principali teorie, ciascuna sostenuta da un nutrito numero di studiosi e commentatori.\nLa prima, pi\u00f9 antica e che si basa su citazioni della Bibbia e riscontri in altri passi danteschi, vede la corda come un simbolo dell'\"intenzione\" fraudolenta, legata alla seduzione amorosa, che richiama Gerione quale simbolo di frode \"in atto\".\nLa seconda, legata ad altre citazioni bibliche oltre che a passi di Sant'Agostino e di Aristotele, indica la corda quale simbolo di \"Castit\u00e0\", intesa come cingolo che frena \"ai reni\" gli istinti legati alla sessualit\u00e0 (cingolo che, dopo aver visitato i lussuriosi sodomiti, non occorre pi\u00f9). Se ci\u00f2 spiegherebbe appieno la menzione al tentativo di Dante di domare la lussuria (la \"lonza\"), si adatta peggio alla figura di richiamo della Frode. Forse si pu\u00f2 intendere in senso pi\u00f9 ampio come un animo puro possa essere travisato per ingenuit\u00e0 che attira la malizia fraudolenta. Essa per\u00f2 in un certo senso addomestica e vince la frode, quindi, secondo anche un passo di Isaia, potrebbe figurare la Giustizia e la Fedelt\u00e0.\nNon \u00e8 invece appoggiata da alcun riscontro l'idea, sostenuta da alcuni commentatori un po' superficialmente, che Dante fosse un terziario francescano o un templare, essendo la presenza della corda l'unico indizio in tale senso.\nAscesa di Gerione - vv. 115-136.\nDante immagina gi\u00e0 che qualcosa di nuovo stia per apparire e riflette che gli uomini devono essere cauti quando si trovano in presenza di (parafrasi): coloro che, non soltanto (\u201cpur\u201d) vedono gli atti esteriori (\u201cl'ovra\u201d), ma anche penetrano col senno nei pensieri degli altri (\u00e8 questa una perifrasi per riferirsi a Virgilio), cio\u00e8 \u00e8 bene tacere finch\u00e9 non si sa cosa stia accadendo. Ma Virgilio gli legge come al solito nel pensiero e (nonostante il rumore della cascata, che non \u00e8 pi\u00f9 citato) gli dice che presto qualcosa arriver\u00e0.\nA questo punto egli apostrofa il lettore per richiamarne l'attenzione e prepararlo ad uno spettacolo straordinario ed irreale, dicendo che (parafrasi:) si deve sempre evitare, fin che si pu\u00f2, di riferire un fatto, per quanto vero, quando esso si presenti con un'apparenza cos\u00ec strana e meravigliosa da farlo ritenere falso; perch\u00e9 \u00e8 facile in tal caso, senza esser colpevoli di mendacio, meritarsi la taccia di bugiardi. Ma dice: \"qui tacer nol posso\" e giura sulle rime della sua \"comed\u00eca\" (v. 128, ecco la prima volta in cui Dante d\u00e0 un nome alla sua opera e uno dei rari passi in cui la nomina) rivolgendosi direttamente a ciascun lettore, che possano esse non essere vuote di alcuna grazia, che egli vide proprio una figura \"maravigliosa\" (cio\u00e8 tale da incutere stupore e sgomento anche in un animo saldo e non facile a turbarsi, \u201csicuro\u201d) salire nuotando per l'\"aere\" denso e scuro (\u00e8 questa una metafora), come il marinaio che scende per disincagliare l'\u00e0ncora che si aggrappa ad uno scoglio o ad altro oggetto sul fondo marino, che nella parte superiore del corpo si stende, e \u201cda pi\u00e8 si rattrappa\u201d, cio\u00e8 ritrae a s\u00e9 le gambe, per salire a galla (cio\u00e8 a stile rana).\nQuesta prodigiosa figura \u00e8 Gerione, custode dell'ottavo cerchio dell'Inferno dove vengono puniti i fraudolenti ed \u00e8 esso stesso simbolo di frode (nell'Eneide, custode dell'Averno). La sua figura, spalmata su ben quattro canti, sar\u00e0 descritt\u00e0 nel dettaglio nel prossimo canto, mentre il prodigioso volo di Dante e Virgilio in groppa a Gerione sar\u00e0 trattato nel Canto diciottesimo; nel ventesimo si accenner\u00e0 brevemente alla sua scomparsa nei primi versi."}
{"id": "43541", "revid": "132406", "url": "https://it.wikipedia.org/wiki?curid=43541", "title": "Inferno - Canto diciassettesimo", "text": "Il canto diciassettesimo dell'\"Inferno\" di Dante Alighieri si svolge nel terzo girone del settimo cerchio, al passaggio della \"ripa discoscesa\", ove sono puniti i violenti contro Dio, natura e arte; siamo all'alba del 9 aprile 1300 (Sabato Santo), o secondo altri commentatori del 26 marzo 1300.\nAnalisi del Canto.\nGerione - versi 1-27.\nIl canto inizia con Virgilio che presenta la bestia che ha evocato sul finire del canto precedente:\nEcco cio\u00e8 Gerione (simbolo della frode, si dice esplicitamente al v. 7, dove lo si chiama \"sozza imagine di froda\") che impesta il mondo, valica le montagne e supera le mura difensive e le armi degli uomini con la sua coda aguzza.\nL'aspetto di questo mostro, ben diverso dal Gerione della tradizione classica, \u00e8 spiegato nelle terzine successive:\nInoltre questa bestia sta poco lontano dai poeti, mezza sulla riva e mezza nel fiume, come i \"burchielli\" dei tedeschi mangioni (\"lurchi\") o come il castoro (\"bivero\") quando sta appostato prima di cacciare i pesci. Nell'animalistica medievale ai castori si dava anche la qualit\u00e0 di adescare i pesci secernendo sostanze oleose che li attirassero per poi catturarli improvvisamente, quindi la loro citazione \u00e8 probabilmente legata pure al concetto di frode stessa.\nDante \u00e8 impressionato soprattutto da questa coda pericolosa, e nel canto la cita ben cinque volte: ai versi 1, 9, 25-27, 84 e 103-104.\nGli usurai - vv. 28-78.\nVirgilio ha desiderio di parlare con la bestia e dopo essere scesi dall'argine, dove avevano camminato fino ad allora, invita Dante ad andare nel frattempo, facendo attenzione a evitare il \"sabbione\" arroventato, a parlare con il gruppo di dannati seduti vicino all'orlo del cerchio \"Acci\u00f2 che tutta piena / esper\u00efenza d'esto giron porti\". Fanno dieci passi (simbolici delle dieci Malebolge?) e i due si separano, con la raccomandazione che sia per poco.\nDante si avvia allora verso la terza categoria dei dannati del girone dei violenti contro Dio e contro natura. Ha gi\u00e0 incontrato un bestemmiatore (Capaneo), diversi sodomiti (Brunetto Latini e i tre fiorentini), ma ancora nessuno usuraio, cio\u00e8 nessuno di quei violenti contro natura e arte, che, come spiegato particolareggiatamente nel Canto XI, non traggono il loro guadagno n\u00e9 dal sudore n\u00e9 dall'ingegno, ma dal denaro stesso (in pratica tutti i banchieri, secondo la definizione medievale di usura). Essi sono a met\u00e0 strada tra la pena dei violenti contro Dio (sdraiati in terra, sotto la pioggia infuocata), la peggiore, e quella dei sodomiti (in corsa senza sosta sotto la pioggia di fiammelle), la pi\u00f9 lieve. Essi devono infatti stare seduti e con le loro mani si sventolano e cercano incessantemente di spegnere le fiammelle appena cadute. In questa attivit\u00e0 Dante li paragona ai cani che si grattano con le zampe per scacciare le punture \"o da pulci o da mosche o da tafani\", con un ripugnante sentimento sottolineato dalla similitudine tutta animalesca. Inoltre Dante nota che essi hanno una borsa ciascuno al collo con disegni sopra, alludendo molto probabilmente alle borse che prestatori e cambiatori portavano sempre al collo durante i loro affari e che pi\u00f9 li contraddistingueva assieme al libro dei conti. Su queste borse sono impressi gli stemmi familiari, che serviranno a Dante per indicare le famiglie di usurai, piuttosto che i singoli peccatori. Non ne indica il nome, ma il solo stemma all'epoca doveva essere pi\u00f9 che sufficiente per un chiaro riferimento.\nContinuando la serie di figure bestiali, non dev'essere un caso che in tutti gli stemmi che Dante nomina ci sia un animale impresso. Il primo dannato che vede ha un leone azzurro in campo giallo: \u00e8 uno dei Gianfigliazzi di Firenze. Il secondo ha un'oca bianca in campo rosso (come sangue): ancora una famiglia fiorentina, quella degli Obriachi. Il terzo ha una scrofa azzurra in campo bianco: \u00e8 degli Scrovegni di Padova e questo dannato, probabilmente il notissimo usuraio Rinaldo degli Scrovegni, inizia a sbraitare verso Dante, che ascolta e registra senza pronunciare una parola.\nChiede che ci faccia un vivo all'inferno; poi, con quel tono infamante che troveremo sempre pi\u00f9 spesso nel basso inferno, non perde l'occasione per dire anche qualche futuro ospite del cerchio: gli sieder\u00e0 vicino Vitaliano del Dente (di Vicenza), mentre tutti questi fiorentini che ha intorno (lui dopotutto \u00e8 padovano) non fanno che rimbombargli le orecchie con l'attesa di quel \"cavalier sovrano\" che ha sullo stemma tre caproni, \"tre becchi\", un usuraio non ancora morto, il cavalier Giovanni di Buiamonte de' Becchi.\nDiscesa all'ottavo cerchio - vv. 79-136.\nIl poeta latino \u00e8 gi\u00e0 salito sulla bestia fiera e sprona Dante a fare altrettanto. Gli suggerisce per\u00f2 che Virgilio stia dietro per interporsi rispetto alla pericolosa coda avvelenata. Dante al solo pensiero raggela come colui che ha i brividi della febbre quartana e trema tutto al solo vedere l'ombra (\"il rezzo\"), ma vergognandosi della sua paura davanti al maestro sale come gli \u00e8 stato detto. Sedendosi \"in su quelle spallacce\" egli vorrebbe dire a Virgilio di abbracciarlo da dietro, ma il solo pensiero basta alla sua guida per avvincerlo da dietro. Quindi Virgilio intima: \" Gerione (ecco che il nome della belva viene pronunciato per la prima volta), parti! E fai curve larghe scendendo poco per volta, pensando a questa nuova soma che porti\" (parafrasi vv. 97-99).\nIl mostro prima di partire arretra, come la navicella che esce dal porto e poi inizia il volo, magistralmente descritto con incredibile realismo dai versi di Dante:\nVia via che Dante si avvicina al fondo i sensi tornano a farsi presenti: sente il suono della cascata e poi ha anche il coraggio di sporgere la testa per vedere i fuochi dei gironi sottostanti e sentendo i nuovi pianti ha un fremito che lo fa aggrappare di nuovo stretto alla bestia. Di nuovo vede i cerchi inferiori (le \"bolge\"...). Come quel falcone che ha volato molto senza trovare nessuna preda e viene richiamato gi\u00f9 dal falconiere, scendendo stanco e facendo velocemente cento giri atterrando sdegnosamente lontano dal maestro, cos\u00ec atterr\u00f2 Gerione in fondo al precipizio (\"la stagliata rocca\") e dopo aver scaricato i due si dilegua come freccia spinta dalla corda dell'arco, \"come da corda cocca\"."}
{"id": "43542", "revid": "1354421", "url": "https://it.wikipedia.org/wiki?curid=43542", "title": "Inferno - Canto diciottesimo", "text": "Il canto diciottesimo dell'\"Inferno\" di Dante Alighieri si svolge nella prima e nella seconda bolgia dell'ottavo cerchio, in cui sono puniti rispettivamente i ruffiani e seduttori e gli adulatori; siamo nel mattino del 9 aprile 1300 (Sabato Santo), o secondo altri commentatori del 26 marzo 1300.\nCon questo canto inizia la seconda met\u00e0 della cantica infernale. Curiosamente l'\"Inferno\" \u00e8 distinto in due met\u00e0 di 17 canti, in ciascuna delle quali compaiono 13 categorie di dannati: due numeri particolarmente sinistri e legati a superstizioni; in questa seconda parte sono trattati i fraudolenti (che si suddividono in ingannatori e in traditori) cio\u00e8 coloro che usarono l'intelligenza e la ragione per fini malvagi.\nAnalisi del canto.\nDescrizione di Malebolge - versi 1-21.\n\"Luogo \u00e8 in Inferno detto Malebolge\".\nIl canto inizia con una descrizione delle \"Malebolge\", neologismo dantesco che originariamente doveva suonare come \"sacche del male\". Bolgia infatti era sinonimo di \"borsa\" e solo dopo i passi della Divina Commedia inizi\u00f2 a significare, per traslazione dal carattere di questi dieci fossati dell'VIII cerchio, luogo stipato di gente turbolenta e chiassosa.\nDante inizia a parlare di questo luogo con una precisa ricognizione descrittiva e topografica: le \"Malebolge\" sono di pietra \"\"color ferrigno\" cio\u00e8 grigio scuro, come la rocca che egli ha appena disceso in groppa a Gerione; hanno forma circolare con al centro un pozzo \"assai largo e profondo\", del quale Dante ci parler\u00e0 \"suo loco\"\" cio\u00e8 a tempo debito; questi fossati assomigliano in tutto e per tutto a quelli dei castelli, anche per i ponticelli che li attraversano e che \"tagliano\" le rocce di divisione tra fossa e fossa.\nDante e Virgilio iniziano quindi il loro viaggio nel luogo sopra descritto girando, come quasi sempre nell'Inferno, verso sinistra.\nRuffiani e seduttori - vv. 22-39.\nGuardando verso destra Dante pu\u00f2 gi\u00e0 vedere i primi dannati dell'VIII cerchio: \nI dannati sono nudi (condizione che Dante ripete solo quando vuole sottolinearne la miseria) e stanno sul fondo della \"bolgia\". Essi si muovono in due file, una che scorre verso Dante lungo il perimetro esterno e una che gira radente alla parete interna nella sua stessa direzione e a passo pi\u00f9 sostenuto, ricordando al poeta i pellegrini che nel Natale del 1299 per il Giubileo del 1300 (lo stesso anno del viaggio ultraterreno immaginario) viaggiavano su due file sul Ponte Sant'Angelo per raggiungere o andarsene dalla Basilica di San Pietro, da un lato andando verso Castel Sant'Angelo, dall'altro verso \"il monte\", ovvero verso la citt\u00e0 (non \u00e8 chiaro quale monte o colle Dante volesse qui intendere; probabilmente si tratta di quel monticello formato da antiche rovine chiamato poi Monte Giordano, sul quale oggi c'\u00e8 Palazzo Taverna e dove la toponomastica riporta ancora i nomi di Via di Monte Giordano e Vicolo del Montonaccio). Questo passo da taluni \u00e8 indicato come una prova della partecipazione dell'Alighieri al Giubileo, ma ci\u00f2 non \u00e8 unanimemente accettato per scarsit\u00e0 di notizie.\nSui massi attorno al fossato Dante vede dei diavoli cornuti che con lunghe fruste colpiscono i dannati sulla schiena e sulle natiche, con una pena che \u00e8 pi\u00f9 umiliante che dolorosa e che richiama le pene ingiurianti che nel medioevo si infliggevano ad alcuni rei. Forse Dante la riprese dalla tradizione di un qualche statuto comunale a lui conosciuto. Anche la visione dei diavoli, cos\u00ec statici e non minacciosi \u00e8 tipicamente medievale e ricorda le figure che si potevano vedere negli affreschi delle basiliche. Dante sottolinea che le frustate facevano scappare a gambe levate i dannati (\"\"facevano lor levar le berze\") e che nessuno stesse fermo a aspettare la seconda o la terza frustata.\nVenedico Caccianemico - vv. 40-66.\nIn questa masnada Dante crede di riconoscere un dannato tra quelli che hanno il volto girato verso dove sta lui ora, sul ciglio del fossato nell'atto di iniziare ad attraversare il ponticello. Il poeta si ferma e altrettanto fa Virgilio, poi Dante arretra un poco per scorgere meglio di chi si tratti. Il dannato allora si accorge di essere al centro dell'attenzione e si nasconde il volto abbassando il viso vergognosamente. Il tema della vergogna di trovarsi in tale luogo \u00e8 uno dei sentimenti salienti delle Malebolge.\nDante per\u00f2 non demorde, anzi chiama il dannato indicandolo chiaramente per nome e per cognome, Venedico Caccianemico e gli chiede cosa ci faccia in questo luogo di tormento (\"a s\u00ec pungenti salse\"\", forse echeggiando le \"salse\" bolognesi che erano fosse comuni per criminali non degni di sepoltura in terra consacrata). Questo Venedico \u00e8 un personaggio molto importante, tra i pi\u00f9 importanti cittadini di Bologna ai tempi di Dante (morir\u00e0 solo nel 1303, Dante, in realt\u00e0 scrive il poema nel 1305-6, e quindi sapeva della morte) e la sua invettiva fu molto coraggiosa verso un personaggio tanto in vista.\nIl dannato risponde \"mal volentieri\", ma non pu\u00f2 negarsi al sentire la voce di chi l'ha riconosciuto. Rivela che lui fece prostituire la sorella Ghisolabella alle voglie del marchese (Obizzo II d'Este o, meno probabilmente, suo figlio Azzo VIII d'Este). Apprendiamo cos\u00ec che in questo fosso sono puniti i ruffiani. Inoltre Venedico dice che l\u00ec non \u00e8 l'unico bolognese, anzi ve ne sono di pi\u00f9 in quel luogo dell'Inferno che in vita tra il Savena e il Reno, i due fiumi che circondano Bologna. Per indicare i suoi concittadini egli usa una parafrasi linguistica, indicandoli come coloro che dicono \"sipa\" (\"scipa\") invece di \"sia\". Infine egli rincara la dose dicendo che se non ci si credesse, basti pensare all'avarizia del loro cuore. La gravit\u00e0 delle accuse a Bologna \u00e8 particolarmente forte se si pensa che Dante mentre scriveva l'Inferno si trovava in esilio e che fu anche invitato nella citt\u00e0 emiliana per ricevere l'incoronazione d'alloro di sommo poeta, ma egli declin\u00f2 forse per il fatto di sentire quanto la sua presenza potesse essere sgradita.\nLa scena \u00e8 chiusa da un demonio, che rincara ulteriormente la dose di accuse contro Venedico, frustandolo e urlandogli contro: \"Via, / ruffian! qui non son femmine da conio\", cio\u00e8 non ci sono donne da traviare, da far prostituire.\nGiasone - vv. 67-99.\nDante allora prosegue e sale sul ponticello con Virgilio; quando sono al centro (dove la pietra \"vaneggia di sotto\" cio\u00e8 dove passa sopra al vuoto) Virgilio dice di girarsi anche a vedere la seconda schiera di dannati che gira nell'altro senso. In quella fila di dannati il maestro indica un \"grande\" (di statura o di animo?) che viene incontro e che mantiene un aspetto da re senza piangere nonostante il bruciante dolore. Si tratta di Giasone, il protagonista del recupero del Vello d'oro (preso ai Colchi, come dice Virgilio) nella spedizione degli Argonauti. Il poeta latino descrive, segnalando alcuni passi di quanto narrato da Ovidio nelle \"Metamorfosi\", di come Giasone pass\u00f2 da Lemno dove le donne avevano ucciso tutti gli uomini; qui ingann\u00f2 Ipsipile seducendola (lei che aveva gi\u00e0 ingannato le altre donne facendo salvare suo padre, unico uomo superstite sull'isola) e la abbandon\u00f2 gravida; per tale colpa \u00e8 condannato a questo martirio che fa inoltre vendetta di Medea, anch'ella sedotta e abbandonata da Giasone: \"Lasciolla quivi, gravida, soletta; tal colpa a tal martirio lui condanna; e anche di Medea si fa vendetta.\" (vv. 94-96). In questa seconda parte della bolgia sono quindi puniti i seduttori, e Virgilio chiude bruscamente dicendo che questo basti per trattare coloro che sono \"azzannati\" (come una gigantesca bocca) nella prima bolgia.\nAdulatori: Alessio Interminelli - vv. 100-126.\nIn questo canto la narrazione procede spedita e gi\u00e0 i due poeti entrano nella bolgia successiva. Qui innanzitutto Dante inizia a cambiare registro del linguaggio, abbassandolo al livello del dialetto popolare pi\u00f9 basso, con rime create da doppie consonanti racchiuse da vocali, come -uffa, -icchia, -osso, -utti, -ucca, suoni duri, allitterazioni e scelte di vocaboli bisillabici e spesso \"volgari\" nel senso pi\u00f9 dispregiativo (\"merdose\", \"puttaneggiare\"). La poesia in questo canto, a volte criticata e minimizzata nell'Ottocento, raggiunge vertici di vitalit\u00e0 e plasticit\u00e0 che oggi godono di notevole credito nella critica. Dante dopotutto, \"battezzando\" il volgare italiano nella prima grande opera scritta in questa lingua, voleva esplorare, e ci riusc\u00ec con successo duraturo, tutte le possibilit\u00e0 delle sue applicazioni, dal pi\u00f9 basso linguaggio scurrile alla descrizione dei pi\u00f9 alti temi angelici e teologici del Paradiso: si sono gi\u00e0 incontrati passi dove egli modificava la scelta dei vocaboli, la sintassi e lo stile a seconda del personaggio con il quale dialogava, come negli episodi di Pier della Vigna e Brunetto Latini. Inoltre in questo canto Dante esplora il linguaggio e lo stile \"comico\" (per cos\u00ec dire), con situazioni che sembrano trasposizioni immediate della lingua parlata nello scritto.\nDante quindi inizia a descrivere i dannati che si \"nicchia\", si rannicchiano, e che \"scuffano\" col muso, cio\u00e8 sbuffano, e si picchiano con le loro stesse mani. Le pareti del fosso sono coperte da muffa per i vaporacci che vi si \"appastano\" dal fondo, dove \u00e8 cos\u00ec buio che Dante deve salire proprio sopra, sul ponticello, per vedere qualcosa. Solo allora riconosce la gente tuffata nello \"sterco\", che pareva provenire da tutte le latrine del mondo (\"privadi\", francesismo per indicare le \"latrine\"). Dante scruta e vede uno che ha il capo \"s\u00ec di merda lordo\" che non si capiva nemmeno come avesse i capelli, se normali da laico o con la chierica se religioso. E il dannato gli si rivolge insolentemente: \"Perch\u00e9 se' tu s\u00ec gordo / di riguardar pi\u00f9 me che li altri brutti?\" (vv. 118-119), al quale Dante risponde che lo fissa \"Perch\u00e9, se ben ricordo / gi\u00e0 t' ho veduto coi capelli asciutti, / e se' Alessio Interminei da Lucca\" (vv. 120-122). Anche qui un dannato di nuovo descritto con tono infamante e con la menzione completa del nome, per non lasciare dubbi. Il dannato dice solo che si trova l\u00ec per via di tutte le lusinghe che disse, delle quali la sua bocca non si \"stucc\u00f2\" mai, cio\u00e8 non fu mai stanca. Apprendiamo cos\u00ec di essere nella bolgia dedicata agli adulatori. Viene cos\u00ec a delinearsi anche il contrappasso, sebbene anche in questo caso la pena abbia pi\u00f9 un senso di infamia che di punizione dolorosa. Basti pensare come oggi si indichino volgarmente gli adulatori come \"leccaculo\" per capire una possibile connessione con gli escrementi.\nCuriosamente la gerarchia di peccati sempre pi\u00f9 gravi via via che Dante si avvicina al centro dell'Inferno \u00e8 qui ben lontana dai nostri canoni moderni: un adulatore sarebbe pi\u00f9 reo di un omicida o di un tiranno secondo la logica dantesca per esempio. Nelle Malebolge in particolare questa regola della gravit\u00e0 dei peccati sar\u00e0 contraddetta da Dante stesso (per esempio metter\u00e0 gli odiati simoniaci ben prima di altri peccatori ordinari come i barattieri o i falsari, per questo da alcuni commentatori \u00e8 stato opinato il fatto che questa regola non sia seguita perch\u00e9 le Malebolge si troverebbero sostanzialmente in pianura o quasi, quindi tutti i dannati puniti sarebbero da considerarsi a pari livello).\nTaide - vv. 127-136.\nInfine, in questa rapida carrellata di dannati di questo canto, Virgilio richiama l'attenzione di Dante su una dannata \"sozza e scapigliata\", che \"si graffia con l'unghie merdose\" e si alza e siede continuamente senza trovare pace. Essa \u00e8 Taide, la \"puttana\" che al suo amante (\"drudo\") quando egli le chiese se avesse grazie presso (\"apo\", latinismo da \"apud\") di lei, essa gli rispose \"Maravigliose\", eccedendo in lusinghe.\nSul personaggio vanno fatte alcune considerazioni. La prima \u00e8 che \u00e8 la prima peccatrice donna che si incontra nell'Inferno dai tempi di Francesca da Rimini, trovata nel II cerchio dei lussuriosi, dove pure comparivano alcune figure femminili. Essa \u00e8 l'unica prostituta nominata all'Inferno ed \u00e8 significativo come essa non sia punita per la lussuria ma per l'adulazione. In secondo luogo Dante mette in bocca alla donna parole non sue. Essa \u00e8 infatti un personaggio letterario della commedia dell'\"Eunuchus\" di Terenzio, la quale manda il suo servitore Gnatone presso il suo amante Trasone; e Trasone chiede al mezzano, non a Taide, se egli fosse gradito alla donna ricevendo come risposta \"Ingentes\", cio\u00e8 \"Moltissimo\", quindi semmai l'adulatore sarebbe stato Gnatone. L'equivoco nasce dal fatto che Dante lesse della vicenda schematizzata da Cicerone in un passo del \"De amicitia\", confondendo un nominativo con un vocativo e quindi attribuendo la frase a Taide stessa. Cicerone stesso us\u00f2 il passo per indicare un chiaro esempio di adulazione (secondo lui sarebbe bastato un semplice \"s\u00ec\" di risposta invece dello spropositato \"moltissimo\") e Dante riprende pari pari la citazione.\nNonostante tutto, questo errore ci ha permesso di mettere in luce alcuni elementi sulla biblioteca di Dante."}
{"id": "43544", "revid": "118746623", "url": "https://it.wikipedia.org/wiki?curid=43544", "title": "Inferno - Canto diciannovesimo", "text": "Il canto diciannovesimo dell'\"Inferno\" di Dante Alighieri si svolge nella terza bolgia dell'ottavo cerchio, dove sono puniti i simoniaci; siamo nel mattino del 9 aprile 1300 (Sabato Santo), o secondo altri commentatori del 26 marzo 1300.\nAnalisi del canto.\nC'\u00e8 una struttura lineare divisa in sequenze.\nIl canto si svolge in un clima di sdegno. Nonostante Niccol\u00f2 III sia sempre presente vede come vero protagonista Dante. Tema: potere temporale della chiesa. Alla fine tutte queste idee confluiranno nel De Monarchia.\nLuogo: pietra livida dove si aprono pozzi circolari. Qui vi sono i simoniaci a testa in gi\u00f9. Da questo pozzo escono i piedi dell'ultimo dannato i quali sono lambiti dal fuoco.\nvv. 1-6: apostrofe\nvv. 7-30: descrizione terza bolgia e pena\nvv. 31-87: incontro con Niccol\u00f2 III\nvv. 88-117: invettiva contro Papi simoniaci\nvv. 118-133: si parla del passaggio alla bolgia successiva.\nI simoniaci - versi 1-30.\nIl canto inizia con un'apostrofe rivolta a Simon Mago, personaggio degli Atti degli Apostoli che intendeva acquistare con il denaro la facolt\u00e0 di fare prodigi da San Pietro e dal cui nome deriva il termine \"simonia\".\nIn questo canto Dante mostra infatti la bolgia dove sono puniti i simoniaci, all'interno dell'ottavo cerchio dell'Inferno, dedicato ai fraudolenti. Questa bolgia \u00e8 introdotta in maniera \"non canonica\" rispetto alle altre: invece di descrivere l'aspetto generale del luogo per poi scegliere un peccatore, il quale a sua volta indichi poi i nomi di altri dannati, qui Dante inizia \"ex abrupto\" con un'invettiva solenne che annuncia il carattere del canto, dove il poeta esporr\u00e0 le sue idee in merito alla situazione politica globale, dominata dalle lotte tra papato e impero che erano alla base di tutti i problemi del mondo allora attuale.\nIl suonare la tromba richiama sia i banditori medievali, che richiamavano l'attenzione, sia il passo dell'Apocalisse di Giovanni, in cui gli angeli suonano la tromba per annunciare il Giudizio Universale.\nDante inizia solo dopo a parlare di dove si trova: gi\u00e0 nella bolgia successiva, sulla parte dello \"scoglio\" (il ponticello che scavalca la bolgia) che sta sopra la mezzeria del fosso (\"Gi\u00e0 eravamo, a la seguente tomba, montati de lo scoglio in quella parte ch'a punto sovra mezzo 'l fosso piomba.\", vv. 7-9). Quindi il poeta, dopo un'invocazione alla sapienza divina che con giustizia amministra sia il mondo dei vivi sia le punizioni nell'Inferno, inizia a tracciare l'aspetto della nuova fossa: piena di buchi (gli ricordano quelli del \"bel San Giovanni\" a Firenze, dove si battezza e dove Dante ebbe occasione di scheggiarne uno quando si tratt\u00f2 di salvare un ragazzo che vi stava affogando) dai quali escono le gambe dei peccatori fino alle cosce (il \"grosso\"), con le piante dei piedi accese da fiammelle che sembrano quelle che lambiscono la superficie (\"la buccia\") delle cose unte; per il supplizio questi dannati scalciano furiosamente (\"per che s\u00ec forte guizzavan le giunte, che spezzate averien ritorte e strambe\", vv. 26-27, cio\u00e8 cos\u00ec forte scuotevano i ginocchi che avrebbero spezzato qualsiasi tipo di corda, comprese le fortissime \"ritorte\" di vimini e le \"strambe\" di fibre vegetali).\nPapa Niccol\u00f2 III - vv. 31-87.\nDante \u00e8 subito attratto da una fossa dove il dannato scalcia pi\u00f9 degli altri ed ha una fiamma pi\u00f9 rossa degli altri; Virgilio si offre di accompagnarcelo subito scendendo con lui nella fossa: si scoprir\u00e0 presto che quella \u00e8 la fossa riservata nientemeno che ai papi. Con precisione Dante ci racconta la sua risposta e la discesa verso sinistra (\"discendemmo a mano stanca / l\u00e0 gi\u00f9 nel fondo foracchiato e arto\", vv. 41-42). Arrivati alla fossa, a Dante sembra che l'uomo pianga \"con la zanca\", cio\u00e8 con le gambe (\"cianca\" \u00e8 un termine dialettale ancora in uso).\nDante allora si rivolge all'anima capovolta:\nCio\u00e8 \"Oh tale che stai sottosopra, anima malvagia che stai conficcata come un palo, se puoi parla.\" La successiva descrizione ha dei toni surreali: Dante dice che stava come il frate che confessi un assassino (all'epoca la parola aveva valore di sicario, e in molte citt\u00e0 costoro erano condannati a morte tramite propagginazione, cio\u00e8 appesi capovolti in una buca che veniva gradualmente riempita fino al soffocamento), che viene richiamato dall'assassino stesso per ritardare il momento della morte; dato che il dannato \u00e8 un papa, \u00e8 piuttosto curioso ed eloquente lo scambio di ruoli tra confessato e confessore che qui il poeta immagina.\nIl peccatore allora inizia a cantilenare con sorpresa \"\"Se' tu gi\u00e0 cost\u00ec ritto, / se' tu gi\u00e0 cost\u00ec ritto, Bonifazio?\", ripetendo due volte la domanda e aggiungendo che forse si \u00e8 sbagliato \"lo scritto\", cio\u00e8 il libro del futuro che i dannati possono comprendere, che gli prediceva la sua venuta tra molti anni. Continua apostrofando e malignamente insinuando che forse il nuovo arrivato \u00e8 gi\u00e0 stanco (\"sazio\") di straziare la bella donna che aveva sposato con l'inganno. Dante a queste parole rimane di sasso, perch\u00e9 non le capisce:\nLa spiegazione della situazione viene data di l\u00ec a poco, dopo che Virgilio ha intimato a Dante ammutolito dal dubbio di rispondere \"Non son colui, non son colui che credi\"\", quasi imitando ironicamente la ripetizione della domanda del dannato.\nDante sta parlando con Niccol\u00f2 III, papa simoniaco che attende la venuta del suo successore, Bonifacio VIII. In quella bolgia infatti vige la regola che stiano in superficie solo gli ultimi arrivati, che poi vengono fatti sprofondare nelle viscere rocciose dopo l'arrivo di un nuovo dannato. Con questo stratagemma Dante pu\u00f2 collocare all'Inferno anche i papi non ancora morti, in particolare il tanto odiato Bonifacio VIII che egli vedeva come uno dei personaggi causa delle disgrazie dei suoi tempi. La bella donna alla quale allude Niccol\u00f2 III altro non \u00e8 che la Chiesa latina, in una metafora, frequente all'epoca, del matrimonio tra pontefice e Santa Romana Chiesa. La nota del \"t\u00f2rre con inganno\" cio\u00e8 del \"prendere\" ovvero sposare con l'inganno si riferisce alla contestata elezione di Bonifacio, il quale avrebbe fatto prima abdicare il suo predecessore Celestino V, secondo alcuni commentatori identificabile con colui che fece il \"gran rifiuto\" (citato da Dante in Inf. III, 60).\nInizialmente Niccol\u00f2 III (del quale non sappiamo ancora l'identit\u00e0 dal testo) parla presentandosi: (parafrasi) \"Se sei cos\u00ec curioso di sapere chi io sia, tanto che hai anche sceso la \"ripa\", sappi che io fui un papa (vestito del gran manto), e fui un Orsini (figlio dell'orsa), che con cupidigia cercai di far avanzare i miei nipoti (orsatti, cio\u00e8 orsacchiotti), mettendo lass\u00f9 averi in borsa e condannando me, qui gi\u00f9, a essere imborsato\" (vv. 67-72).\nContinua poi il papa esponendo il meccanismo del tormento in quella bolgia e spiegando che il suo successore lo spinger\u00e0 gi\u00f9 (Bonifacio VIII morir\u00e0 solo nel 1303, mentre Dante immagina il viaggio nella primavera del 1300). Continua profetizzando che il suo seguace non star\u00e0 a farsi \"cuocere i piedi\" quanto c'\u00e8 stato lui, perch\u00e9 dopo di lui verr\u00e0 un papa anche peggiore, \"di pi\u00f9 laida opra\". Questo terzo papa \u00e8 Clemente V, francese (Dante fa intuire che verr\u00e0 da ponente), che far\u00e0 come quel Giasone (quello dei Maccabei spiega Dante, non quello mitologico incontrato nel canto precedente tra i seduttori) che compr\u00f2 dal suo re (Antioco IV Epifane) la dignit\u00e0 di sommo sacerdote, cos\u00ec egli far\u00e0 dal suo re di Francia (Filippo il Bello). Il riferimento al papa che diede di fatto inizio alla cattivit\u00e0 avignonese non giungendo mai a Roma e stanziandosi nel sud della Francia, \u00e8 stata ed \u00e8 tuttora motivo di grandi controversie riguardo alla datazione dell'Inferno.\nLa cantica viene generalmente datata come iniziata nel biennio 1304-1305 o, secondo altre tesi pi\u00f9 accreditate, il periodo 1306-1307, con i fatti citati che non vanno oltre il 1309. La prima citazione pervenutaci di un passo della Commedia risale al 1317 ed \u00e8 contenuta nel retro di copertina di un registro bolognese, mentre i manoscritti pi\u00f9 antichi che possediamo risalgono tutti agli anni dopo il 1330. Tra l'altro si tratta in particolare di copie di Giovanni Boccaccio, che a sua volta le ricopi\u00f2 non dal manoscritto originale. In questi versi Dante dimostra di essere a conoscenza del fatto che il successore di Bonifacio VIII regner\u00e0 meno di Bonifacio stesso (che govern\u00f2 la Chiesa per nove anni). Clemente V regn\u00f2 fino al 1314 e questa citazione \u00e8 in contrasto con tutte le teorie di datazione generalmente accettate (a quell'epoca si ritiene che Dante stesse gi\u00e0 scrivendo il Purgatorio). La versione attualmente pi\u00f9 accreditata \u00e8 che la citazione riguardo alla durata del pontificato di Clemente sia un ritocco eseguito dal poeta in epoca successiva alla stesura della cantica. Non \u00e8 d'altronde molto accreditato dagli studiosi il fatto che Dante si fosse solo fidato del suo buonsenso, valutando le condizioni di salute del papa in carica. A favore di quest'ultima ipotesi bisogna per\u00f2 considerare che affinch\u00e9 Bonifacio VIII stesse a farsi \"cuocere i piedi\" meno a lungo di Niccol\u00f2 III, che rimase \"imborsato\" per ventitr\u00e9 anni (dalla sua morte nel 1280 a quella di Bonifacio VIII nel 1303), Clemente V sarebbe dovuto morire prima del 1326, previsione che Dante poteva ben arrischiare viste le precarie condizioni di salute di Clemente stesso.\nInvettiva contro i papi simoniaci - vv. 88-133.\nA questo punto Dante si sente di rispondere al Papa. Pur temendo di essere troppo temerario (\"folle\"), avvia un discorso (che poi Virgilio, simbolo della ragione, benedir\u00e0 con il suo assenso): (parafrasi)\n\"Dimmi dunque, quanti soldi chiese Nostro Signore da San Pietro prima che gli desse le chiavi? Solo un 'Vienimi dietro'; a loro volta n\u00e9 Pietro n\u00e9 gli altri apostoli chiesero alcun oro o argento a Mattia apostolo quando gli offrirono il posto dell'anima malvagia (di Giuda Iscariota); Perci\u00f2 ti sta bene che tu venga ben punito; per non parlare dei soldi ingiustamente rubati, che ti misero contro Carlo l'ardito. Se parlo cos\u00ec \u00e8 per reverenza delle somme chiavi di pontefice che tenesti in vita, perch\u00e9 dovrei usare parole anche peggiori: la vostra avarizia (anche qui intesa come avidit\u00e0) rattrista il mondo, schiaccia i buoni ed eleva i malvagi. Proprio di voi parlava profetizzando l'evangelista Giovanni quando nell'Apocalisse citava colei che siede sopra le acque 'puttaneggiando con i re' (la Chiesa, che siede su tutti i popoli rappresentati da tutti i fiumi della Terra, anche se nell'Apocalisse i teologi hanno indicato rappresentare Roma)\" (vv. 90-108).\nDante prosegue e passa ad interpretare liberamente le figure dell'Apocalisse, dove compare un drago rosso con sette teste e dieci corna, identificato dai primi esegeti biblici con Raab o con il Leviatan, ma pi\u00f9 frequentemente con il Diavolo, comandante delle forze del male, con il quale la donna si fortific\u00f2 finch\u00e9 piacque al marito, cio\u00e8 al papa stesso. Grave \u00e8 l'accusa della terzina seguente: Dante dice che ora i Papi adorano un Dio d'oro e d'argento (chiaro \u00e8 il riferimento all'episodio biblico del Vitello d'oro), che non \u00e8 nemmeno uno, ma sono cento, come nel diabolico paganesimo.\nInfine l'orazione si conclude con un'invettiva contro Costantino I:\nParafrasando, Dante rimprovera a Costantino non gi\u00e0 la sua conversione, ma la cosiddetta donazione di Costantino, un documento falso (ma la sua non-autenticit\u00e0 fu dimostrata come tale solo nel XV secolo dall'umanista Lorenzo Valla, sebbene gi\u00e0 nei secoli prima molti dubbi fossero stati avanzati a tal proposito) che legittimava il potere temporale del papa. Secondo questo documento, che Dante biasim\u00f2 duramente nel \"Monarchia\", l'imperatore, prima di trasferire la capitale a Costantinopoli, fece dono a papa Silvestro I della citt\u00e0 di Roma, alienando di fatto un pezzo di Impero a un esponente religioso. Forti di tale documento i papi, soprattutto nel medioevo, avallarono gli scontri con l'Imperatore che erano alla base di gran parte dei problemi politici del medioevo europeo.\nTerminata l'orazione, che il papa dannato ha ascoltato in silenzio contorcendo talvolta le gambe con maggiore energia per la rabbia o per il rimorso, Dante \u00e8 rincuorato dall'espressione accondiscendente di Virgilio, il quale, come simbolo della Ragione, ha gradito la professione di \"verit\u00e0\" del suo discepolo. Il maestro solleva quindi Dante e lo riporta sul sentiero sopra il fossato. Qui \"un altro vallon\" viene a mostrarsi al poeta.\nContrappasso.\nIl contrappasso di questi dannati \u00e8 abbastanza chiaro: poich\u00e9 essi preferirono guardare alle cose terrene piuttosto che a quelle celesti, ora sono conficcati a testa in gi\u00f9 nel suolo. La santit\u00e0 mancata \u00e8 sottolineata anche dai due rimandi che indicano l'uso di tali fosse: per i battesimi e per punire gli \"assassini\" (due cose, fra l'altro, collegate la prima alla nascita, la seconda alla morte). Inoltre, com'essi badarono solo ad 'insaccare' denaro, nella terra sono ora 'insaccati'.\nLa presenza di fiammelle sulle piante dei piedi si potrebbe spiegare in particolare per i papi: al contrario degli apostoli che durante la Pentecoste ricevettero il fuoco dello Spirito Santo sulla testa, essi lo calpestarono. La pena sarebbe poi stata applicata per analogia anche agli altri simoniaci, un po' come la pena della pioggia di fuoco ritagliata sui sodomiti veniva estesa a tutti i violenti contro Dio e natura. La visione del fuoco e la discesa graduale verso l'abisso sono figure presenti anche in alcune visioni di religiosi medievali, come Alberico di Settefrati o San Pier Damiani. Assomiglia sia alla pena degli epicurei (Inf. X: sepolti in tombe infuocate), sia a quella degli avari in Purgatorio, inchiodati al suolo con la faccia rivolta verso il basso.\nDante e i papi del suo tempo.\nDurante la sua vita Dante (1265 - 1321) conobbe 14 pontefici. Il suo giudizio sugli eredi di Pietro \u00e8 spesso duro e si riflette nelle scene in cui questi sono citati nelle sue opere."}
{"id": "43545", "revid": "2071328", "url": "https://it.wikipedia.org/wiki?curid=43545", "title": "Inferno - Canto ventesimo", "text": "Il canto ventesimo dell'\"Inferno\" di Dante Alighieri si svolge nella quarta bolgia dell'ottavo cerchio, ove sono puniti gli indovini e i maghi; siamo all'alba del 9 aprile 1300 (Sabato Santo), o secondo altri commentatori del 26 marzo 1300.\nDante, dopo una descrizione generale, indica tra i peccatori, attraverso le parole di Virgilio, cinque indovini antichi (quattro dei quali mitologici) e tre moderni. Durante la presentazione dell'indovina Manto c'\u00e8 una lunga digressione sulle origini di Mantova.\nAnalisi del canto.\nGli indovini - versi 1-30.\nDante inizia col dire che deve dare forma ai versi per queste nuove pene dei dannati (\"i sommersi\") che sono la materia del ventesimo canto della prima canzone: sappiamo cos\u00ec che l'Alighieri stesso usava questi termini \"musicali\" per indicare rispettivamente i capitoli e i libri della sua \"Comed\u00eca\". \"Canto\" si \u00e8 mantenuto anche nei commentatori (\u00e8 usato anche dai traduttori anglosassoni, per esempio), mentre la \"canzone\" oggi si indica generalmente come \"cantica\".\nDante e Virgilio stanno percorrendo le Malebolge, ovvero quei 10 fossati, simili a quelli dei castelli medievali, nei quali sono punite le varie categorie dei fraudolenti, cio\u00e8 coloro che tradirono il prossimo che sarebbe stato portato a non fidarsi (a differenza dei traditori veri e propri che ingannarono chi di loro si fidava per parentela, amicizia o altri legami sociali).\nIl poeta pellegrino si affaccia quindi alla nuova bolgia dal ponticello che sta attraversando, e la vede bagnata del pianto dei dannati. Nota la gente che silenziosa e piangente va al passo delle processioni (delle \"\"letane\") per il \"vallon tondo\".\nSolo dopo aver guardato meglio si accorge che ognuno ha il collo (\"tra 'l mento e 'l principio del casso\", del busto cio\u00e8) e il viso girati dalla parte delle reni. Essi devono quindi camminare all'indietro perch\u00e9 non possono guardare avanti: Dante dice che forse alcuni casi di paralisi (\"parlas\u00eca\"\") possono provocare tali danni, ma lui non ha mai assistito a casi simili e non crede che sia possibile. Rivolgendosi direttamente al lettore, ci dice come una tale visione del nostro corpo umano tanto mostruosa fosse tale da non permettergli di tenere gli occhi asciutti, cos\u00ec piange per piet\u00e0 verso questi esseri sfregiati, il cui pianto gocciola gi\u00f9 nella fessura tra le natiche, immagine grottesca e umiliante, trovandosi davanti una figura dell'uomo totalmente stravolta.\nVirgilio riprende severamente Dante che sta lacrimando appoggiato a una roccia (\"a un de' rocchi\") e gli d\u00e0 dello sciocco. La piet\u00e0 qui all'Inferno \u00e8 morta, non serve disperarsi per i dannati. Il senso dei due versi successivi \u00e8 ambiguo, in particolare sul significato da dare a \"passion\". \nLe due possibili letture sono:\nLa maggiore frequenza con la quale si incontra passione nel senso di piet\u00e0 nell'italiano antico fa propendere pi\u00f9 commentatori per la prima ipotesi, anche se la seconda si addice meglio ai versi seguenti nei quali Virgilio inizia una carrellata sui peccatori.\nAnfiarao; Tiresia; Arunte - vv. 31-51.\nVirgilio invita dunque il suo discepolo a drizzare la testa (ripetuto due volte) per guardare chi sono quei dannati.\nIl primo che viene indicato \u00e8 Anfiarao, uno dei sette re di Tebe narrati da Stazio nella \"Thebais\" (un altro incontrato nel Canto XIV \u00e8 Capaneo), che prevedendo la propria morte si nascose prima dell'assedio di Tebe. Egli per\u00f2 venne scovato e convinto a partire in battaglia, dove fu sconfitto e costretto alla fuga. Per impedire che venisse ucciso dai Tebani, Giove gli apr\u00ec la terra sotto i piedi, facendolo precipitare col suo carro direttamente al cospetto di Minosse: \"\"s'aperse a li occhi d'i Teban la terra; / per ch'ei gridavan tutti: \"Dove rui, / Anf\u00efarao? perch\u00e9 lasci la guerra?\" / E non rest\u00f2 di ruinare a valle / fino a Min\u00f2s che ciascheduno afferra.\"\" (vv. 32-36). Quindi Dante ne fa una descrizione fisica dove viene anche spiegato esplicitamente il contrappasso degli indovini: egli ha le spalle al posto del petto \"\"perch\u00e9 volse veder troppo davante\" (v. 37) e per questo ora \u00e8 condannato a guardare solo indietro.\nPassando al successivo, Virgilio indica Tiresia, il mago che \"di maschio femmina divenne, / cangiandosi le membra tutte quante\"\" (vv. 41-42) per aver separato due serpenti in accoppiamento e pot\u00e9 riprendere le sembianze maschili solo ripercuotendoli con la stessa verga. Non \u00e8 chiaro perch\u00e9 Dante nella lunga leggenda di Tiresia citi solo la parte dei serpentelli nell'episodio di transessualit\u00e0, senza per esempio alludere affatto alla diatriba tra Giove e Giunone che Tiresia seppe dirimere dando ragione a Giove (la questione era su quale dei due sessi godesse di pi\u00f9 nel coito) e venendo accecato per vendetta da Giunone. Da questo episodio il Re degli Dei gli concesse allora l'occhio interno che gli permetteva di vedere nel futuro. Forse a Dante interessava solo citare il manipolamento delle cose naturale di questi \"maghi\".\nSegue quindi la descrizione di Arunte, leggendario indovino etrusco attinto dalla \"Pharsalia\" di Lucano, dove egli predice la vittoria di Cesare. Virgilio lo descrive come quello che ha il ventre come \"terga\" e che ebbe la sua dimora in una spelonca nei monti di Luni tra i marmi bianchi, sopra i carraresi che usano la \"ronca\" o roncola (per dissodare la terra o disboscare) e l\u00ec vivono; ivi poteva guardare pienamente sia le stelle che il mare. In realt\u00e0 in Lucano Arunte \u00e8 citato come di Lucca (\"Lucae\") per cui Dante si \u00e8 forse confuso oppure possedeva un codice inesatto.\nManto e le origini di Mantova - vv. 52-102.\nLa prossima indovina \u00e8 una delle rare peccatrici collocate nell'Inferno, oltre alle morte d'amore nel girone dei lussuriosi e a Taide. Si tratta di Manto e, anche in questo caso, Virgilio inizia a descriverla dall'aspetto fisico: \u00e8 quella che ha le mammelle sul dietro (per questo Dante non pu\u00f2 vederle) coperte dalle trecce, dove ha anche il pube \"piloso\". Manto \u00e8 la figlia di Tiresia ed \u00e8 ricordata da Virgilio, Orazio e Stazio. Si dice che vag\u00f2 per molte terre, infatti la sua leggenda nella \"Thebais\" di Stazio racconta come ella dopo la morte del padre a Tebe (\"la citt\u00e0 di Bacco\") per sfuggire alla tirannia di Creonte, abbia vagato lungamente, prima di fermarsi presso il lago del Mincio, dove sorse Mantova che proprio da lei prenderebbe il proprio nome.\nVirgilio coglie l'occasione a questo punto per parlare un po' di \"l\u00e0 dove nacqu'io\", e lo fa con una lunga digressione di quattordici terzine.\nInizia una precisa descrizione geografica: In Italia c'\u00e8 un lago chiamato Benaco (il Lago di Garda nel suo nome pi\u00f9 antico) ai piedi delle Alpi che chiudono la Germania (\"Lamania\") con il Tirolo (\"Tiralli\"); da mille fonti arriva l'acqua che vi stagna tra Garda, la Val Camonica e le Alpi Pennine; al centro di esso c'\u00e8 un punto che se potessero arrivarci il vescovo di Trento, quello di Brescia e quello di Verona essi avrebbero pari autorit\u00e0 (in effetti esiste un'isola sulla quale le tre diocesi hanno pari autorit\u00e0, l'Isola di Garda, anche se qui la presenza del verbo condizionale indica forse un punto ideale, per dire quali citt\u00e0 hanno giurisdizione sui tre lati).\nVi si affaccia Peschiera, bel fortilizio pronto a fronteggiare i bresciani e i bergamaschi (sottinteso da parte dei veronesi) nel punto dove le acque traboccano e si fanno fiume emissario, il Mincio, che sfocia nel Po presso Governolo (frazione di Roncoferraro, MN).\nIl Mincio, quindi, non scorre molto prima di incontrare una \"lama\", una depressione, dove si impaluda e solo d'estate si inaridisce.\nQui Manto, la vergine \"cruda\", cio\u00e8 restia alle nozze (tale termine era stato usato anche per la maga Erichto in Inferno IX,23, ma nel senso di crudele), trov\u00f2 la terra nel mezzo del pantano disabitata e incolta e vi si stabil\u00ec con i suoi servi praticandovi le sue arti finch\u00e9 visse, dopo di che vi lasci\u00f2 il proprio corpo vuoto. Solo pi\u00f9 tardi si raccolsero uomini in quel luogo per il pantano che proteggeva da tutte le parti costruendo una citt\u00e0 sopra quelle ossa sepolte e chiamandola Mantova in onore della maga, ma senza altri sortilegi (come in altre citt\u00e0 si narra succedesse per trovare un nome e una data di fondazione propizi).\nDa allora la popolazione crebbe fino a quando Alberto da Casalodi, di parte guelfa, fu ingannato da Pinamonte dei Bonacolsi, ghibellino, che approfittando della sua stoltezza (\"mattia\", v. 95), lo convinse ad esiliare molte famiglie nobili, privandolo cos\u00ec di chi avrebbe potuto sostenerlo contro i popolani. Messosi poi a capo di questi, Pinamonte cacci\u00f2 da Mantova Alberto e le restanti famiglie nobili, molte delle quali furono sterminate, causando lo spopolamento duecentesco della citt\u00e0.\nVirgilio termina la parentesi attestando che questa \u00e8 la verit\u00e0, e che se Dante venisse a conoscenza di altre versioni, esse sono menzogne che frodano la realt\u00e0. \u00c8 curioso come Dante voglia ribadire fermamente le origini non-magiche di Mantova, smentendo varie versioni leggendarie, tra le quali una di Virgilio stesso (che in \"Eneide\" X 198 la riferiva fondata dal figlio di Manto, Ocno, quindi si smentisce da solo e certo i rapporti tra pellegrino e maestro non avrebbero permesso una lezione da parte di Dante-personaggio), oltre a quelle di Servio o di Isidoro da Siviglia che la volevano fondata da Manto stessa o da altri personaggi mitologici. Inoltre cos\u00ec Dante fa rivendicare a Virgilio la purezza del suo sangue lombardo e alleggerisce la sua figura da quella del \"Virgilio-mago\" tanto popolare nel Medioevo.\nSi noti che Manto \u00e8 citata anche in Purgatorio (Purgatorio XXII,113) quando Virgilio, parlando con Stazio, nomina altre anime del Limbo oltre quelle elencate nel quarto Canto indicando anche la \"figlia di Tiresia\". O Dante si \u00e8 confuso (e forse aveva scritto il canto del Purgatorio prima di questo dell'Inferno, scordandosi il veloce accenno, essendo piuttosto improbabile che al contrario scrivendo il Purgatorio si scordasse di questo lungo passo su Manto) oppure egli si riferisce a qualche altro personaggio citando magari una fonte a noi sconosciuta. Francesco Torraca, pensando a un errore dei copisti, suppone che Dante scrivesse: \"la figlia di Nereo, Teti,\" e che quindi in Purgatorio XXII,113 si parlasse della sola Teti, madre di Achille (cfr.).\nAltri indovini - vv. 103-130.\nDante chiede allora di presentare altri dannati, e Virgilio ricomincia la carrellata da dove l'ha interrotta. Un dannato la cui barba ricade sulle spalle \u00e8 l\"'augure\" che quando tutti gli uomini lasciarono la Grecia, lasciando solo i maschietti nelle culle (l'allusione \u00e8 alla Guerra di Troia) egli indic\u00f2 il momento propizio (\"\"diede 'l punto\") con Calcante per quando salpare dall'Aulide: si chiama Euripilo e Dante dovrebbe ben conoscerlo, lui che conosce a menadito l'\"alta tragedia\" virgiliana dell'Eneide (\"Cos\u00ec 'l canta / l'alta mia traged\u00eca in alcun loco: / ben lo sai tu che la sai tutta quanta.\"\", vv. 112-114). In realt\u00e0 anche qui Dante commette un errore, e siamo al terzo in questo canto, oltre a quello di Luni/Lucca e quello della doppia citazione di Manto. Nell\"'Eneide\" Euripilo infatti non \u00e8 affatto un augure, un indovino, ma egli \u00e8 solo colui che riporta ai Greci il responso dell'Oracolo di Apollo.\nInfine Virgilio nomina tre maghi contemporanei: Michele Scotto (cio\u00e8 \"scozzese\"), italianizzazione di Michael Scotus, astrologo di Federico II qui accusato di \"\"magiche frodi\" e descritto come colui che \"nei fianchi \u00e8 cos\u00ec poco\"\", Guido Bonatti e il calzolaio Asdente, che nell'Inferno si pente di non essere rimasto sullo spago e sul cuoio (invece di dedicarsi alla magia).\nChiude la carrellata un accenno alle fattucchiere, le donne che \"\"lasciaron l'ago, / la spuola e 'l fuso, e fecersi 'ndivine; / fecer malie con erbe e con imago\" (vv. 121-123). Ai tempi di Dante la stregoneria era gi\u00e0 perseguitata e risale al 1298 il primo processo a una strega a Firenze, addirittura al 1250 il primo assoluto in Toscana.\nIl canto termina con un accenno temporale: la Luna (indicata come Caino con il fascio di spine, secondo la fantasiosa interpretazione delle macchie lunari medievale) \u00e8 all'orizzonte (\"tiene 'l confine d'amendue li esmisperi\"\") e sta per tramontare sotto Siviglia (\"Sobilia\"). In pratica sono circa le sei e mezza del mattino e Virgilio ricorda anche come la luna fosse piena il giorno prima, ma ci\u00f2 non giov\u00f2 a Dante nella \"selva oscura\".\nE mentre parlavano andavano \"introcque\", termine dialettale gi\u00e0 dispregiato nel \"De Vulgari Eloquentia\" dal latino \"inter hoc\" (nel frattempo), che suggella con un linguaggio da repertorio comico il canto, forse volendo presagire il tono del prossimo episodio con i diavoli.\nDante e la magia.\nIn questo canto il contrappasso \u00e8 tagliato sulla figura degli indovini, coloro che, come spiega lo stesso Dante, \"vollero veder troppo avante\" e ora sono costretti a guardare solo indietro. Essi sono tra i fraudolenti per aver messo in atto delle mistificazioni oggetto di colpa in due sensi. La prima \u00e8 quella di aver adulterato l'ordine divino tramite il loro operato, sconvolgendo e influenzando cose concepite in natura come inintelligibili: tale colpa si applica ai \"veri\" indovini, almeno quelli dell'antichit\u00e0 mitologica. La seconda colpa \u00e8 quella dei \"falsi\" indovini, che giustificarono con la menzogna le azioni dei potenti, proclamandole come prescritte dal volere divino. Dante ribad\u00ec questa seconda accusa anche in un'\"epistola\" diretta ai cardinali italiani del 1314.\nPer quanto riguarda i \"maghi\", coloro che artigianalmente esercitavano poteri occulti, la sua unica menzione in questo canto \u00e8 quella breve e generica nei confronti delle fattucchiere, che non sembrano turbarlo troppo, a differenza di Tommaso d'Aquino e degli scolastici che collegavano direttamente e inequivocabilmente la pratica magica alla concupiscenza con il demonio (teoria che, attraverso la Santa Inquisizione, \u00e8 giunta fino ad oggi nel sentire comune cristiano).\nPer quanto riguarda l'astrologia poi Dante parrebbe proprio che vi credesse. Egli stesso cita spesso le costellazioni, conosce il suo segno zodiacale, Gemelli, e loda apertamente questa \"arte liberale\" nel \"Convivio\"), sebbene ne avesse una percezione sicuramente diversa da quella attuale. Egli la indicava come la pi\u00f9 alta e ardua delle attivit\u00e0 liberali umane sia per la \"nobilitade del suo subietto\" che per \"\"la sua certezza\". Egli credeva che gli astri influenzassero l'uomo (e le varie sfere celesti avranno vari significati ben specifici nel Paradiso), come anche le stagioni e il tempo, per questo lo studio astronomico-astrologico era considerato importante e utile. In effetti l'unico astrologo dell'Inferno, Michele Scotto incontrato in questo canto, viene accusato non per le sue pratiche, ma per il loro utilizzo fraudolento (\"veramente de le magiche frode seppe il gioco\"\"). L'utilizzo dell'astrologia per prevedere il futuro inoltre andrebbe anche contro il valore del libero arbitrio umano."}
{"id": "43548", "revid": "104485", "url": "https://it.wikipedia.org/wiki?curid=43548", "title": "Maddalena", "text": "Varianti.\nForme alterate e ipocoristiche.\nNelle varie lingue in cui \u00e8 diffuso, il nome conta un gran numero di ipocoristici: tra questi si annoverano, oltre a Magda e a Lena (con relative varianti), diffusi in numerosissime lingue, le seguenti forme:\nVa notato che alcune di queste forme, nello specifico Lena, Lenka e Alena, possono costituire abbreviazioni anche del nome Elena.\nOrigine e diffusione.\nDeriva dal termine greco biblico \u039c\u03b1\u03b3\u03b4\u03b1\u03bb\u03ae\u03bd\u03b7 (\"Magdalene\"), oppure da un corrispondente termine ebraico, che significa \"[donna abitante] di Magdala\", \"[donna proveniente] da Magdala\" (Magdala \u00e8 una localit\u00e0 situata a nord di Tiberiade, il cui nome deriva dall'aramaico \"Maghdela\" o \"mighdal\", \"torre\").\n\"Maddalena\" \u00e8 l'epiteto di Maria Maddalena, detta appunto anche \"Maria di Magdala\", un personaggio del Nuovo Testamento, la pi\u00f9 nota e importante tra le discepole donne di Ges\u00f9; popolarissima durante il Medioevo, in quel periodo, grazie alla sua figura, cominci\u00f2 a diffondersi l'uso di \"Maddalena\" come nome proprio di persona. Altre sante con questo nome hanno poi contribuito a consolidarne l'uso.\nIn italiano sono registrate alcune forme maschili, comunque assai poco diffuse.\nOnomastico.\nL'onomastico si festeggia, sia per i cattolici che per gli ortodossi, il 22 luglio in onore di santa Maria Maddalena. Con questo nome la Chiesa cattolica ricorda anche diverse altre sante e beate, fra le quali, alle date seguenti:"}
{"id": "43549", "revid": "466539", "url": "https://it.wikipedia.org/wiki?curid=43549", "title": "Premio Marcello Mastroianni", "text": "Il Premio Marcello Mastroianni \u00e8 uno dei premi assegnati nell'ambito della Mostra Internazionale d'Arte Cinematografica di Venezia, rassegna cinematografica lagunare nata nel 1932, istituito a partire dal 1998 in onore dell'attore italiano Marcello Mastroianni scomparso alla fine del 1996.\nIl riconoscimento \u00e8 nato per premiare un attore o un'attrice emergenti, e si accosta dunque alla \"Coppa Volpi\", il riconoscimento per la miglior interpretazione maschile e per la miglior interpretazione femminile."}
{"id": "43566", "revid": "1983214", "url": "https://it.wikipedia.org/wiki?curid=43566", "title": "Magda", "text": ""}
{"id": "43567", "revid": "93556", "url": "https://it.wikipedia.org/wiki?curid=43567", "title": "Lena (Spagna)", "text": "Lena (\"\u1e36\u1e37ena\" in asturiano) \u00e8 un comune spagnolo di 13.573 abitanti situato nella comunit\u00e0 autonoma delle Asturie.\nDi particolare interesse architettonico nella citt\u00e0 \u00e8 la chiesa di Santa Cristina."}
{"id": "43574", "revid": "74801", "url": "https://it.wikipedia.org/wiki?curid=43574", "title": "Basilio III di Russia", "text": "Era figlio di Ivan III e Sofia Paleologa.\nBiografia.\nBasilio III continua la politica del padre e dedica la maggior parte dei suoi sforzi al consolidamento delle annessioni di Ivan III. Annette le ultime realt\u00e0 ancora autonome: la repubblica di Pskov nel 1510, le tenute principesche (appannaggi) di Volokalamsk nel 1513, il principato di Rjazan' nel 1521, il Principato di Novgorod-Severskij nel 1522.\nIn politica interna Basilio III cerca l'appoggio della Chiesa nella lotta contro l'opposizione feudale. Nel 1521 il metropolita Varlaam \u00e8 mandato in esilio a causa del suo rifiuto di partecipare alla lotta di Basilio contro il principe (titolare di un appannaggio) Basilio Ivanovi\u010d \u0160emja\u010di\u010d.\nAl culmine dello scontro altri boiari tra cui Basilio \u0160ujskij e Ivan Vorotynskij subiscono anch'essi l'esilio. Basilio III, nel 1525, fa giustiziare il diplomatico e uomo di stato Ivan Bersen-Beklemi\u0161ev colpevole di aver apertamente criticato la sua politica. A questa seguono, tra il 1525 ed il 1531 altre condanne a morte tra le quali quelle dello scrittore Massimo il Greco, poi non eseguita, e dello statista Vassian Patrikeev.\nDurante il regno di Basilio III aumenta l'importanza della piccola nobilt\u00e0 a scapito delle immunit\u00e0 e dei privilegi dei boiari.\nLa politica estera di Basilio III \u00e8 incentrata sull'espansione della Moscovia verso ovest e sud-ovest e comporta sia lo scontro con il Khanato di Crimea e il Khanato di Kazan' che le guerre con il Granducato di Lituania (1507\u20131508) e (1512\u20131522), come risultato di queste guerre la Moscovia si annette il principato di Smolensk nel 1514.\nBasilio III \u00e8 anche ricordato come il costruttore di numerose chiese ed edifici religiosi, tra i quali il Convento di Novodevi\u010dij."}
{"id": "43578", "revid": "466539", "url": "https://it.wikipedia.org/wiki?curid=43578", "title": "Stanley Tucci", "text": "Nel corso della sua carriera ha vinto 2 Golden Globe e ricevuto una candidatura all'Oscar al miglior attore non protagonista per \"Amabili resti\".\nBiografia.\nFiglio di Stanley Tucci Sr. (il nonno, Stanislao Tucci, era di Marzi, in provincia di Cosenza, mentre la nonna, Teresa Pisani, era nativa di Serra San Bruno, in provincia di Vibo Valentia) e Joan Tropeano (proveniente da Cittanova, in provincia di Reggio Calabria), ha frequentato la \"State University of New York\", diplomandosi nel 1982. \nHa debuttato a Broadway con \"The Queen and the Rebels\" il 30 settembre 1982 e nel film di John Huston \"L'onore dei Prizzi\" (1985). Ha raggiunto la celebrit\u00e0 con film come \"Il bacio della morte\" (1995), \"Era mio padre\" (2002), dove interpreta Frank Nitti, braccio destro di Al Capone), \"The Terminal\" (2004) e \"Il diavolo veste Prada\" (2006), e con la serie TV \"Murder One\" (1995-1996). Ha interpretato, diretto (con Campbell Scott) e sceneggiato (con il cugino, Joseph Tropiano) il film \"Big Night\" (1996) premiato al Sundance Film Festival, a cui hanno partecipato anche la sorella Christine e la madre, che ha scritto un libro di cucina per il film. Gli altri film che ha diretto sono \"Gli imbroglioni\" (1998), \"Il segreto di Joe Gould\" (2000) e \"Final Portrait - L'arte di essere amici\" (2017).\nHa vinto due volte il Golden Globe, per \"Winchell\" (1998) e \"Conspiracy - Soluzione finale\" (2001), grazie al quale ha ricevuto anche una candidatura per lo \"Screen Actors Guild Award\". \u00c8 stato candidato all'Oscar al miglior attore non protagonista nel 2010 per il film \"Amabili resti\". Nel 2020 partecipa al film di Robert Zemeckis \"Le streghe\".\nVita privata.\nFratello dell'attrice Christine Tucci e cugino dello sceneggiatore Joseph Tropiano, Stanley Tucci spos\u00f2 nel 1995 l'assistente sociale Kathryn Louise Spath da cui ha avuto tre figli, i gemelli Nicol\u00f2 Robert e Isabel Concetta (2000) e Camilla (2002). I due si separarono nel 2003 quando lui si leg\u00f2 all'attrice Edie Falco, con la quale rimase circa un anno. Nel 2005 si riconcili\u00f2 con la moglie e i due rimasero insieme fino al 27 aprile 2009, quando lei mor\u00ec per un tumore al seno.\nNel 2011 si \u00e8 fidanzato con l'agente letterario Felicity Blunt, sorella dell'attrice Emily Blunt, che ha sposato l'anno seguente; il 25 gennaio 2015 \u00e8 nato il primogenito della coppia, Matteo Oliver. Nel 2018 \u00e8 nata la secondogenita della coppia, Emilia Giovanna. \nIl 21 maggio 2021, Stanley Tucci ha ricevuto la laurea honoris causa in Humane Letters dall'American University of Rome.\nDoppiatori italiani.\nNelle versioni in italiano dei suoi film, Stanley Tucci \u00e8 stato doppiato da:\nDa doppiatore \u00e8 sostituito da:"}
