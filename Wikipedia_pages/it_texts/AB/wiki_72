{"id": "71428", "revid": "2080232", "url": "https://it.wikipedia.org/wiki?curid=71428", "title": "Moto parabolico", "text": "In cinematica il moto parabolico \u00e8 un tipo di moto bidimensionale esprimibile attraverso la combinazione di due moti rettilinei simultanei ed indipendenti:\nIl moto parabolico pu\u00f2 essere descritto mediante le relazioni della cinematica che legano i vettori posizione, velocit\u00e0, ed accelerazione.\nLa pi\u00f9 significativa realizzazione di tale moto \u00e8 fornita dal \"moto del proiettile\" in cui si utilizzano le seguenti semplificazioni (approssimazioni della fisica e della geometria del problema):\nAnalisi del moto parabolico: traiettoria.\nSi supponga che un corpo sia lanciato all'istante \"t=0\" nell'origine \"O\" di un sistema di coordinate cartesiano \"Oxy\", e che la velocit\u00e0 iniziale abbia modulo \"v\"0 e formi un angolo \u03b8 con l'asse \"x\" orizzontale.\nDalle leggi del moto uniformemente accelerato si ha:\nIpotizzando che il corpo si trovi in prossimit\u00e0 della terra, \u00e8 possibile considerare la funzione formula_2 come costante, con valore pari a formula_3 diretta lungo la perpendicolare al terreno (asse y), per cui si ha:\nCome si pu\u00f2 notare dalla formula, la velocit\u00e0 giace sempre nel piano formato dai vettori costanti formula_5 e formula_6, ovvero quello su cui si svolge il moto.\nIl vettore velocit\u00e0 pu\u00f2 essere scomposto lungo le due componenti \"x\" e \"y\":\nDalla relazione precedente, si ricava:\nProiettando le velocit\u00e0 sugli assi si ottengono le componenti:\ncostante nel tempo, e\nda cui, integrando, si ricavano le leggi orarie dei moti lungo gli assi \"x\" e \"y\":\nLa traiettoria viene ricavata eliminando la variabile temporale, ossia, esprimendo il rapporto:\ne esplicitando il parametro formula_13 dalla legge oraria formula_14:\nIn tal modo si arriva all'equazione cartesiana:\nda cui, moltiplicando per x ambo i membri, si ottiene\nche rappresenta una parabola con concavit\u00e0 rivolta verso il basso, il cui grafico \u00e8 rappresentato in figura. Inoltre se la posizione del lancio del corpo non si trova nell'origine, quindi ad esempio nel punto formula_18 si pu\u00f2 approssimare la curva con una traslazione degli assi paralleli agli assi cartesiani con origine in formula_19 (l'approssimazione \u00e8 dovuta al fatto che stiamo considerando il corpo in prossimit\u00e0 della terra, ergo g \u00e8 costante)\nGittata.\nLa gittata \u00e8 la distanza percorsa in orizzontale dal corpo prima che tocchi terra.\nSe consideriamo la traiettoria espressa in un piano cartesiano Oxy, per calcolare la gittata possiamo utilizzare la funzione y(x) vista sopra. Ci interessa sapere a che coordinata x si ha la coordinata y pari a zero, cio\u00e8:\nSi tratta di una parabola, ci aspettiamo quindi due soluzioni. Se il corpo parte da terra una delle due soluzioni sar\u00e0 proprio la posizione di partenza e pu\u00f2 essere scartata. Se il corpo non parte da terra, una delle due soluzioni si trover\u00e0 \"dietro\" la posizione di partenza e non ha significato fisico. Svolgiamo l'equazione di secondo grado per ottenere la gittata xG\nStudiamo ora il caso in cui l'altezza di partenza non \u00e8 zero. Non ci servir\u00e0 altro che riutilizzare la funzione y(x) aggiungendo la costante formula_22. Svolgiamo quest'altra equazione di secondo grado per ottenere:\nformula_23\nSono necessarie varie semplificazioni e trasformazioni, ma in questa forma \u00e8 facile notare come questo risultato vale sia per un corpo lanciato da terra che per un corpo lanciato da un'altezza data. \nA questo punto \u00e8 possibile ricavare l'angolo di massima gittata. Fissati formula_24 per un punto lanciato da terra, ci si chiede per quale angolo la gittata \u00e8 massima. formula_25 ha massimo relativo per l'argomento del seno uguale a formula_26 quindi per formula_27\u00b0\nAltezza massima.\nSiccome il moto parabolico \u00e8 simmetrico rispetto all'asse passante per il vertice e parallelo all'asse y (\"propriet\u00e0 della parabola\"), l'ascissa del punto di atterraggio \u00e8 due volte l'ascissa del vertice della parabola, ovvero il doppio dell'ascissa del punto di massima altezza. Tale ascissa \u00e8 dunque:\nSostituendo nell'equazione della parabola esplicitata precedentemente si ha che:\nGli stessi risultati si ottengono considerando il fatto che il punto di altezza massima \u00e8 un punto di massimo della curva della traiettoria e quindi il punto di massimo della parabola. Trovarlo quindi consiste nel porre la derivata prima dell'equazione della traiettoria uguale a zero e ricavare dall'equazione ottenuta l'ascissa del punto cercato formula_30(Che sarebbe la gittata) sostituendo nell'equazione della traiettoria si ottiene anche l'ordinata formula_31.\nTempo di volo.\nIl tempo di volo \u00e8 il tempo fra l'istante di lancio e quello di arrivo del corpo, che coincide con il tempo necessario a percorrere il tratto OG con la velocit\u00e0 vx:\nDinamica del moto del proiettile.\nUn tipico esempio di moto parabolico \u00e8 quello del proiettile, di cui si occupa la balistica. Un proiettile in volo \u00e8 sottoposto alla forza di gravit\u00e0 della Terra. Nell'ipotesi di attrito dell'aria trascurabile, il secondo principio della dinamica porta ad un'accelerazione che pu\u00f2 essere scomposta nel seguente modo:\nSe il proiettile viene sparato con velocit\u00e0 iniziale v0 secondo un angolo \u03b8, si ottengono le seguenti componenti di velocit\u00e0:\nLe componenti della posizione del proiettile sono quindi:\nIl moto lungo l'asse x \u00e8 quindi uniforme, e quello lungo l'asse y accelerato. Se la velocit\u00e0 iniziale fosse stata pari a zero, il moto sarebbe stato di caduta libera.\nMoto parabolico con attrito viscoso.\nIn primo luogo si considerino tutte le forze in gioco: la Forza peso formula_36, la Spinta di Archimede formula_37, Forza di resistenza del mezzo formula_38. Grazie alla Seconda Legge di Newton si pu\u00f2 scrivere l'equazione delle forze che governano il moto:\nformula_39\nDove formula_40 \u00e8 la Legge di Stokes generalizzata per gli sferoidi, dove \nformula_41 sono le dimensioni degli assi principali.\nConsiderando la legge di Stokes (in quanto il proiettile \u00e8 generalmente uno sferoide prolato), l'equazione iniziale diventa: formula_42\nCon volume del corpo formula_43.\nquindi l'equazione diventa: formula_44\nAdesso scomponendo le accelerazioni lungo gli assi, si ottiene:\nformula_45\nQuindi si riscrive l'accelerazione come formula_46, ottenendo:\nformula_47\nsi isola v:\nformula_48\ndove formula_49 e formula_50 \nquindi si ha:\nformula_51\nrisolvendo quindi l'equazione differenziale: formula_52 si ottiene:formula_53 il cui risultato \u00e8: formula_54\nche pu\u00f2 essere resa come \nche opportuformula_55 \nSiccome nella componente formula_30 del moto non c'\u00e8 accelerazione, si avr\u00e0 che formula_57 risulta:\nformula_58;\nmentre il moto lungo l'asse delle formula_59 ha la caratteristica di presentare l'accelerazione; si ha dunque: formula_60 con a diverso da 0;\nAdesso per trovare le equazioni cartesiane del moto parabolico si vanno ad integrare le equazioni cartesiane delle velocit\u00e0:\nformula_61 la cui soluzione \u00e8: formula_62\nformula_63 la cui soluzione \u00e8: formula_64\nL'equazione cartesiana della parabola \u00e8 quindi: \nformula_65\nSe si vuole essere ancora pi\u00f9 precisi nella traiettoria si pu\u00f2 considerare la forza di attrito come formula_66 quindi scrivendo sempre l'equazione iniziale: \nformula_67 che diventa: formula_68 \nSi scompone il moto lungo gli assi:\nformula_69\nSi riscrive l'accelerazione come (formula_70) ottenendo:\nformula_71\nsi isola la v al quadrato:\nformula_72\ndove formula_73 e formula_74 \nquindi si ha:\nformula_75\nrisolvendo quindi la prima equazione differenziale: formula_76 si ottiene:formula_77 che porta come risultato: formula_78 dove la costante c per t=0 diventa: formula_79 quindi l'equazione differenziale finale diventa: formula_80 dove mettendo in evidenza la v e proiettando il moto lungo l'asse delle x si ottiene l'equazione cartesiana della velocit\u00e0:\nformula_81 ed integrando questa equazione si ottiene: formula_82\nrisolvendo invece la seconda equazione differenziale: formula_83 si ottiene:formula_84 che porta come risultato: formula_85 dove la costante c per t=0 diventa: formula_86 quindi l'equazione differenziale finale diventa: formula_87 dove mettendo in evidenza la v e proiettando il moto lungo l'asse delle x si ottiene l'equazione cartesiana della velocit\u00e0:\nformula_88 ed integrando questa equazione si ottiene: formula_89\nQuindi l'equazione cartesiana della parabola \u00e8:\nformula_90"}
{"id": "71430", "revid": "45951", "url": "https://it.wikipedia.org/wiki?curid=71430", "title": "Eucarestia", "text": ""}
{"id": "71437", "revid": "793215", "url": "https://it.wikipedia.org/wiki?curid=71437", "title": "Campo di concentramento di Majdanek", "text": "Majdanek (denominato nei carteggi delle SS e conosciuto anche come KL Lublin) \u00e8 una localit\u00e0 situata a circa quattro chilometri ad est di Lublino in Polonia che alla sua nascita, nel settembre del 1941, i nazisti usarono da subito come \u00abcampo per prigionieri di guerra\u00bb. Nonostante il campo non rientrasse nel programma dei centri di sterminio voluti con l'Operazione Reinhard (come quelli di: Treblinka II, Be\u0142\u017cec e Sobib\u00f3r) e \u00abmolti studiosi hanno tradizionalmente contato il campo di Majdanek come sesto centro di sterminio, una recente ricerca chiarisce meglio le funzioni [...] di Lublino / Majdanek\u00bb. Serv\u00ec \u00absoprattutto per concentrare gli ebrei che i tedeschi avevano temporaneamente risparmiato dal lavoro forzato [...] , di tanto in tanto funzion\u00f2 come un sito di uccisione per eliminare vittime che non potevano essere sterminati [...] a Belzec, Sobibor e Treblinka II\u00bb, tanto che le persone che trovarono la morte secondo la ricerca dello studioso polacco Tomasz Kranz furono almeno 78.000 di cui 60.000 ebrei\nIl campo dur\u00f2 fino al 22 luglio del 1944 quando per la rapida avanzata dell'Armata Rossa venne frettolosamente smantellato dai nazisti e subito dopo liberato dai sovietici. La fuga repentina delle SS e la mancata organizzazione del comandante Anton Thernes che non provvidero in tempo alla distruzione delle infrastrutture e di altre prove che avrebbero potuto dimostrare i loro crimini di guerra, fecero di Majdanek il primo campo scoperto e liberato dagli alleati, oltre che il campo di concentramento e sterminio meglio conservato della Shoah grazie anche alla \u00abdecisione molto precoce (autunno 1944) di conservare l'area di Majdanek a documentazione e monito delle violenze nazifasciste\u00bb.\nStoria del campo.\nLublino 1941.\nDopo l'invasione della Polonia nel 1939, la maggior parte dei 3,5 milioni di polacchi ebrei furono rastrellati e messi in ghetti di nuova costituzione da parte della Germania nazista, Lublino, una delle principali citt\u00e0 polacche, ne ospitava uno. I detenuti nel ghetto di Lublino erano per lo pi\u00f9 ebrei, anche se nel marzo 1941 un certo numero di Rom fece parte della sua popolazione.\nLublino doveva essere uno dei primi ghetti voluto dai nazisti nella Polonia occupata, ad essere liquidato nel programma di sterminio della Shoah.\nIl ghetto di Lublino, l'unico nel distretto di Lublino, identificato dapprima con il quartiere ebraico (\"Juden Wohngebiet\") fu aperto il 24 marzo 1941. La ghettizzazione degli ebrei fu decisa in concomitanza dell'arrivo delle truppe della Wehrmacht che preparavano segretamente l'attacco alle postazioni sovietiche nella Polonia orientale.\nAl momento della sua fondazione, nel ghetto di Lublino c'era una popolazione di 34.000 ebrei polacchi e un numero imprecisato di rom. Alla fine della guerra quasi tutti gli ebrei polacchi del ghetto erano morti. La maggior parte di loro, circa 30.000, ad un anno circa dall'apertura del ghetto, tra il 17 marzo e il 11 aprile del 1942, furono deportati nel campo di sterminio di Be\u0142\u017cec. Il restante numero degli ebrei (4.000) fu spostato dapprima nel piccolo ghetto di Majdan Tatarski (istituito nel sobborgo di Lublino), per essere poi trasferiti a pochi chilometri da Lublino, al \"KL Lublin\" ovvero, nel campo di concentramento e sterminio di \"Majdanek\".\nKonzentrationslager Majdanek.\nDiversamente da molti altri campi di concentramento e sterminio nazisti, Majdanek non era un luogo nascosto in qualche remota foresta o oscurato alla vista da barriere naturali n\u00e9 circondato da una \"zona di sicurezza\". Fu fondato nell'ottobre 1941, su ordine di Heinrich Himmler, in seguito alla sua visita a Lublino nel luglio dello stesso anno. Inizialmente concepito come un campo per prigionieri di guerra, con una gestione affidata alle SS ai comandi di Karl Otto Koch, nel febbraio del 1943, fu trasformato in un imponente campo di concentramento. Esteso su una superficie di con 18 torri di guardia e 108 baracche per i prigionieri, il campo venne munito per tutta la sua estensione, con una doppia recinzione di filo spinato elettrificato.\nIl suo nome deriva da quello di un distretto di Lublino chiamato \"Majdan Tatarski\" e fu dato nel 1941 dai residenti nei dintorni, che erano a conoscenza della sua esistenza. Il nome originale in tedesco del campo era Konzentrationslager Lublin (Campo di concentramento di Lublino). Fu dotato di cinque forni crematori \"Reform\" (modello TII) installati dalla ditta \"Heinrich KORI\" GmbH di Berlino.\nLa vita e la morte nel campo.\nNell'ottobre 1942, furono trasferite al campo numerose ausiliarie SS addestrate nel campo di concentramento di Ravensbr\u00fcck, in Germania. Queste donne, come ad esempio Hermine Braunsteiner, divennero note per i loro atteggiamenti sadici e brutali nei confronti dei prigionieri: quando i sovietici liberarono il campo trovarono numerose prove ad indizio delle atrocit\u00e0 commesse da questo corpo femminile, la cui ferocia sanguinaria stup\u00ec persino le SS.\nAll'apice della sua attivit\u00e0 conteneva circa 25.000 prigionieri. All'inizio del 1942 furono fatti piani per espandere Majdanek fino ad una capacit\u00e0 di 250.000 persone. Tra l'aprile del 1942 e il luglio del 1944, si svolsero gli stermini con l'utilizzo di camere a gas e forni crematori per far sparire i corpi. Madjanek fu uno dei campi di sterminio, come Auschwitz, ad utilizzare lo \"Zyklon B\" (acido cianidrico, originariamente prodotto per la disinfezione dai parassiti) nelle sue camere a gas. Veniva utilizzato comunque anche il monossido di carbonio.\nSecondo i dati del Museo di Majdanek circa 150.000 prigionieri transitarono attraverso il campo, di cui oltre il 40% ebrei e circa il 35% polacchi. Fra le altre maggiori nazionalit\u00e0 dei prigionieri c'erano: bielorussi, ucraini, russi, tedeschi, austriaci, francesi, italiani e olandesi.\nNel dicembre 2005, alla fine di una lunga ricerca, usando tutte le fonti possibili, lo studioso polacco Tomasz Kranz, con l'approvazione della dirigenza del Museo di Majdanek, fissa il numero dei morti in 78.000, di cui 75% ebrei.\nMajdanek forniva prigionieri come manodopera alla fabbrica d'armi Steyr-Daimler-Puch.\nIl blocco 41.\nGli inconsapevoli condannati a morte destinati a morire con il gas erano portati al blocco 41, una struttura del campo con una delle camere a gas, probabilmente la pi\u00f9 conosciuta. Collocato appena dopo l'ingresso del campo il blocco divenne da subito una fabbrica di morte. Chi doveva essere gasato veniva portato in una prima stanza di questo blocco e gli venivano rasati i capelli, quindi si passava in una sala di \"vere\" docce dove i condannati si lavavano per pochi minuti e si tranquillizzavano, non potendo lontanamente supporre che proprio grazie a quella doccia avrebbero infine passato una porta che conduceva direttamente alla camera a gas e alla loro eliminazione.\nOperazione Erntefest (Festa della Mietitura).\nMajdanek lega il suo nome anche ad una delle pi\u00f9 cruente azioni naziste per eliminare gli ebrei tramite \"fucilazione di massa\", l'operazione Erntefest. L'Aktion Erntefest (in tedesco) traduce l'italiano \"Festa della Mietitura\"(o Festa del Raccolto), il nome in codice che si proponeva la liberazione da tutto il Governatorato Generale per le aree occupate della Polonia (compresi i rimanenti nel distretto del ghetto di Lublino) da ogni ebreo esistente nell'area. L'operazione, compiuta nell'ottica dell'Operazione Reinhard, fu eseguita il 3 novembre 1943 presso il campo di concentramento di Majdanek e nei suoi sottocampi dagli uomini della Ordnungspolizei, al comando della SS Christian Wirth (il famigerato \"Christian il terribile\") e dalla SS Jakob Sporrenberg, eliminando tramite fucilazione 43.000 ebrei senza distinzione di sesso ed et\u00e0.\nSuperata solo dai 50.000 uccisi nel 1941 dai militari romeni nel Massacro d'Odessa, l'Ernterfest di Majdanek fu la singola pi\u00f9 grande strage di ebrei compiuta dai nazisti nella seconda guerra mondiale, superando per numero di uccisi da un simile massacro, quello delle 33.771 vittime di Babij Jar.\nLiquidazione, evacuazione del campo e marce della morte.\nIl campo fu liquidato nel luglio 1944, ma degli impianti di sterminio, il capannone in legno del crematorio fu l'unica cosa che le SS riuscirono a incendiare, prima che arrivasse l'Armata Rossa, lasciando intatti i forni, l'enorme ciminiera e le camere a gas. Il capannone venne in seguito ricostruito e oggi il Museo del lager di Majdanek \u00e8 tra i meglio preservati campi di concentramento dell'Olocausto da visitare. Nonostante 1.000 prigionieri fossero evacuati in una marcia della morte, l'Armata Rossa trov\u00f2 ugualmente migliaia di persone nel campo, principalmente prigionieri di guerra, ed evidenti tracce del massacro: \u00abLe SS in fuga avevano dato fuoco agli edifici bruciando solo le parti in legno. I liberatori vedono il crematorio, le camere a gas, le confezioni di Zyklon B, scoprono le fosse comuni di quando nel novembre del \u201943 i nazisti avevano ucciso diciottomila ebrei in un giorno, un\u2019azione chiamata \u00abfesta della mietitura\u00bb: le camere a gas non bastano, cos\u00ec scavano cento metri a zig zag e li fucilano\u00bb.\nMajdanek fu il primo, di tutti i campi di concentramento e stermino, ad essere liberato (prima ancora di quello Auschwitz)\u00bb. Lo storico della Shoah Marcello Pezzetti ha precisato: \u00abIl campo viene liberato sei mesi prima dell\u2019arrivo dei russi ad Auschwitz, quasi un anno prima di Mauthausen... Centinaia di migliaia di ebrei, politici, zingari... Noi racconteremo la storia di tutti. Pensi che, quando inizia l\u2019evacuazione di Majdanek, i nazisti stanno ancora uccidendo gli ebrei ungheresi e solo loro sono 438 mila. Il numero pi\u00f9 alto di uccisioni quotidiane a Birkenau \u00e8 a giugno e luglio del \u201944, il ghetto di L\u00f3dz non \u00e8 ancora liquidato. E proprio quel giorno, il 23 luglio 1944, arrestano tutti gli ebrei italiani di Rodi, 1.800 persone, ci mettono un mese a giungere a Birkenau... Ecco: si poteva fare qualcosa, in quei mesi. Nessuno tocca le ferrovie. Dopo Majdanek, come si fa a non bombardare Auschwitz?\u00bb.\nL'arrivo dell'Armata Rossa.\nCon l'Armata Rossa che occup\u00f2 la Polonia dal 1944, il campo fu riaperto come campo di transito, per imprigionarvi i soldati dell'Ak (l'Esercito Nazionale polacco). Squadre dell'NKGB (succeduto all'Nkvd dal 1944), dello SMERSH, della neonata UB (servizio di sicurezza costituito sotto controllo e supervisione sovietica) della MO (milizia popolare), e del Corpo di Sicurezza Interno (Esercito interno armato) disarmarono ed arrestarono migliaia di membri dell'Armia Krajowa che in tutta la Polonia avevano iniziato la lotta clandestina di resistenza al Comunismo.\nUna precisazione (2016) sulla funzione del campo di Majdanek a cura dell'United States Holocaust Memorial Museum.\nAnche l'Enciclopedia dell\u2019Olocausto (edizione multilingue online, a cura degli storici dell'United States Holocaust Memorial Museum di Washington) annovera il campo di Majdanek tra i sei principali campi di sterminio realizzati dai Nazisti nella Polonia occupata, assieme a Chelmno, Belzec, Sobibor, Treblinka e Auschwitz-Birkenau:\nLe pi\u00f9 recenti ricerche storiche dell'Istituto di Washington hanno permesso di chiarire che, a differenza degli altri campi di sterminio e nonostante l'altissimo numero di vittime, Majdanek continu\u00f2 sempre ad essere inteso dai Nazisti primariamente come campo di concentramento e trasferimento e che veniva attivato come campo di sterminio soltanto nel caso che i trasporti vi portassero un numero di vittime sovrabbondante rispetto alle capacit\u00e0 di eliminazione dei tre principali campi di sterminio dell\u2019Operazione Reinhard (Belzec, Sobibor, Treblinka):\nIl numero di vittime di Majdanek, nel passato talora sovrastimato, viene oggi collocato secondo le attuali ricerche a 78.000 vittime, di cui circa 60.000 ebrei.\nPersonaggi legati a Majdanek.\nAlmeno 227 furono gli italiani deportati a Majdanek. Diversi ricercatori italiani, fra cui Italo Tibaldi hanno ricostruito \"i viaggi\" di quei deportati verso Majdanek.\nI tre processi: Lublino, in 7 citt\u00e0 polacche e a D\u00fcsseldorf.\nPrima del Processo di Norimberga iniziato alla fine del 1945, i sovietici istruirono \u00abnell'autunno 1944\u00bb (22 novembre - 2 dicembre 1944) nella citt\u00e0 polacca di Lublino, quello che di fatto pu\u00f2 essere considerato \u00abil primo processo per crimini di guerra\u00bb. Il processo fu tenuto non solo nei confronti di SS con compiti di responsabili a Majdanek ma anche a guardie del campo che avevano svolto importanti compiti di supporto. Il tribunale speciale composto da sovietici e polacchi chiam\u00f2 alla sbarra sei membri precedentemente arrestati e che non erano riusciti a fuggire prima dell'arrivo dell'Armata Rossa al campo, la SS-Obersturmf\u00fchrer Anton Thernes, la SS-Hauptsturmf\u00fchrer Wilhelm Gerstenmeier, la SS-Oberscharf\u00fchrer Hermann Vogel, il Kapo Edmund Pohlmann, la SS-Rottenf\u00fchrer Theodor Sch\u00f6llen e il Kapo Heinrich Stalp. Tutti furono ritenuti colpevoli con l'accusa di \"crimini di guerra, crimini contro l'umanit\u00e0 e genocidio\" e condannati a morte mediante impiccagione. La sentenza venne eseguita il giorno dopo la chiusura del processo e precisamente il 3 dicembre 1944 nei confronti di cinque imputati, tranne che per il Kapo Edmund Pohlmann suicidatosi la notte prima.\nSi considera come secondo processo per i crimini commessi a Majdanek, quello celebrato in diverse citt\u00e0 della Polonia fra il 1946 e il 1948 e precisamente nelle citt\u00e0 di Lublino, Radom e \u015awidnica nel 1947; Cracovia, Wadowice, e Toru\u0144 nel 1948; e quindi Varsavia sempre nel 1948. Furono portati alla sbarra un totale di 95 imputati e processati 63 SS (di cui 60 guardie del campo), con pene riguardanti 10 sentenze di condanna a morte mediante impiccagione, 2 reclusioni a vita, e per i rimanenti imputati, pene detentive da 15 a 2 anni. La stragrande maggioranza di questi fu accusata di \"crimini di guerra e crimini contro l'umanit\u00e0\". Uno degli imputati condannata a morte fu la criminale Elsa Ehrich, una guardia donna delle SS priva di scrupoli che aveva prestato servizio gi\u00e0 nel Campo di concentramento di Krak\u00f3w-P\u0142asz\u00f3w e quindi a Majdanek\nIl terzo processo per Majdanek fu celebrato in Germania e precisamente a D\u00fcsseldorf tra il 26 novembre 1975 e il 30 giugno 1981 dinnanzi a un tribunale tedesco che chiam\u00f2 a testimoniare oltre 200 persone e vide alla sbarra 16 imputati la cui maggioranza erano SS. Fra le imputate c'erano sei donne, fra cui Hermine Braunsteiner la diabolica \"cavalla scalciante\" (soprannome affibbiatole dagli internati per aver ucciso diverse donne, soprattutto anziane, calpestandole con particolare violenza); il medico del campo Heinrich Schmidt, diverse guardie di sorveglianza e alcuni responsabili del campo. Al termine del processo la Braunsteiner venne condannata all'ergastolo, 12 anni di reclusione per il sorvegliante del campo Hildegard Lachert; 10 anni per il comandante del campo SS Hermann Heinrich Hackmann e poi pene fra gli otto e tre anni di reclusione per altri 5 imputati; per due imputati non fu richiesta nessuna pena causa il loro stato cagionevole di salute; mentre 5 furono assolti, nessun giudizio infine per il sedicesimo imputato, l'SS Alice Orlowski, morta durante lo svolgimento delle sessioni del processo. Le conclusioni e le sentenze del processo furono duramente criticate non solo da parte delle Comunit\u00e0 ebraiche di tutto il mondo ma anche da parte delle associazioni di deportati nei campi di concentramento nazisti. In Italia, l'ANED (Associazione nazionale ex deportati politici nei campi nazisti) elev\u00f2 la sua viva protesta per il modo vergognoso in cui si era concluso un processo che non aveva fatto giustizia e dalla sua rivista \"TRIANGOLO ROSSO\" titol\u00f2 \u00ab\"Contro gli aguzzini di Majdanek - Processo e sentenza vergognosi\"\u00bb e ancora \u00abLa condanna vergognosa\u00bb."}
{"id": "71438", "revid": "1222", "url": "https://it.wikipedia.org/wiki?curid=71438", "title": "Anellidi", "text": ""}
{"id": "71443", "revid": "1222", "url": "https://it.wikipedia.org/wiki?curid=71443", "title": "Anellida", "text": ""}
{"id": "71444", "revid": "125893801", "url": "https://it.wikipedia.org/wiki?curid=71444", "title": "Ferdinando Magellano", "text": "Magellano intraprese, pur senza portarla a termine perch\u00e9 ucciso nelle odierne Filippine nel 1521, quella che sarebbe diventata la prima circumnavigazione del globo al servizio della corona spagnola di Carlo V di Spagna. Fu infatti il primo a raggiungere, partendo dall'Europa verso ovest, le Indie e \u2013 attraverso il passaggio a ovest da lui scoperto e successivamente chiamato Stretto di Magellano \u2013 il primo europeo a navigare nell'oceano Pacifico.\nLa storia del suo viaggio \u00e8 pervenuta tramite gli appunti di un suo uomo d'arme, il vicentino Antonio Pigafetta, che si adoper\u00f2 per il resto della sua vita a mantenere viva la memoria di Magellano e della sua impresa storica.\nBiografia.\nLa giovent\u00f9.\nFerdinando Magellano nacque da una famiglia di Ponte da Barca nella provincia tradizionale del Minho, nel Portogallo settentrionale, da Pedro Rui de Magalh\u00e3es, sindaco del paese, e da Alda des Mesquita.\nAll'et\u00e0 di dieci anni rimase orfano di entrambi i genitori e due anni pi\u00f9 tardi, seguendo il fratello, entr\u00f2 come paggio alla corte di Lisbona di re Giovanni II. Qui godette della generosa educazione spettante ai giovani nobili dell'epoca e nel 1505, a 25 anni, fu inviato in India a servire sotto il vicer\u00e9 Francisco de Almeida e dove presto si merit\u00f2 una menzione per avere sventato un ammutinamento e salvato delle vite umane. Nel 1506 partecip\u00f2 alla Battaglia di Cannanore sotto il comando di Louren\u00e7o de Almeida, figlio del vicer\u00e9, scontro nel quale fu ferito ma sopravvisse. Nello stesso anno, dopo essersi curato a Sofala, in Mozambico, prese parte ad una nuova spedizione nelle Molucche, allora chiamate \"Isole delle Spezie\". Nel corso di questa spedizione si guadagn\u00f2 nel 1510 la promozione a capitano che gli fu per\u00f2 presto revocata per essersi allontanato con la sua nave dalla flotta per cercare nuove terre pi\u00f9 a est.\nSotto il comando di Alfonso de Albuquerque partecip\u00f2 alla conquista dello strategico porto di Malacca nell'odierna Malaysia.\nTornato in patria, partecip\u00f2 nel 1513 a una spedizione in Marocco, dove combatt\u00e9 nella battaglia di Azamor riportando una grave ferita a un ginocchio. Venne successivamente accusato di aver intrattenuto commerci con i musulmani e per questo il 15 maggio 1514 venne licenziato con disonore dal servizio per la Corona portoghese. A ci\u00f2 contribu\u00ec anche la personale antipatia nutrita da re Manuel nei confronti di Magellano, suo ex paggio di corte, appartenente alla bassa nobilt\u00e0.\nLa spedizione.\nAncora in Portogallo, Magellano entr\u00f2 in possesso di una carta geografica che ipotizzava un passaggio verso l'Oceano Pacifico poco pi\u00f9 a sud del R\u00edo de la Plata. Si convinse di poter in questo modo trovare una via per l'Asia pi\u00f9 breve di quella intorno all'Africa. Questo avrebbe permesso di scoprire un passaggio a sud-ovest di collegamento dell'Atlantico con il Pacifico. Di tale passaggio, ritenuto geograficamente probabile ma del quale nessuno aveva notizia attendibile, favoleggiavano da tempo i cartografi. Ma il re portoghese Manuel, a cui Magellano si rivolse in un primo momento per effettuare il viaggio, rifiut\u00f2 categoricamente la proposta. Come Colombo, il navigatore lasci\u00f2 quindi Lisbona cercando maggior fortuna in Spagna. Bisogna anche notare che l'idea di Magellano fu quella di realizzare il tentativo di Colombo, ossia pervenire ad oriente viaggiando per occidente.\nIn Spagna, lo scopo della spedizione assunse una valenza strategica in funzione anti-portoghese: si sarebbe infatti trattato di cercare una nuova via marittima per le Isole delle Spezie, nell'arcipelago Indonesiano delle Molucche, evitando l'aggiramento dell'Africa, i cui porti occidentali e meridionali erano tutti in mano al Portogallo. Se possibile, si sarebbe dovuto anche provare che le Molucche si trovavano effettivamente a ovest dell'antimeridiano della linea di demarcazione che, secondo i trattati, divideva le zone di influenza e possesso coloniale tra spagnoli e portoghesi. Naturalmente, non meno importante sarebbe stata l'eventuale scoperta di nuove terre da annettere al gi\u00e0 immenso impero del re di Spagna.\nConvinto il diciannovenne Carlo V a finanziare l'impresa, invano re Manuel tent\u00f2 di richiamare in patria Magellano promettendogli una spedizione sotto la bandiera portoghese. La flotta di cinque navi e 237 uomini salp\u00f2 il 20 settembre 1519 da Sanl\u00facar de Barrameda in Spagna dopo avere disceso il fiume Guadalquivir da Siviglia da cui era partita il 10 agosto, giorno di San Lorenzo. Il 28 novembre 1520, rimasto con tre sole navi dopo il naufragio di una e la diserzione dell'equipaggio della seconda, attravers\u00f2 lo stretto, che da lui prese il nome, nell'attuale Cile e si inoltr\u00f2 in un grande oceano sconosciuto agli occidentali che, per l'assenza delle tempeste che caratterizzavano invece l'Atlantico, Magellano battezz\u00f2 \"Pacifico\". Nel marzo del 1521 raggiunse le Isole Marianne e poi le Filippine, chiamate Isole di San Lazzaro, dove mor\u00ec per mano degli indigeni.\nMorte di Magellano.\nNella sua cronaca della spedizione, Pigafetta racconta come nelle isole Filippine Magellano fosse riuscito a convertire il re dell'isola di Cebu, Ragi\u00e0 Humabon, sua moglie la regina e ottocento dei suoi sudditi al Cristianesimo e a far riconoscere Carlo V di Spagna come nuova autorit\u00e0; a quella notizia scoppi\u00f2 una rivolta sulla vicina isola di Mactan, allora governata da due \"datu\" locali, Lapu-Lapu e Zula. Magellano decise di usare la forza per sedare la ribellione di Mactan e, per mostrare al re di Cebu la forza della Spagna, organizz\u00f2 un'azione punitiva. Quando sbarc\u00f2 la mattina del 27 aprile 1521 a Mactan, venne per\u00f2 ucciso insieme con alcuni dei suoi uomini dagli abitanti dell'isola capitanati da Lapu-Lapu nella Battaglia di Mactan. Il corpo di Magellano non fu mai restituito e non se ne conosce la sorte: un cenotafio a memoria del navigatore \u00e8 posto vicino alla spiaggia di Mactan, dove si presume che il portoghese sia stato ucciso.\nIl ritorno della spedizione in Spagna.\nDopo la morte di Magellano e un maldestro tentativo di riscattarne il corpo che non ebbe per\u00f2 successo, quello che rimaneva della flotta che aveva intrapreso una cos\u00ec lunga esplorazione nei mari di tutto il globo lasci\u00f2 Mactan e Cebu sotto il comando di Duarte Barbosa e di Giovanni Serrano e fece rotta verso la Spagna: il viaggio si concluse il 6 settembre 1522, quando la \"Victoria\", sola nave superstite, al comando di Juan Sebasti\u00e1n Elcano, rientr\u00f2 al porto di partenza dopo aver completato la prima circumnavigazione del globo in 2 anni, 11 mesi e 17 giorni. A bordo della piccola nave che stazzava solo 85 tonnellate, che imbarcava acqua e aveva una velatura di fortuna, dei 237 partiti vi erano soltanto 18 uomini malmessi, ammalati e denutriti, tra marinai e soldati. Tra essi due italiani, Antonio Pigafetta, colui che scriver\u00e0 la storia della spedizione, e Martino de Judicibus.\nLa prima circumnavigazione della Terra.\nLa circumnavigazione non era stato il fine di Magellano, che aveva solo voluto trovare il passaggio a ovest verso le Isole delle Spezie e le Indie. Questo traguardo lo vide realizzato in vita.\nSolo Juan Sebasti\u00e1n Elcano, assieme ad Antonio Pigafetta, riconobbe la vera importanza del viaggio intorno alla Terra. A lui e ai suoi 17 uomini superstiti spetta l'onore di aver compiuto il primo viaggio continuo intorno alla Terra. Questo vale anche per i 13 uomini che rimasero prigionieri dei portoghesi a Capo Verde, che si trova pi\u00f9 a occidente rispetto alla Spagna.\nCon il suo lungo e faticoso tragitto pianificato ed effettuato aveva circumnavigato la Terra completamente, dedicandovi l'intera et\u00e0 adulta: dal 1505 al 1511 era gi\u00e0 stato in Oriente, dove aveva visitato anche le Molucche. Anche se non vi sarebbe tornato, nel 1521 era arrivato alle Filippine avendo quindi gi\u00e0 tagliato il meridiano delle Molucche.\nTuttavia, la prima persona ad aver attraversato tutti i meridiani potrebbe essere stato lo schiavo e interprete Enrique, probabilmente di origine filippina. Acquistato nel 1511 da Magellano a Sumatra, l'aveva accompagnato in tutti i suoi viaggi successivi. Alla morte dell'ammiraglio a Mactan, Enrique fugg\u00ec aiutato dal re di Cebu: cos\u00ec almeno il racconto di Antonio Pigafetta. Ma Enrique potrebbe anche essere stato di origine malese: in questo caso forse non ha mai compiuto la circumnavigazione.\nEffetti geopolitici e filosofici del viaggio.\nIl viaggio di Magellano dimostr\u00f2 definitivamente quattro cose: che la Terra \u00e8 una sfera; che la circonferenza del pianeta \u00e8 maggiore di quanto avessero mai creduto tutti i geografi; che l'America poteva essere circumnavigata al pari del continente africano; che si perdono 24 ore se si segue il cammino del Sole da oriente ad occidente. Quest'ultima osservazione forn\u00ec le basi a nuove speculazioni di interesse fisico e metafisico sulla natura del tempo e dell'eternit\u00e0.\nDal punto di vista materiale, date le lunghe distanze percorse (la \"Victoria\" aveva coperto 69.000\u00a0km in tre anni per tornare in Spagna), il viaggio di Magellano non pot\u00e9 rappresentare una valida alternativa alla cosiddetta Rotta delle Spezie controllata dai portoghesi. Spagna e Portogallo rivendicarono entrambi il possesso delle Molucche in base al Trattato di Tordesillas e solo nel 1529 la controversia pot\u00e9 essere risolta con il Trattato di Saragozza, con il quale la Spagna dovette rinunciare alle proprie pretese sulla zona. Tuttavia, ancora nel XVI secolo gli spagnoli erano in grado di conquistare Guam e le Filippine, che sarebbero rimasti loro colonie fino al 1898, anno in cui passarono sotto il dominio coloniale degli Stati Uniti d'America con il Trattato di Parigi."}
{"id": "71447", "revid": "339392", "url": "https://it.wikipedia.org/wiki?curid=71447", "title": "Majdanek", "text": ""}
{"id": "71449", "revid": "110157", "url": "https://it.wikipedia.org/wiki?curid=71449", "title": "American Mathematical Society", "text": "La Societ\u00e0 Matematica Americana (AMS) \u00e8 un'associazione che si dedica ai problemi della ricerca e dell'insegnamento della matematica. Essa opera curando varie pubblicazioni, organizzando conferenze e conferendo premi a matematici. Fu fondata nel 1888, principalmente per opera di Thomas Fiske, il quale, durante una visita in Inghilterra, era rimasto impressionato del funzionamento della London Mathematical Society.\nDescrizione.\nLa AMS \u00e8 da tempo la pi\u00f9 influente tra le associazioni dei matematici e conta varie decine di migliaia di soci, molti dei quali non statunitensi e di madre lingua diversa dall'inglese.\nLa AMS ha sostenuto lo sviluppo del sistema tipografico da parte di Donald Knuth, ed \u00e8 stata tra i primi organismi a sollecitare gli autori di lavori matematici perch\u00e9 scrivessero questi testi scientifici direttamente su supporto digitale, servendosi del suddetto sistema; essa ha anche messo a punto una propria versione di chiamata AMS-, da usarsi per la presentazione di testi da pubblicare sulle loro riviste.\nNegli ultimi anni la AMS si \u00e8 posta il problema dell'utilizzo di Internet per la comunicazione matematica, e per la conservazione e la veicolazione telematica della letteratura matematica. Essa quindi promuove e sviluppa varie iniziative di gestione digitale delle conoscenze matematiche, anche in partnership con organismi come l'International Mathematical Union e la European Mathematical Society; tra queste, la Digital Mathematical Library.\nInoltre ha trasformato alcune attivit\u00e0 editoriali in iniziative di editoria e gestione elettronica, e cura una panoramica delle iniziative sul web per la matematica sotto la sigla Math on the Web.\nPubblicazioni.\nLa AMS pubblica \"Mathematical Reviews\", una rivista dedicata alle recensioni e agli abstract delle pubblicazioni matematiche.\nPubblica inoltre numerosi periodici scientifici:"}
{"id": "71453", "revid": "228587", "url": "https://it.wikipedia.org/wiki?curid=71453", "title": "Guglielmo I", "text": ""}
{"id": "71454", "revid": "228587", "url": "https://it.wikipedia.org/wiki?curid=71454", "title": "Guglielmo II", "text": ""}
{"id": "71455", "revid": "124437948", "url": "https://it.wikipedia.org/wiki?curid=71455", "title": "Lingua tagalog", "text": "Il tagalog (pron. o ) \u00e8 una delle lingue principali delle Filippine e la pi\u00f9 diffusa nel Paese.\nFa parte del gruppo linguistico austronesiano, \u00e8 imparentato con le lingue: indonesiana, malese, figiana, m\u0101ori, hawaiana, malgascia, samoana, tahitiana, chamorro, tetum e le lingue austronesiane di Taiwan (lingue formosane).\nStoria.\nAlcuni linguisti pensano che la lingua sia originaria dell'isola di Mindanao o dell'arcipelago di Visayas piuttosto che di Luzon. Il poeta Francisco \"Balagtas\" Baltazar (1788-1862) \u00e8 visto come l'equivalente di William Shakespeare per il tagalog. La sua pi\u00f9 famosa opera letteraria \u00e8 \"Florante at Laura\", degli inizi del XIX secolo.\nIl primo libro in tagalog che sia stato stampato \u00e8 la \"Doctrina Cristiana\" del 1593. Era scritto in spagnolo e in due versioni del tagalog, una in caratteri Baybayin e una in caratteri latini. Durante i 300 anni di occupazione spagnola ci furono grammatiche e dizionari scritti da ecclesiastici spagnoli, come il \"Vocabulario de la lengua tagala\" (1835) e l\"'Arte de la lengua tagala y manual tagalog para la administraci\u00f3n de los Santos Sacramentos\" (1850). Ma le testimonianze pi\u00f9 antiche del tagalog sono scritti incisi su foglie di palma e canne di bamb\u00f9 o oggetti simili (e.g. else di spada in bamb\u00f9) con coltellini in alfabeti brahmici di tipo abugida, come quello devanagari e bengalese.\nClassificazione.\nIl tagalog \u00e8 una lingua filippina centrale della famiglia delle lingue austronesiane. \u00c8 fortemente legato alle lingue parlate nelle regioni di Bicol e Visayas come il bikol, lo hiligaynon, lo waray-waray e il cebuano.\nLingue che hanno contribuito al tagalog sono lo spagnolo, il Min Nan, l'inglese, il malese, il sanscrito (attraverso il malese), l'arabo (attraverso il malese) e le lingue filippine settentrionali come il kapampangan parlato nell'isola di Luz\u00f3n.\nDistribuzione geografica.\nLa terra d'origine del tagalog, o \"Katagalugan\", si trova nel centro e nel sud di Luzon, particolarmente nelle localit\u00e0 di Aurora, Bataan, Batangas, Bulacan, Cavite, Laguna, Metro Manila, Nueva Ecija, Quezon e Rizal. Il tagalog \u00e8 anche parlato come madrelingua dagli abitanti delle isole di Lubang, Marinduque e nel nord di Mindoro. Secondo il censimento filippino del 2000, 21 485 927 dei 76 332 470 filippini affermano che il tagalog sia la loro prima lingua. Si stima che un totale di 50 milioni di filippini lo parlino con una competenza pi\u00f9 o meno alta.\nIl tagalog \u00e8 parlato anche in altre parti del mondo ed \u00e8 la sesta lingua parlata negli Stati Uniti.\nStatuto ufficiale.\nDopo settimane di studi e di decisioni, il 14 luglio 1936 il tagalog venne scelto dal \"Suri\u00e1n ng Wik\u00e1ng Pambans\u00e2\" (Istituto Nazionale Linguistico), una commissione composta da sette membri che rappresentavano le diverse regioni delle Filippine, come base per la costruzione della \"Wikang Pambans\u00e2\" (lingua nazionale): il presidente Manuel Quez\u00f3n lo proclam\u00f2 lingua nazionale delle Filippine il 31 dicembre 1937. Questa scelta venne resa ufficiale dopo l'indipendenza dagli Stati Uniti il 4 luglio 1946.\nDal 1940 il tagalog s'insegna nelle scuole filippine. \u00c8 l'unica lingua fra le oltre 160 parlate filippine a essere ufficialmente insegnata nelle scuole.\nNel 1959 alla lingua nazionale fu dato il nome di \u201cpilipino\u201d per dissociarla dal gruppo etnico Tagalog. Nel 1987, la lingua nazionale divenne ulteriormente denominata \u201cfilippino\u201d, che \u00e8 una lingua distinta \"de jure\", ma \"de facto\" basata sul tagalog.\nDialetti.\nEthnologue elenca Lubang, Manila, Marinduque, Bataan, Batangas, Bulacan, Tanay-Paete e Tayabas come dialetti del tagalog; tuttavia sembrano esserci quattro dialetti principali che raggruppano i precedenti: il tagalog settentrionale, il tagalog centrale (che include Manila), il tagalog meridionale e il Marinduque.\nAnche se i vari dialetti hanno le loro peculiarit\u00e0, sono tuttavia intelligibili tra di loro. Il pi\u00f9 divergente \u00e8 quello di Marinduque, poich\u00e9 ha diverse caratteristiche che derivano dal Visayan, come gli affissi verbali.\nLe aree rurali dove viene parlato il tagalog tendono a usare un linguaggio conservativo, libero da influenze spagnole e inglesi. Per esempio, una persona che parla tagalog nelle aree rurali direbbe \"Maaari mo bang ipaunawa sa akin?\" (\"Puoi spiegarmelo?\") mentre le persone nella aree urbane si esprimerebbero nel seguente modo \"Pwede mo bang i-explain sa akin?\" o \"Pwede mo bang ipaliwanag sa akin?\"\nCambio di codice.\nQuando si parla di qualcosa che attiene alla modernit\u00e0 o di argomenti tecnici, le persone colte possono facilmente passare dal tagalog all'inglese: la mescolanza o l'alternanza fra tagalog e inglese \u00e8 detta \"Taglish\".\nLingue derivate.\nFrequenti contatti tra il tagalog e lo spagnolo hanno portato alla nascita del creolo spagnolo delle Filippine o chabacano. Ci sono tre variet\u00e0 conosciute di chabacano che hanno il tagalog come base: cavite\u00f1o, ternate\u00f1o ed ermita\u00f1o. L'ermita\u00f1o \u00e8 considerato estinto, mentre un totale di 210 000 persone parlano il cavite\u00f1o e il ternate\u00f1o, secondo il censimento del 2000.\nBinaliktad.\nNelle aree urbane esiste il fenomeno gergale detto \"binaliktad\" (\"capovolto\"). Si tratta di un fenomeno correlato ad alterazioni linguistiche tipiche delle zone urbane, come il \"verlan\" parlato nei sobborghi delle grandi metropoli francesi.\nEcco alcuni esempi:\nIntroduzione generica ai suoni.\nIl tagalog ha 21 fonemi; 16 consonanti e 5 vocali. La struttura sillabica \u00e8 relativamente semplice; ogni sillaba contiene almeno una vocale e una consonante.\nVocali.\nPrima dell'arrivo degli spagnoli, il tagalog aveva tre fonemi vocalici: , , e . Con l'introduzione di parole spagnole il numero aument\u00f2 a cinque.\nLe vocali sono:\nCi sono quattro dittonghi principali: , , , e .\nConsonanti.\nSegue uno schema delle consonanti del tagalog. Le consonanti occlusive non sono aspirate; la consonante velare nasale si trova in tutte le posizioni, incluso l'inizio di una parola.\nIntroduzione al sistema di scrittura.\nBaybayin.\nPrima dell'arrivo degli spagnoli, il tagalog si scriveva con un sistema detto Baybayin. Questo sistema di scrittura era composto da simboli rappresentanti tre vocali e quattordici consonanti. Nato dalla famiglia brahmica delle scritture, condivide similitudini con l'antico Kavi usato a Giava e si pensa derivi dalle scritture usate dai Bugis a Sulawesi. Nonostante la relativa diffusione, questa scrittura gradualmente lasci\u00f2 il passo all'alfabeto latino durante la dominazione spagnola.\nAlfabeto latino.\nFino alla prima met\u00e0 del XX secolo il tagalog si scriveva in una grande variet\u00e0 di modi, basati sull'ortografia spagnola. Quando il tagalog divenne lingua nazionale, il grammatico Lope K. Santos introdusse un nuovo alfabeto composto di venti lettere, detto \"abakada\" (dal nome delle prime quattro lettere), nei libri delle scuole di grammatica, chiamati \"balaril\u00e0\": A B K D E G H I L M N NG O P R S T U W Y. L'alfabeto abakada si espanse nel 1976 includendo le lettere C, CH, F, J, Q, RR, V, X e Z per poter scrivere le parole derivanti dall'inglese e dallo spagnolo.\nLa pi\u00f9 recente riforma dell'alfabeto, avvenuta nel 1987, ha ridotto le lettere da 33 a 28: A B C D E F G H I J K L M N \u00d1 Ng O P Q R S T U V W X Y Z. La \u00d1, sostituibile con \"ny\", deriva dallo spagnolo.\nDiacritici.\nI segni diacritici normalmente non vengono usati. Tuttavia sono usati nei dizionari e nei libri di testo per l'insegnamento della lingua agli stranieri.\nCi sono tre tipi di segni diacritici nel tagalog, sempre usati nell'ultima vocale di parola: l'accento acuto (indica solo e unicamente l'accento tonico sull'ultima sillaba quando non si trova sulla penultima), l'accento grave (indica uno stacco glottale a fine parola) e l'accento circonflesso (\u00e8 sia accento tonico sia indicatore dello stacco glottale a fine parola)\n\"ng\" e \"mga\".\nL'elemento genitivo \"ng\" e quello plurale \"mga\" sono abbreviazioni pronunciate rispettivamente \"nang\" e \"mang\u00e1\" .\nPronuncia puntuale in tagalog e illustrazione dei diacritici.\nL'alfabeto filippino si chiama \"alpabetong Filipino\" e ha rimpiazzato l\"'abakada\" nel 1987 dopo un'iniziale espansione del 1976. L'abakada, adottato nel 1939, aveva qualche consonante in meno ed era una standardizzazione dell'alfabeto latino introdotto dagli spagnoli, arrivati nelle Filippine nel 1521, l'\"abecedario\". Prima dell'arrivo dei colonizzatori spagnoli, il filippino si scriveva con l'alfabeto Kawi (un'antica scrittura brahmica dell'isola di Java) o Baybayin (un'altra scrittura brahmica usata tra XVI e XVII secolo) inciso su foglie di palma o sul bamb\u00f9 con dei coltellini. Anche i filippini islamici nel Sultanato di Mindanao usavano queste scritture, mentre i filippini di origine cinese usavano i sinogrammi. Anche se l'alfabeto latino \u00e8 molto diffuso, nel 2018 la House of Representatives filippina ha dichiarato il Baybayin come la scrittura nazionale.\nLe vocali possono avere dei diacritici (accento grave paiw\u00e0, acuto pahil\u00eds e circonflesso pakupy\u00e2), reperibili in dizionari e nella scrittura formale (e.g. mondo accademico). Le combinazioni sono: \"\u00e1, \u00e0, \u00e2, \u00e9, \u00e8, \u00ea, \u00ed, \u00ec, \u00ee, \u00f3, \u00f2, \u00f4, \u00fa, \u00f9\" e \"\u00fb\". L'accento grave e circonflesso sono usati solo su vocali a fine parola non tanto per segnalare un accento tonico, ma per indicare lo stacco glottale a fine parola. L'accento acuto in spagnolo (e anche filippino) serve invece a indicare solo e unicamente l'accento tonico. In filippino/tagalog standard, l'accento tonico \u00e8 sull'ultima o penultima sillaba (quest'ultima posizione viene considerata quella di default). A volte da due a quattro parole identiche si distinguono per l'accento tonico e grafia ma anche per la presenza o meno dello stacco glottale a fine parola. Le quattro possibilit\u00e0 di [accento tonico +stacco glottale] sono le seguenti:\nUn esempio \u00e8 costituito dalle quattro parole \"baba \"(pap\u00e0)\", bab\u00e1 \"(sedere di maiale)\", bab\u00e2 \"(discendi!)\", bab\u00e0 \"(mento)\"\"\nVocaboli.\nSchema di confronto tra lingue austronesiane.\nSegue lo schema di confronto per venti parole tra il tagalog e altre lingue austronesiane; le prime undici sono parlate nelle Filippine e le altre due in Indonesia e nelle Hawaii.\nContributi alle altre lingue.\nIl tagalog ha dato alcune parole all'inglese, ad esempio \"boondocks\", che significa \"rurale\": venne importato dai soldati americani che si trovavano nelle Filippine, dal tagalog \"bundok\", che significa \"montagna\". Un'altra parola \u00e8 \"cogon\", che \u00e8 un'erba usata per la copertura dei tetti: questa parola deriva dal tagalog \"kugon\". C'\u00e8 anche lo \"ylang-ylang\", che \u00e8 un fiore noto per la sua fragranza.\nEsempi concreti.\nProverbi.\n\"Ang hind\u00ee marunong luming\u00f3n sa pinanggalingan ay hind\u00ee makararat\u00edng sa paroroonan.\"\"Chi non guarda indietro da dove \u00e8 venuto non raggiunger\u00e0 mai la sua destinazione.\"\n\"Ang isd\u00e2 ay hinuhuli sa bibig. Ang tao, sa salit\u00e2.\"\"I pesci vengono presi per la bocca. La gente per la parola.\"\n\"Nasa Dyos ang aw\u00e0, nasa tao ang gaw\u00e2.\"\"Dio ha la compassione, l'uomo ha l'azione.\"\n\"Magbir\u00f4 lamang sa las\u00edng, huw\u00e1g sa bagong gising.\"\"Scherza con chi \u00e8 ubriaco, non con chi \u00e8 stato appena svegliato\"\n\"Magsama-sama at malak\u00e1s, magwat\u00e1k-wat\u00e1k at babags\u00e1k.\"\"Uniti siamo forti, divisi cadiamo.\"\nEstratto in lingua.\nil Padre Nostro (\"Ama Namin\")."}
{"id": "71456", "revid": "339392", "url": "https://it.wikipedia.org/wiki?curid=71456", "title": "Michele Pezza", "text": ""}
{"id": "71457", "revid": "339392", "url": "https://it.wikipedia.org/wiki?curid=71457", "title": "Michele Arcangelo Pezza", "text": ""}
{"id": "71458", "revid": "2132606", "url": "https://it.wikipedia.org/wiki?curid=71458", "title": "Pole position", "text": "La pole position \u00e8 la posizione pi\u00f9 avanzata, occupata da un concorrente, nello schieramento di partenza di una gara.\nDescrizione.\nLa definizione in lingua inglese, ormai generalmente utilizzata a livello internazionale e, particolarmente, nell'ambito degli sport motoristici come automobilismo e motociclismo, \u00e8 mutuata dalla terminologia ippica anglosassone per cui la \"pole position\" \u00e8 quella del cavallo che, nelle partenze in linea, si trova all'interno della pista, in prossimit\u00e0 del palo cui \u00e8 fissato il canapo: per questo motivo, in Italia \u00e8 diffusa la corrispondente espressione \"partenza al palo\".\nNelle gare automobilistiche o motociclistiche moderne, il diritto a occupare la \"pole position\" si ottiene stabilendo il tempo migliore nelle prove di qualifica cronometrate che precedono la gara.\nStoria.\nFino ai primi anni 30 del XX secolo gli schieramenti di partenza delle competizioni motoristiche erano determinati da sorteggio, mentre le prove venivano effettuate esclusivamente per mettere a punto i veicoli, stabilire le strategie di gara e consentire ai piloti un'approfondita conoscenza del tracciato. In alcuni casi, una sorta di \"pole position ante litteram\" era determinata per la finale, dal miglior tempo nelle precedenti batterie in cui era suddivisa la gara.\nL'ultimo Gran Premio automobilistico che si corse con lo schieramento sorteggiato fu quello di Tripoli del 26 marzo 1933, vinto da Tazio Nuvolari su Alfa Romeo P3 della Scuderia Ferrari; il pilota mantovano si era fortemente lamentato per esser dovuto partire in 12\u00aa posizione e aveva reclamato a gran voce l'adozione delle qualifiche cronometrate, gi\u00e0 in uso nella 500 miglia di Indianapolis. La protesta di Nuvolari era l'ultima di una lunga serie di lamentele dei piloti verso quel sistema di partenza che, sovente, precludeva ai favoriti la possibilit\u00e0 di una lotta ad armi pari per la vittoria.\nL'introduzione della \"pole position\" cronometrata nei Gran Premi europei si deve a Antony Nogh\u00e8s che decise di adottare il sistema di formazione dello schieramento di partenza determinato dai tempi sul giro effettuati nella sessione di prova, per il Gran Premio di Monaco del 23 aprile 1933. Per la cronaca, la prima \"pole position\" cronometrata nella storia delle gare motoristiche europee venne conquistata, con il tempo di 2'02\", da Achille Varzi su Bugatti Tipo 51.\nLa novit\u00e0 incontr\u00f2 subito il gradimento dei piloti e delle squadre pi\u00f9 importanti, come pure il disappunto degli equipaggi meno competitivi che contavano sul favore del sorteggio per ottenere qualche piazzamento di rilievo."}
{"id": "71462", "revid": "125962669", "url": "https://it.wikipedia.org/wiki?curid=71462", "title": "Lorenzo de' Medici duca di Urbino", "text": "Bello d'aspetto, cavalcatore e cacciatore, non privo di abilit\u00e0 e di astuzia, fu, per difetto di energia e di coraggio, inferiore alla sua fama. A lui Niccol\u00f2 Machiavelli dedic\u00f2 \"Il Principe\" e Michelangelo Buonarroti ne idealizz\u00f2 la figura nel \"Pensieroso\" delle tombe medicee.\nBiografia.\nEra figlio di Piero II de' Medici (\"il Fatuo\") e di Alfonsina Orsini. Suo nonno era quindi Lorenzo il Magnifico, con il quale a volte viene erroneamente confuso per l'omonimia dei loro nomi e di quelli dei rispettivi genitori. Lorenzo visse la sua giovinezza a Roma, dove la famiglia de' Medici era riparata dopo la cacciata da Firenze nel 1494, quando suo padre aveva aperto le porte della Toscana al re di Francia Carlo VIII e i fiorentini si erano ribellati al potere della dinastia, dando vita ad una nuova repubblica.\nNel 1512 Lorenzo pot\u00e9 rientrare a Firenze grazie all'appoggio di papa Giulio II e della Lega Santa: un esercito spagnolo, al comando di Raimondo de Cardona, invase il Mugello e mise a sacco Prato e Campi Bisenzio in modo orrendo. Davanti a queste devastazioni, i fiorentini si arresero ed accettarono il ritorno della casata medicea.\nTra le vittime delle repressioni e delle vendette che seguirono la restaurazione medicea, ci furono anche Niccol\u00f2 Machiavelli, che fu esiliato nella sua tenuta di San Casciano in Val di Pesa ed il gonfaloniere Pier Soderini, che fu costretto all'esilio.\nDuca di Urbino.\nNel 1516, grazie all'appoggio di Leone X (di cui era nipote, essendo il Pontefice figlio del \"Magnifico\"), Lorenzo ottenne anche l'investitura del Ducato di Urbino, sottratto ai Della Rovere al termine di una guerra dispendiosa e vana.\nNel 1517 venne ferito al collo da un archibugiere nemico durante l'assedio di Mondolfo.\nNel 1518, quando il ducato fu assalito dalle truppe degli spodestati Della Rovere, Lorenzo non seppe fare fronte all'attacco e cedette il comando della guerra a Bernardo Dovizi da Bibbiena (noto come il \"Cardinal Bibbiena\"), valente letterato ed elegantissimo uomo di mondo quanto pessimo uomo d'arme, che a sua volta fu costretto alla ritirata.\nLorenzo mor\u00ec a causa della sifilide soltanto 21 giorni dopo la nascita della figlia.\nDiscendenza.\nLorenzo spos\u00f2 ad Amboise il 5 maggio 1518 Madeleine de la Tour d'Auvergne (1495-28 aprile 1519) di altissimo lignaggio, perch\u00e9 strettamente imparentata con la casa reale di Francia. La sposa infatti era figlia di Giovanni III de La Tour (Conte d'Alvernia e di Lauraguais) e di Giovanna di Borbone detta \"Giovanna la Giovane\".\nDurante la celebrazione delle nozze tra Lorenzo e Madeleine, venne allestita per la prima volta \"Mandragola\", la celebre commedia di Niccol\u00f2 Machiavelli.\nDal loro matrimonio nacque Caterina de' Medici, futura regina di Francia. Poche settimane dopo la nascita della figlia, Lorenzo e la moglie morirono a qualche giorno di distanza l'uno dall'altra, ed il Ducato di Urbino ritorn\u00f2 alla famiglia dei Della Rovere.\nAlessandro de' Medici viene considerato figlio naturale di Lorenzo, avuto da Simonetta da Collevecchio, serva di sua madre, ma alcuni considerano questa notizia una copertura per nascondere il fatto che Alessandro era forse il frutto di un amore clandestino, con una serva mulatta, del cardinale Giulio de' Medici, poi diventato papa Clemente VII.\nLa sepoltura.\nLa sua tomba nella cappella dei Medici nella chiesa di San Lorenzo a Firenze, opera di Michelangelo, \u00e8 famosa per le statue del \"Crepuscolo\" e dell\"'Aurora\" e dal suo ritratto, allegorico, in abiti di condottiero romano. \nA causa dell'omonimia col nonno Lorenzo il Magnifico (si chiamavano entrambi Lorenzo di Piero de' Medici), la sua tomba \u00e8 talvolta scambiata per quella del suo antenato.\nOmaggi.\nA lui, dopo essersi inizialmente riproposto di dedicarlo allo zio Giuliano, Niccol\u00f2 Machiavelli dedic\u00f2 \"Il Principe\", nato come raccolta di esempi, trattazioni e suggerimenti verso colui che all'epoca comandava Firenze.\nNote.\nAnnotazioni \nFonti "}
{"id": "71463", "revid": "552788", "url": "https://it.wikipedia.org/wiki?curid=71463", "title": "Alfred Bester", "text": "Biografia.\nNato a New York nel 1913, si form\u00f2 all'Universit\u00e0 della Pennsylvania dove studi\u00f2 scienze e chimica. Spos\u00f2 nel 1936 l'attrice Rolly Goulko e divenne scrittore professionista dopo aver vinto un concorso letterario per dilettanti nel 1939 con \"L'assioma infranto\" (\"The Broken Axiom\"), racconto pubblicato su \"Thrilling Wonder Stories\". Continu\u00f2 a pubblicare brevi racconti collaborando con \"Astounding Science-Fiction\" e dal 1942 con la DC Comics, scrivendo storie di \"Superman\", \"Lanterna Verde\" (\"Green Lantern\") ed altri. Bester scrisse anche per Lee Falk, dedicandosi a personaggi come l'Uomo Mascherato (\"The Phantom\") e Mandrake il mago (\"Mandrake the Magician\"). \nBester termin\u00f2 la sua collaborazione con \"Astounding\" intorno al 1950 quando il suo curatore John Campbell fu distratto da L. Ron Hubbard e dal gruppo Dianetics, precorritore di Scientology. Fu cos\u00ec che Bester inizi\u00f2 a scrivere per la rivista \"Galaxy\", dove trov\u00f2 in H. L. Gold un eccellente curatore ed un ottimo amico.\nIl suo primo romanzo, oltrech\u00e9 la sua opera pi\u00f9 famosa, fu \"L'uomo disintegrato (The Demolished Man)\", pubblicato negli Stati Uniti su Galaxy, fra gennaio e marzo del 1952, e vincitore della prima edizione del Premio Hugo come miglior romanzo dell'anno.\nSegu\u00ec nel 1956 \"Destinazione stelle\" (anche noto come \"La tigre della notte\"). Il romanzo usc\u00ec negli Stati Uniti, sulle pagine di \"Galaxy\", col titolo \"The Stars My Destination\", fra l'ottobre 1956 e il gennaio 1957. Contemporaneamente nel Regno Unito ne compariva l'edizione in volume col titolo \"Tiger! Tiger!\". I sondaggi svolti dalla rivista \"Locus\" fra i lettori nei decenni successivi collocarono pi\u00f9 volte \"Destinazione stelle\" fra i dieci romanzi di fantascienza di ogni tempo pi\u00f9 amati dal pubblico americano.\nSoltanto nel 1975 Bester diede alle stampe il suo terzo importante romanzo, \"Connessione computer\". L'opera, pubblicata sulle pagine di \"Analog\" fra il novembre 1974 e il gennaio 1975 col titolo \"The Indian Giver\", vide la luce nell'edizione in volume nell'autunno 1975, coi titoli \"Extro\" nel Regno Unito e \"The Computer Connection\" negli Stati Uniti."}
{"id": "71467", "revid": "1222", "url": "https://it.wikipedia.org/wiki?curid=71467", "title": "Artropodi", "text": ""}
{"id": "71470", "revid": "4327", "url": "https://it.wikipedia.org/wiki?curid=71470", "title": "Cefalopodi", "text": ""}
{"id": "71471", "revid": "287204", "url": "https://it.wikipedia.org/wiki?curid=71471", "title": "L'uomo disintegrato", "text": "L'uomo disintegrato (\"The Demolished Man\") \u00e8 un romanzo di fantascienza del 1952 scritto da Alfred Bester. \u00c8 stato vincitore della prima edizione del Premio Hugo come miglior romanzo nel 1953. Il romanzo \u00e8 stato pubblicato in Italia per la prima volta nel 1953 con il titolo di Anime cieche, ripubblicato nel 1963 in edizione rilegata con il nuovo titolo \"L'uomo disintegrato\".\n\u00c8 ambientato in un futuro dove parte dell'umanit\u00e0 \u00e8 costituita da telepati (\"esper'\") divisi in classi a seconda dell'ampiezza dei loro poteri: la classe 3 pu\u00f2 leggere solo la mente conscia, la classe 2 ha accesso al preconscio e la classe 1 all'inconscio). Gli esper sono organizzati in una Lega volta alla protezione dell'umanit\u00e0 e guidata da un rigido codice morale.\nStoria editoriale.\nIl romanzo \u00e8 stato pubblicato per la prima volta diviso in tre puntate, nei numeri di gennaio, febbraio e marzo 1952 della rivista Galaxy Science Fiction. Nel 1953 ha vinto il primo Premio Hugo per il miglior romanzo mai assegnato ed \u00e8 uscito in libreria in edizione rilegata nello stesso anno.\nIn Italia \u00e8 stato pubblicato a puntate in appendice a 13 numeri della collana Il Giallo Mondadori col titolo \"Anime cieche\" nel 1953 ed \u00e8 uscito in edizione rilegata dieci anni dopo nel 1963. Nel 2006 \u00e8 stata pubblicata una nuova edizione in italiano, contenente una nuova traduzione integrale basata non pi\u00f9 sul romanzo serializzato pubblicato nel 1952, ma sull'edizione del 1953 ampliata da Bester.\nTrama.\nBen Reich, ultimo erede delle imprese di famiglia, ritiene di aver perso la sfida che si tramanda di generazione in generazione contro le imprese D'Courtney ed \u00e8 assillato da incubi che riguardano l'Uomo senza Volto, che egli identifica con il suo avversario. Decide quindi di proporre un accordo storico di fusione fra le due aziende, usando un antico codice cifrato di uso commerciale a cui segue un rifiuto.\nReich giunge quindi alla determinazione di uccidere il proprio rivale; dovr\u00e0 allestire un piano in grado di resistere alle indagini nella iper-sofisticata struttura sociale del XXIV secolo, gestita da telepati esperti e con un forte senso della moralit\u00e0: \u00e8 quasi impossibile nascondere un delitto quando vi \u00e8 un ordine professionale capace di leggere nella mente.\nReich assolda un telepate di classe 1, Augustus Tate, che lo copra durante l'esecuzione dell'omicidio e lo aiuti nelle fasi successive, fornendogli le informazioni necessarie a depistare le indagini. Durante una festa a casa della ricca mondana, Maria Beaumont, riesce ad allontanarsi inosservato e ad uccidere il vecchio e malato Craye D'Courtney. Sfortunatamente per Reich la figlia di D'Courtney, Barbara, assiste all'assassinio riuscendo a fuggire ma rimanendone sconvolta.\nDelle indagini viene incaricato prefetto di polizia Lincoln Powell, telepate di prima classe, che intuisce la colpevolezza di Reich ma deve trovarne le prove oggettive in un sistema legale che non permette la lettura del pensiero ai fini giudiziari. Fra i due si scatena un duello su pi\u00f9 fronti; Powell metter\u00e0 in campo le forze di polizia e la Lega dei telepati, Reich il ricatto, i telepati corrotti, la malavita organizzata. I due cercheranno di infiltrare l'uno le file dell'altro, senza successo; anche il ritrovamento di Barbara D'Courtney nei bassifondi sar\u00e0 infruttuoso, perch\u00e9 la giovane \u00e8 in stato catatonico e potr\u00e0 riprendersi solo dopo un trattamento di regressione all'infanzia (l'immaginario \"d\u00e9j\u00e0 \u00e9prouv\u00e9\") che dura circa tre settimane.\nPowell riesce a raccogliere prove schiaccianti della colpevolezza di Reich, la confessione dei telepati corrotti, l'arma del delitto, i dettagli del piano ma sottoposto il tutto al \"Calcolatore legale di accuse\" (Mose), una sorta di giudice per le indagini preliminari elettronico, l'accusa crolla: la risposta di Craye D'Courtney alla proposta di Reich di fusione delle aziende, formulata in un codice segreto, viene decifrata e risulta essere positiva. Il movente dell'omicidio risulta essere inconsistente e il castello accusatorio di Powell si disintegra.\nReich, profondamente convinto di aver ricevuto un rifiuto e non un'accettazione, \u00e8 libero ma incredulo; i suoi incubi con l'Uomo senza Volto diventano pi\u00f9 frequenti e assillanti e cade preda di manie di persecuzione. Powell gioca l'ultima carta per incastrare Reich e convince la Lega ad usarlo come vettore per un'\"Azione di Massa\" telepatica contro l'assassino, durante la quale lo costringe ad affrontare i propri incubi. Reich apprende cos\u00ec ci\u00f2 che inconsciamente gi\u00e0 sapeva: Craye D'Courtney \u00e8 l'Uomo senza Volto e anche il suo vero padre.\nBen Reich sar\u00e0 quindi sottoposto alla pena prevista per omicidio: la disintegrazione della personalit\u00e0 e della memoria, dalla quale rinascer\u00e0 dopo un anno di cure reintegrato alla societ\u00e0. Lincoln Powell e Barbara D'Courtney si innamorano l'uno dell'altra scoprendo nel contempo che la ragazza \u00e8 una telepate latente, divenuta attiva a causa del trauma subito durante l'omicidio.\nTemi.\nIl romanzo \u00e8 un classico del tema delle percezioni extrasensoriali, soprattutto per la ricerca delle implicazioni sociali che la comparsa della telepatia in un elevato numero di esseri umani porrebbe inevitabilmente. L'analisi viene svolta mettendola alla prova in situazioni dinamiche (come il telepate corrotto bandito dalla Lega che confronta i non telepati ai sordomuti) immerse in una trama da libro giallo piena di imprevisti colpi di scena.\nDa non sottovalutare l'aspetto peculiare assunto dal giudizio sulla criminalit\u00e0 che viene vista come valore da recuperare invece che punire:: \nIl libro si distingue anche per un uso particolare del segno grafico: non solo nella rappresentazione delle conversazioni telepatiche (in cui le parole vengono disposte sulla pagina in modo da formare immagini), ma anche nell'ortografia dei nomi di alcuni personaggi come Sam @tkins, Jo \u00bcmaine e Duffy Wyg&amp;."}
{"id": "71472", "revid": "958185", "url": "https://it.wikipedia.org/wiki?curid=71472", "title": "Economia industriale", "text": "L'economia industriale \u00e8 la disciplina economica che studia il modo in cui le imprese interagiscono sia a livello individuale sia come industria per la \"produzione di valore\" nelle varie forme di mercato, estreme (concorrenza perfetta, monopolio, monopsonio) e intermedie (oligopolio, concorrenza imperfetta), sia in condizioni \"statiche\" sia in condizioni \"dinamiche\" (ovvero mercati dove variano gli input, la tecnologia e la struttura industriale, e dove quindi l'equilibrio economico pu\u00f2 essere ben diverso da quello concorrenziale che si otterrebbe in un contesto statico), in contesti uni e multi-periodali, interagendo strategicamente sia a fini pro-competitivi sia a fini anti-competitivi, tramite integrazioni, ingrandimenti dell'impresa, fusioni, collusioni, comportamenti predatori, discriminazioni e prezzi multipli, innovazione tecnologica, brevetti, campagne pubblicitarie e promozionali, modifiche nella struttura dei costi, economie di rete e altro.\nModelli.\nGli strumenti analitici utilizzati sono quelli della microeconomia. \nI modelli economici applicati in questo campo scientifico sono spiegati per mezzo della teoria dei giochi. Oltre ai \"modelli statici\" di base in cui le imprese agiscono in un singolo arco temporale e simultaneamente, si studiano anche \"modelli dinamici\" (dove le imprese agiscono sequenzialmente), \"supergiochi\" (giochi in cui le imprese agiscono per un orizzonte temporale infinito) e \"giochi ripetuti limitati nel tempo\", in condizioni di perfetta informazione o informazione asimmetrica.\nLa formula tradizionale del capitalismo industriale : D1 - M - D2 , D1 investimento di una data cifra, M produzione di merce, D2 ricavo dalla vendita delle merci con recupero dei costi pi\u00f9 un profitto\nDescrizione.\nSviluppatasi nella prima met\u00e0 del XX secolo, ma riconosciuta come parte della scienze economiche soltanto nel 1941, l'economia industriale tratta del campo di studio della microeconomia e, pi\u00f9 precisamente, della teoria dell'impresa che prende l'avvio a partire dalla met\u00e0 del XVIII secolo specialmente in Inghilterra, ma con varia intensit\u00e0 nei Paesi Bassi, in Francia e altrove, dove si verifica quell'evento di grande rilevanza che viene individuato come rivoluzione industriale.\nContestualmente alla rivoluzione industriale e alle conseguenti trasformazioni delle attivit\u00e0 e delle tecniche produttive, parallele alle trasformazioni delle condizioni sociali e culturali, nascono e prendono forma le imprese industriali, le cui regole non sono quelle tradizionali dell'agricoltura. I problemi da affrontare, in particolare nel primo periodo dell'economia industriale, sono di ordine diverso rispetto a quelli del passato infatti:\nNasce cos\u00ec la teoria dell'impresa, che nel corso degli anni, a partire dall'inizio del suo sviluppo, si trasforma continuamente per adeguarsi alle nuove esigenze produttive conseguenti soprattutto ai cambiamenti radicali avvenuti in seguito: prima alla scoperta e utilizzazione a scopi industriali del petrolio e dei suoi derivati e in cui si \u00e8 affermata la grande impresa multinazionale, poi alla rivoluzione informatica o elettronica che ha determinato un ulteriore cambiamento nell'assetto gestionale dell'impresa, sempre pi\u00f9 incentrato sulla pianificazione e sulla centralizzazione aziendale, sul controllo economico, sulla comunicazione aziendale, sulla ricerca per lo sviluppo.\nLa nuova cultura d'impresa, che si diffonde in particolare nel periodo del miracolo o boom economico, ha una matrice statunitense, con conseguente diffusione di espressioni come \"management\", \"marketing\", \"budget\". In questi anni al vertice di molte imprese vengono chiamati i manager, professionisti della direzione aziendale. Nella nuova cultura d'impresa il principio del profitto, bench\u00e9 resti un obiettivo fondamentale, non \u00e8 pi\u00f9 l'unico, infatti l'impresa deve tendere a durare nel tempo, deve investire anche in ricerca e misurare non solo gli utili ma anche l'espansione della produzione, la conquista di nuovi segmenti di mercato, le potenzialit\u00e0 degli impianti, l'impatto ambientale, e deve anche tener conto delle aspettative dei lavoratori in termini di sicurezza e di retribuzione.\nTutto ci\u00f2 impone l'elaborazione di strumenti nuovi, come i principi e le tecniche di pianificazione. I \"piani\" coprono tutta la gestione.\nSuccessivamente, negli anni della robotica, una tecnologia, quella informatica o elettronica, e non pi\u00f9 una risorsa, com'\u00e8 stato nel passato prima col carbone, poi col petrolio, \u00e8 stata determinante per sostituire alla \"cultura del meccanismo\", quella \"del circuito\". La tecnologia informatica, ormai, risulta incorporata in molti prodotti, modifica spesso il modo di produrre beni ed erogare servizi, incentiva lo sviluppo della piccola e media impresa grazie alla sua semplicit\u00e0 d'impiego, flessibilit\u00e0 di utilizzo e contenimento dei costi.\nGli stabilimenti industriali si presentano molto diversi da quelli del periodo precedente, poich\u00e9 l'automazione dei processi produttivi riduce sia l'estensione delle aree destinate alle lavorazioni industriali, sia il numero degli addetti e delle macchine, sia, infine, il fabbisogno finanziario e, conseguentemente, il ricorso al credito bancario, particolarmente oneroso per l'impresa.\nOvviamente le imprese possono essere caratterizzate da monopolio (un solo detentore sul campo), da oligopolio (poche societ\u00e0, aziende e multinazionali che detengono il \"potere economico\") e tutti gli altri tipi di industrie e aziende caratterizzate dal loro tipo di classificazione e rapporto di concorrenza."}
{"id": "71482", "revid": "1222", "url": "https://it.wikipedia.org/wiki?curid=71482", "title": "Monoplacofori", "text": ""}
{"id": "71484", "revid": "1222", "url": "https://it.wikipedia.org/wiki?curid=71484", "title": "Policheti", "text": ""}
{"id": "71485", "revid": "1222", "url": "https://it.wikipedia.org/wiki?curid=71485", "title": "Oligocheti", "text": ""}
{"id": "71486", "revid": "21880", "url": "https://it.wikipedia.org/wiki?curid=71486", "title": "Irudinei", "text": ""}
{"id": "71487", "revid": "1222", "url": "https://it.wikipedia.org/wiki?curid=71487", "title": "Aracnidi", "text": ""}
{"id": "71488", "revid": "1222", "url": "https://it.wikipedia.org/wiki?curid=71488", "title": "Crostacei", "text": ""}
{"id": "71489", "revid": "1222", "url": "https://it.wikipedia.org/wiki?curid=71489", "title": "Anfineuri", "text": ""}
{"id": "71490", "revid": "1222", "url": "https://it.wikipedia.org/wiki?curid=71490", "title": "Solenogastri", "text": ""}
{"id": "71491", "revid": "1222", "url": "https://it.wikipedia.org/wiki?curid=71491", "title": "Echinodermi", "text": ""}
{"id": "71493", "revid": "46291", "url": "https://it.wikipedia.org/wiki?curid=71493", "title": "Albuca", "text": "Albuca \u00e8 un genere di piante appartenente alla famiglia Asparagaceae.\nEtimologia.\nIl nome \"albuca\" deriva dal latino \"albus\" per il fatto che la prima specie descritta recava fiori bianchi.\nDescrizione.\nI fiori, di colore bianco o giallo, si sviluppano su uno stelo lungo e rigido ed emanano un lieve profumo.\nLe foglie sono nastriformi.\nDistribuzione e habitat.\nSono piante originarie dell'Africa e della penisola arabica.\nTassonomia.\nLa classificazione tradizionale (Sistema Cronquist, 1981) includeva questo genere nelle Liliaceae.\nLa moderna classificazione filogenetica ha notevolmente ridimensionato i confini delle Liliacee, spostando molti dei suoi generi in altre famiglie; la classificazione APG II (2003) assegnava il genere \"Albuca\" alle Hyacinthaceae, raggruppamento che i successivi aggiornamenti del 2009 e del 2016 hanno incluso nelle Asparagacee (sottofamiglia Scilloideae).\nIl genere comprende oltre 160 specie.\nColtivazione.\nIl terriccio necessario per la coltivazione deve essere molto drenante e composto da due parti di terra concimata unita a sabbia, pi\u00f9 una parte di torba e una parte di foglie.\nI bulbi dell'albuca possono essere coltivati sia in vaso che in terra."}
{"id": "71494", "revid": "104458", "url": "https://it.wikipedia.org/wiki?curid=71494", "title": "Simon Ammann", "text": "Biografia.\nStagioni 1998-2002.\nHa debuttato nel Circo bianco in occasione della prova di Coppa del Mondo del 29 dicembre 1997 a Oberstdorf (15\u00b0); nella stessa stagione ha partecipato ai XVIII Giochi olimpici invernali di (35\u00b0 nel trampolino normale, 39\u00b0 nel trampolino lungo, 6\u00b0 nella gara a squadre).\nNon ha conseguito risultati di rilievo fino alla stagione 2001-2002, quando ha ottenuto il primo podio in Coppa del Mondo, il 16 dicembre 2001 a Engelberg (2\u00b0). Nel febbraio successivo la doppia vittoria di Amman ai XIX Giochi olimpici invernali di nelle due gare individuali, dal trampolino normale K90 e dal trampolino lungo K120, arriv\u00f2 del tutto inaspettata. Un mese dopo i Giochi, Amman ha ottenuto anche la sua prima vittoria in Coppa del Mondo sul trampolino di Holmenkollen a Oslo il 17 marzo.\nStagioni 2003-2007.\nNelle stagioni seguenti Amman \u00e8 salito solo sporadicamente sul podio in Coppa e non ha ottenuto risultati di rilievo n\u00e9 ai Campionati mondiali n\u00e9 ai Mondiali di volo; ai XX Giochi olimpici invernali di \u00e8 stato 38\u00b0 nel trampolino normale, 15\u00b0 nel trampolino lungo, 7\u00b0 nella gara a squadre.\n\u00c8 tornato al successo nella stagione 2006-2007, prima in Coppa del Mondo e poi ai Mondiali di Sapporo, dove ha vinto l'oro nel trampolino lungo HS134 e l'argento nel trampolino normale HS100.\nStagioni 2008-2011.\nDopo una stagione 2007-2008 povera di risultati, in quella 2008-2009 \u00e8 tornato ai massimi livelli, ottenendo vari podi in Coppa, chiudendo al secondo posto in classifica generale e conquistando una medaglia di bronzo ai Mondiali di Liberec.\nNel 2009-2010 \u00e8 stato costantemente al vertice della disciplina. Il 13 febbraio 2010 ha ottenuto la terza vittoria olimpica ai XXI Giochi olimpici invernali di , dal trampolino normale. Ha bissato il successo una settimana dopo dal trampolino lungo. Nello stesso anno si \u00e8 aggiudicato anche l'oro ai Mondiali di volo disputati a Planica, in Slovenia, e a fine stagione ha vinto tutte e quattro le prove del Nordic Tournament, diventando il primo svizzero a conquistare la Coppa del Mondo.\nNel 2011 ha ottenuto un altro bronzo iridato ai Mondiali di Oslo ; in Coppa \u00e8 stato secondo in classifica generale.\nStagioni 2012-2022.\nAi Mondiali di volo del 2012 non \u00e8 riuscito a difendere il titolo conquistato a Planica, chiudendo 14\u00ba, cos\u00ec come non ha ottenuto piazzamenti di rilievo Mondiali della Val di Fiemme 2013. Ai XXII Giochi olimpici invernali di si \u00e8 classificato 17\u00ba nel trampolino normale e 23\u00ba nel trampolino lungo, mentre ai Mondiali di volo di Harrachov 2014 si \u00e8 piazzato al 16\u00ba posto nella gara individuale. L'anno dopo ai Mondiali di Falun 2015 si \u00e8 classificato 16\u00ba nel trampolino normale, 23\u00ba nel trampolino lungo e 10\u00ba nella gara a squadre dal trampolino lungo.\nHa preso parte ai Mondiali di volo di Tauplitz 2016, classificandosi 16\u00ba nella gara individuale; l'anno dopo ai Mondiali di Lahti 2017, si \u00e8 classificato 21\u00ba nel trampolino normale, 14\u00ba nel trampolino lungo e 10\u00ba nella gara a squadre dal trampolino lungo. Ai Mondiali di volo di Oberstdorf 2018 \u00e8 stato 12\u00ba nella gara individuale e 6\u00ba in quella a squadre e ai successivi XXIII Giochi olimpici invernali di si \u00e8 classificato 11\u00ba nel trampolino normale e 13\u00ba nel trampolino lungo; l'anno successivo ai Mondiali di Seefeld in Tirol \u00e8 stato 12\u00ba nel trampolino normale, 15\u00ba nel trampolino lungo e 7\u00ba nella gara a squadre, mentre a quelli di Oberstdorf 2021 si \u00e8 classificato 20\u00ba nel trampolino normale, 26\u00ba nel trampolino lungo e 7\u00ba nella gara a squadre. Ai XXIV Giochi olimpici invernali di si \u00e8 piazzato 25\u00ba nel trampolino normale, 25\u00ba nel trampolino lungo e 8\u00ba nella gara a squadre."}
{"id": "71495", "revid": "838137", "url": "https://it.wikipedia.org/wiki?curid=71495", "title": "270 a.C.", "text": ""}
{"id": "71499", "revid": "287204", "url": "https://it.wikipedia.org/wiki?curid=71499", "title": "Anni 270 a.C.", "text": ""}
{"id": "71501", "revid": "1049", "url": "https://it.wikipedia.org/wiki?curid=71501", "title": "Uematsu Nobuo", "text": ""}
{"id": "71502", "revid": "3406", "url": "https://it.wikipedia.org/wiki?curid=71502", "title": "Rin Ishigaki", "text": ""}
{"id": "71503", "revid": "3406", "url": "https://it.wikipedia.org/wiki?curid=71503", "title": "Basho Matsuo", "text": ""}
{"id": "71504", "revid": "287204", "url": "https://it.wikipedia.org/wiki?curid=71504", "title": "Aporocactus moennighoffii", "text": "Aporocactus moennighoffii \u00e8 una pianta succulenta appartenente alla famiglia delle Cactacee. \u00c8 l'unica specie del genere \nAporocactus.\nDescrizione.\nOriginaria dell'America centrale e meridionale ha il nome che deriva, senza un motivo spiegabile, dal greco \"\u00e0poros\" (impraticabile). I suoi fusti di piccole dimensioni hanno circa sei costolature e possono avere forma leggermente eretta, strisciante o cadente; a volte raggiungono la lunghezza di circa 60\u00a0cm con fusti ricoperti da molte piccole spine.\nTassonomia.\nMolte specie in passato attribuite a questo genere sono state recentemente incluse nel genere \"Disocactus\" insieme ai generi \"Bonifazia\", \"Chiapasia\", \"Heliocereus\", \"Lobeira\", \"Nopalxochia\", \"Pseudonopalxochia\" e \"Wittia\".\nColtivazione.\nPer la coltivazione di questa pianta occorre terreno molto permeabile composto da terra fibrosa aggiunta a sabbia e ghiaia. L'Apocactus necessita di un'esposizione di piena luce e di sole diretto, le irrigazioni nel periodo primavera-autunno, dovranno essere poco frequenti, mentre nel periodo invernale andranno sospese; la temperatura a cui vanno mantenute non sar\u00e0 inferiore ai 4\u00a0\u00b0C. Un buon letargo invernale porter\u00e0 alla pianta una abbondante fioritura a fine primavera.\nLa moltiplicazione avviene:"}
{"id": "71505", "revid": "287204", "url": "https://it.wikipedia.org/wiki?curid=71505", "title": "Ryunosuke Akutagawa", "text": ""}
{"id": "71511", "revid": "12521", "url": "https://it.wikipedia.org/wiki?curid=71511", "title": "Kawabata Yasunari", "text": ""}
{"id": "71512", "revid": "125876773", "url": "https://it.wikipedia.org/wiki?curid=71512", "title": "Oplita", "text": "L'oplita (o oplite; ), al plurale opliti, era un soldato della fanteria pesante dell'antica Grecia.\nDescrizione.\nL'armatura completa di un oplita \"tipo\", definita con il termine panoplia, era costituita da un elmo, in greco kranos (famoso il modello corinzio, preferito dalle popolazioni doriche, ma diffusi anche modelli meno protettivi, e al contempo meno limitanti per la vista e l'udito come il calcidico, l'attico e il beotico), da una corazza in lana o lino e cuoio lavorati (linothorax) che proteggeva efficacemente dalle frecce o da delle corazze pi\u00f9 elaborate in bronzo (le thorax in epoca arcaica diffuse erano quelle \"a campana\", pi\u00f9 costosi e, inizialmente pi\u00f9 rari, i torax \"anatomici\"), da schinieri in bronzo (molto scomodi, per questo non sempre usati o utilizzati solo sulla pi\u00f9 esposta gamba destra, spesso sostituiti da schinieri in cuoio o da un'ocrea), da una corta spada in ferro (\"xiphos\", anche se in et\u00e0 arcaica pre falangitica erano utilizzati molti tipi di lama, inclusi il kopis e la makhaira, in seguito proprie della cavalleria), da una lancia (\"dory\") ed infine da uno scudo bronzeo rotondo (\"hoplon\") fornito di un passante centrale (\"porpax\") e di un'impugnatura lungo il bordo (\"antilab\u0113\").\nIn verit\u00e0 era lo scudo che definiva l'oplita, non tutti gli opliti disponevano di una panoplia completa (specie il thorax era molto costoso), ma se utilizzavano lo scudo rotondo \"hoplon\" erano opliti. Il termine per\u00f2 pu\u00f2 essere talvolta (specie nella Beozia arcaica) anche associata a delle fanterie pesanti armate di scudi a \"dipylon\", simili per molti versi a degli \"hoplon\" alleggeriti e ridotti di dimensione, e che, in beozia (\"scudo beota\") rimasero popolari nei combattimenti a ranghi pi\u00f9 aperti. Questo tipo di scudo, che consentiva una tenuta molto salda in posizione di difesa contro gli assalitori, costitu\u00ec un'innovazione decisiva e sembra da mettere in relazione con il sorgere della falange, formazione compatta di combattenti che con gli scudi si coprivano a vicenda.\nL'innovazione consisteva nelle dimensioni dello scudo, che variavano dai 60\u00a0cm ai 90\u00a0cm, sufficienti a proteggere le parti del corpo pi\u00f9 vulnerabili. Inoltre lo scudo era munito di una correggia di cuoio, per permettere anche alle spalle di sostenerne una parte del peso, di un'altra correggia in lino da fasciare sull'avambraccio e da una manopola sul bordo in cui si saldava la mano. Lo scudo non era solo un'arma difensiva, ma permetteva di generare delle spinte utili nel corpo a corpo e negli scontri tra falangi, oltre a menar fendenti in caso di rottura o perdita del \"dory\" e dello \"xiphos\".\nStoria.\nIl termine oplita indica i soldati di fanteria pesante greca provvisti del caratteristico scudo chiamato oplon, variante argiva dell'aspis.\nA partire dal 1300-1200 a.C. (anche se probabilmente queste innovazioni si generalizzarono solo secoli pi\u00f9 tardi, verso il X o XI secolo a.C. in Caria e Licia) alcune popolazioni anatoliche iniziarono ad utilizzare, presto imitate nell'Egeo, armature pesanti e ampi scudi, atti a ripararsi adeguatamente dalle armi degli arcieri a cavallo, dei carri da guerra e dalle avverse fanterie. Questi guerrieri iniziarono anche ad utilizzare ben presto lunghe lance, invece di corti giavellotti e lance leggere, sebbene in epoca arcaica (e fino al 600 a.c. circa) gli opliti spesso siano raffigurati sui vasi con giavellotti e spade, ma senza la tipica \"dory\".\nLo scudo di legno e di vimini che copriva l'intera persona fu sostituito da quello di metallo (anche se i pi\u00f9 antichi scudi di tipo \"hopolon\" non risalgono a prima dell'VIII secolo a.C.), il quale copriva tre quarti del guerriero. Le parti esposte venivano protette con armature specifiche per le gambe, le braccia e la testa. Il complesso di queste armi, compresa la spada, costituiva la \"panoplia\".\nEssa era meno costosa della dotazione del cavaliere (specie in un territorio, come quello di ampie parti della Grecia, in cui l'allevamento di cavalli era molto costoso per la scarsit\u00e0 di pascoli pianeggianti) e quindi poteva essere posseduta dai cittadini della classe media. Gli opliti spartani erano tenuti ad avere armature tutte uguali (o almeno scudi tutti uguali), mentre nelle altre polis si stabiliva solo il tipo di dotazioni necessarie ed ogni singolo oplita se le procurava in base ai suoi gusti ed alle sue possibilit\u00e0.\nGli opliti in battaglia operavano in ranghi serrati costituendo un muro di metallo da cui spuntavano le lunghe lance e tale formazione fu tanto efficace che il ruolo della fanteria leggera, della cavalleria e dei carri da guerra, fu notevolmente ridimensionato in Grecia. La filosofia bellica dell'oplite si basava sulla moderazione e l'aiuto reciproco e non sulle gesta valorose di un eroe, non esistono infatti opliti nei poemi omerici. Altri scudi, come la leggera \"pelta\" e il \"diplyon\" (poco pi\u00f9 leggero dell\"'hoplon\") rimasero comunque in uso, e ai margini del mondo greco, cos\u00ec come in ruoli specializzati, mentre alcune realt\u00e0 elleniche (Rodi, Creta occidentale, Tessaglia) videro lo sviluppo di fanterie leggere specializzate (arcieri, frombolieri, peltasti) o della cavalleria leggera (popolare anche in Sicilia).\nUna delle prime guerre in cui fu utilizzato un numero congruo di opliti (anche montati su carro, ma poi confluiti nella falange) fu quella lelantina tra Eretria e Calcide (verso la fine dell'VIII secolo a.C.), soprattutto fu una delle prime occasioni in cui i contingenti di opliti invece di combattere in modo simile a quello degli eroi dell'Iliade formarono, presumibilmente, qualcosa di simile a delle falangi. La guerra lelantina fu una delle poche guerre arcaiche che coinvolse molte polis anche lontane dalla principale zona del \"fronte\" (per esempio Megara e Corinto) e che si allarg\u00f2 rapidamente anche alle colonie (per esempio determinando il fallimento della colonia di Pitecusa, che era comune tra Eretria e Calcide), diffondendo in tutta la Grecia non solo il modello di oplita, ma anche il combattimento a falangi serrate. Che ebbe una conferma poco dopo, nelle guerre tra Sparta e Messene. In particolare nella seconda guerra messenica (iniziata nel 685 a.C.) i soldati spartani furono inizialmente battuti dagli argivi, alleati dei messeni, che avevano formato un esercito in cui tutti i soldati combattevano uniti in falange con un armamento oplitico (e in particolare con uno scudo \"hoplon\"). Sparta fu lesta a copiare questa innovazione (del resto gi\u00e0 in corso di attuazione nei suoi ordinamenti militari), superando presto la maestra. Infatti in precedenza (come ben dimostrato dalla pittura vascolare) gli opliti combattevano mescolati agli arceri, oppure in mischie poco organizzate e a ranghi poco serrati (la panoplia stessa nacque per difendersi dai dardi e dai colpi alla schiena, anche se funzion\u00f2 meglio in falange); inoltre in et\u00e0 arcaica gli opliti non sempre combattevano con la lancia, ma erano anche lanciatori di giavellotti, una specializzazione che rimase propria degli opliti \"di marina\" (celebri quelli ateniesi e siracusani) usati nel combattimento navale (che riuscivano a tirare dardi stando seduti dietro i loro scudi), ma che si perse nei combattimenti terrestri.\nNei secoli VII-VI a.C. gli opliti divennero la forza preponderante negli eserciti di Atene, di Sparta e di altre citt\u00e0 greche, e tale struttura militare si diffuse in Occidente sia nelle comunit\u00e0 della Magna Grecia, sia attraverso la societ\u00e0 etrusca a Roma, dove furono valorizzati politicamente nella met\u00e0 del VI secolo a.C. con la costituzione centuriata di Servio Tullio.\nIn seguito, con il decadere dei regimi aristocratici, gli opliti rimasero il corpo militare per eccellenza, nel quale venivano per\u00f2 arruolati, ormai a spese dello stato, anche cittadini delle classi meno abbienti. Anche nel mondo punico si svilupp\u00f2 un modello di fanteria oplitica, anche per l'uso diffuso di mercenari ellenici (specie pelenoponnesiaci).\nLa struttura militare dell'esercito oplitico venne superata prima dagli eserciti organizzati sempre in falange, macedoni (molto duttili per altro nell'impiego congiunto di fanteria pesante, leggera e cavalleria), e infine dai romani, la cui tecnica militare si era evoluta nella tattica manipolare e poi nelle coorti di fanteria pesante mariane (che per\u00f2 potevano utilizzare tattiche di fanteria leggera utilizzando i giavellotti e la frombola).\nOpliti spartani.\nGli Spartiati consideravano se stessi gli unici veri opliti.\nInfatti i bambini venivano educati alla guerra e all'uso delle armi da una apposita struttura voluta da Licurgo e definita agogh\u00e9.\nTale sistema venne introdotto a Lacedemone intorno al 669 a.C. dopo aver subito una durissima sconfitta ad opera di Argo, precursore dell'utilizzo della falange e la conseguente rivolta messenica. L'ordinamento che ne segu\u00ec, l'eunomia, permise l'affermazione, sul piano militare prima e su quello sociale poi, dell'oplita spartano. Gli uguali, \u201c\"homoioi\"\u201d, vivevano solo per la guerra e la politica, i lavori umili erano affidati agli iloti.\nDi etnia dorica erano gli unici abitanti della citt\u00e0 che detenevano diritti civili e politici, avevano l'obbligo di coltivare l'arte della guerra e, partecipare alla \"syssitia,\" letteralmente \u201ccomunit\u00e0 dei pasti\u201d: si trattava di pasti comuni ai quali era severamente vietato mancare, tuttavia non erano semplici banchetti, il valore dei sissizi era di natura quasi sacrale, poich\u00e9 rinsaldava i legami tra gli spartiati. Agli spartiati era vietata qualsiasi forma di attivit\u00e0 commerciale a cui si dedicavano i perieci, i quali partecipavano alla guerra al fianco degli opliti spartiati in qualit\u00e0 di opliti leggeri o di membri di altri contingenti, mentre gli iloti, lavoravano la terra degli spartiati, ed erano obbligati a servire i \u201csignori\u201d spartani in guerra accompagnandoli portando loro la panoplia e le vettovaglie (e in rari casi tardivi, venivano armati per la guerra anche come opliti).\nGli opliti spartani non erano famosi solo per l'addestramento e la disciplina, ma anche per il modo di combattere; soltanto loro, ad esempio, aprivano le ostilit\u00e0 marciando cadenzati al passo della musica dei flauti (i suonatori di flauti, all'interno della societ\u00e0 spartana godevano di particolare rispetto) in luogo di una carica spesso disordinata.\nDemarato, rispondendo a Serse I, disse: \ngli stessi ateniesi, soldati di grandissimo valore, non erano esenti da ci\u00f2:\npoich\u00e9 Cleone, comandante degli ateniesi ad Anfipoli nel 422:\nInfine, per citare Plutarco:\nNon deve sorprendere, dunque, che Sparta sia stata, per secoli, l'esempio da seguire e da imitare per ci\u00f2 che riguardava ogni aspetto della marzialit\u00e0 e della capacit\u00e0 militare.\nOpliti greci.\nIn Beozia l'oplita praticava il culto del proprio corpo praticando quotidianamente ginnastica e allenamenti che lo preparassero alla guerra. Al contrario degli altri fanti il soldato beota (talvolta) combatteva completamente nudo, cosa che gli permetteva una maggiore elasticit\u00e0; la panoplia, quindi, consisteva nel paio di stivaletti che gli permettevano una aderenza maggiore in fase di spinta durante lo scontro tra falangi. Dopo le guerre del peloponneso gli opliti beoti furono particolarmente ben addestrati e armati, in particolare il battaglione sacro. Comunque in Beozia erano esistite formazioni d'\u00e8lite di fanteria oplitica anche in precedenza, come, in epoca arcaica, gli opliti montati su carro, che raggiungevano il campo di battaglia trasportati da carri per poi scendere e combattere a piedi davanti o sul lato destro dello schieramento.\nGli altri contingenti al contrario combattevano a piedi scalzi, ma rivestiti della pesante e costosa panoplia.\nAnche ad Atene come a Sparta l'oplita veniva seguito da un attendente chiamato \"SKENOPHOROS\" o da un parente pi\u00f9 giovane al fine di fare esperienza.\nOpliti ificratei.\nNel IV secolo a.C., durante la Guerra di Corinto, lo stratega ateniese Ificrate riform\u00f2 l'armamento dei suoi opliti cercando di superare il modello dominante imposto dai continui successi bellici degli spartani. L'oplita ificrateo era armato di una picca pi\u00f9 lunga rispetto alla \"dory\" tradizionale, un accorgimento molto probabilmente derivato dall'osservazione delle armi in uso presso i soldati d'Egitto che spesso gli strateghi professionisti greci erano chiamati a comandare per conto dei faraoni. Per impugnare quest'arma pi\u00f9 lunga, l'oplita necessitava di entrambe le mani, motivo per il quale Ificrate abbandon\u00f2 l'uso del pesante \"aspis\" ed adott\u00f2 la \"pelta\" in uso presso le truppe degli schermagliatori (i peltasti); la corazza venne alleggerita e l'elmo corinzio sostituito con uno di tipo beotico conico, a forma di Pileo. Obiettivo della riforma dell'armamento era mettere le truppe ificratee nella condizione di poter bloccare la carica degli opliti spartani e vanificarne l'urto pesante, tenendo i fanti pesanti nemici a distanza con le lunghe picche per farne poi facile bersaglio agli attacchi rapidi degli arcieri (\"toxotes\") e dei peltasti.\nOpliti macedoni.\nLa riforma ificratea dell'armamento oplitico fu un passaggio fondamentale verso il successivo sviluppo della falange macedone creata da Filippo II di Macedonia. La falange macedone era composta da 8000 fanti su 16 file con opliti dotati di lance lunghe da 5 a 7 m, a seconda della fila che occupavano.\nRicostruzioni cinematografiche.\nTra le tante che si sono succedute nel tempo, \u00e8 possibile vedere una recente ricostruzione delle armi e delle tecniche di battaglia degli opliti nel film del 2004 \"Alexander\". Va detto, tuttavia, che in questo caso si tratta di formazioni falangite, un'evoluzione macedone successiva e molto differente dalla falange oplitica."}
{"id": "71513", "revid": "2225", "url": "https://it.wikipedia.org/wiki?curid=71513", "title": "Kitano Takeshi", "text": ""}
{"id": "71515", "revid": "339392", "url": "https://it.wikipedia.org/wiki?curid=71515", "title": "Shibasaburo Kitasato", "text": ""}
{"id": "71516", "revid": "2225", "url": "https://it.wikipedia.org/wiki?curid=71516", "title": "Kurosawa Akira", "text": ""}
{"id": "71517", "revid": "78273", "url": "https://it.wikipedia.org/wiki?curid=71517", "title": "Matsumura Sokon", "text": ""}
{"id": "71520", "revid": "3406", "url": "https://it.wikipedia.org/wiki?curid=71520", "title": "Itsuo Tsuda", "text": ""}
{"id": "71522", "revid": "3406", "url": "https://it.wikipedia.org/wiki?curid=71522", "title": "Monzaemon Chikamatsu", "text": ""}
{"id": "71524", "revid": "287204", "url": "https://it.wikipedia.org/wiki?curid=71524", "title": "Shusaku Endo", "text": ""}
{"id": "71527", "revid": "287204", "url": "https://it.wikipedia.org/wiki?curid=71527", "title": "Shichiro Fukazawa", "text": ""}
{"id": "71528", "revid": "3406", "url": "https://it.wikipedia.org/wiki?curid=71528", "title": "Shimei Futabatei", "text": ""}
{"id": "71532", "revid": "287204", "url": "https://it.wikipedia.org/wiki?curid=71532", "title": "Gasteria", "text": "Gasteria \u00e8 un genere di piante succulente appartenente alla famiglia delle Asphodelaceae, originario dell'Africa australe.\nIl suo nome deriva dal greco \"gast\u00e8r\" (ventre) per via della forma del fiore.\nDescrizione.\nLe sue foglie carnose e screziate si sviluppano sia a rosetta che a biforcazione (dicot\u00f2miche).\nI fiori sono riuniti in una spiga che presenta fiorellini campanulati di colore verdastro o bianco-rosa.\nTassonomia.\nComprende le seguenti specie:\nColtivazione.\nLa coltivazione delle \"Gasteria\" necessita di terreno poroso e molto drenante, composto di terra fibrosa e sabbia. Le piante andranno esposte in posizione di piena luce e leggermente assolata; se esposte in pieno sole, le foglie assumeranno uno sgradevole colore rossastro e le screziature saranno molto attenuate.\nLe annaffiature dovranno essere regolari ma non troppo frequenti nel periodo primavera-autunno, ma dovranno essere del tutto sospese nel periodo invernale, periodo in cui andranno conservate ad una temperatura non inferiore ai 7\u00a0\u00b0C.\nLa moltiplicazione avviene facendo radicare i polloni emessi in grande quantit\u00e0 alla base della pianta. Si pu\u00f2 effettuare la moltiplicazione anche per talea di foglia, ma \u00e8 una tecnica molto pi\u00f9 difficile per via della facilit\u00e0 a marcire e allo stesso tempo di seccare della foglia che inoltre necessiterebbe del giusto grado di umidit\u00e0 che questo tipo di riproduzione richiede.\nSi pu\u00f2 inoltre ottenere una riproduzione per seme avendo cura di interrare leggermente i semi in un letto di terra setacciata mista a sabbia e mantenuta umida, arieggiata e ombreggiata ad una temperatura di 21\u00a0\u00b0C."}
{"id": "71534", "revid": "339392", "url": "https://it.wikipedia.org/wiki?curid=71534", "title": "Ogai Mori", "text": ""}
{"id": "71536", "revid": "1504506", "url": "https://it.wikipedia.org/wiki?curid=71536", "title": "Velocit\u00e0 tangenziale", "text": ""}
{"id": "71538", "revid": "1576011", "url": "https://it.wikipedia.org/wiki?curid=71538", "title": "Haruki Murakami", "text": "\u00c8 stato tradotto in circa cinquanta lingue e i suoi best seller hanno venduto milioni di copie. I suoi lavori di narrativa si sono guadagnati l'acclamazione della critica e numerosi premi, sia in Giappone che a livello internazionale, come il premio World Fantasy (2006), il Frank O'Connor International Short Story Award (2006), il Premio Franz Kafka (2006) e il Jerusalem Prize (2009).\nLe opere pi\u00f9 celebri comprendono \"Nel segno della pecora\" (1982), \"Norwegian Wood\" (1987), \"L'uccello che girava le viti del mondo\" (1994-1995), \"Kafka sulla spiaggia\" (2002) e \"1Q84\" (2009\u20132010). Ha inoltre tradotto un cospicuo numero di lavori dall'inglese al giapponese, spaziando da Raymond Carver a J. D. Salinger.\nBiografia.\nMurakami Haruki nasce il 12 gennaio 1949 a Kyoto, durante il baby-boom successivo alla seconda guerra mondiale, agli esordi del miracolo economico giapponese, e trascorre l'infanzia e l'adolescenza in una zona tra le principali citt\u00e0 del Kansai. Il padre, Chiaki, figlio di un monaco buddista, Benkishi, priore del tempio Any\u014d-ji di Higashiyama-ku, insegna letteratura giapponese alla scuola K\u014dy\u014d Gakuinishi di Nishinomiya, in cui incontra la futura moglie Miyuki, anch'ella docente, figlia di negozianti di Senba, nelle immediate vicinanze di Osaka. La famiglia si trasferisce l\u2019anno seguente a Ashiya, un piccolo paese nella prefettura di Hy\u014dgo, dove Murakami frequenta la scuola media comunale Seid\u014d che si trova nel quartiere residenziale vicino a casa sua. Successivamente si iscrive al liceo K\u014dbe, nella citt\u00e0 omonima, un rinomato istituto di preparazione per gli esami di ammissione all\u2019universit\u00e0. A K\u014dbe Murakami, che ha gi\u00e0 potuto spaziare liberamente con le letture grazie al padre, entra in contatto con libri di autori stranieri, soprattutto di lingua inglese, cominciando poi a scrivere sul giornale della scuola.\nNell\u2019aprile del 1968, dopo aver fallito una prima volta l'esame di ammissione all'universit\u00e0 statale e aver trascorso un anno da \"r\u014dnin\", finalmente arriva a T\u014dky\u014d e studia drammaturgia presso la facolt\u00e0 di Lettere dell'universit\u00e0 Waseda; si laureer\u00e0 nel 1975 con una tesi sull'idea del viaggio nel cinema statunitense. Viene ammesso al dormitorio Wakei-juku dove sono in vigore regole molto rigide ma che si trova a dieci minuti dalla facolt\u00e0. Proprio la facilit\u00e0 di tornare a casa a piedi lascia Murakami libero di gironzolare, bevendo, nei dintorni dell'universit\u00e0. Una sera, ubriaco, ruba l'insegna dell'Universit\u00e0 Femminile del Giappone, viene fermato da un poliziotto e, incapace di muoversi per lo stato di ubriachezza, viene trasportato sulla stessa insegna al dormitorio. Viene quindi etichettato come cattivo soggetto ed espulso dopo sei mesi dal dormitorio.\nCon l'aiuto della segreteria studenti trova un appartamento economico di tre \"tatami\". Con il passare del tempo, anche a causa della distanza rispetto all'universit\u00e0, frequenta sempre meno le lezioni. Gli anni della sua frequenza universitaria sono anche gli anni delle rivolte studentesche ma, nonostante ci\u00f2 abbia sicuramente influito sul suo pensiero giovanile, Murakami non prende parte ai tumulti essendo una persona solitaria. Lavora, invece, part-time, bazzica i jazz bar e va al cinema talmente spesso da affermare di aver visto pi\u00f9 di duecento film in un anno.\nNel 1969 trasloca nuovamente in una stanza d'angolo, al secondo piano e grande sei \"tatami\". In questi anni approfondisce sempre di pi\u00f9 il rapporto con Takahashi Y\u014dko che, da semplice amicizia, si trasforma in una relazione che sfocia nel matrimonio nel 1971. Murakami per un anno smette di frequentare l'universit\u00e0 e comincia a lavorare per un canale televisivo. A causa dell'insoddisfazione sul posto di lavoro decide di aprire un jazz bar insieme alla moglie, grazie ai prestiti ottenuti da una banca e ai soldi guadagnati dalla coppia, lavorando di giorno in un negozio di dischi e di sera in una caffetteria. Il bar viene aperto a Kokubunji (Tokyo), nel 1974, e viene chiamato \u201cPeter Cat\u201d, dal nome di un gatto che lo scrittore aveva avuto con s\u00e9 qualche anno prima e poi lasciato a un suo amico in campagna.\nIl \"Peter Cat\" di giorno era una caffetteria, mentre di sera era un bar che vendeva anche alcolici; l'ambiente era senza finestre, sedie e tavoli di legno, pareti bianche in stile spagnolo e foto di gatti dappertutto. Murakami preparava cocktail, metteva musica, leggeva libri e ascoltava le persone; come ha ammesso lui stesso, questa esperienza \u00e8 stata preziosa per la sua formazione di scrittore. Nel 1977 il jazz bar viene trasferito in una zona pi\u00f9 centrale di Tokyo. Il nuovo locale ha come insegna un enorme Stregatto e all'interno tutto (tavoli, bastoncini, tazze, fiammiferi e altro ancora) \u00e8 decorato con dei gatti.\nMurakami fino a questo momento ha vissuto interessandosi alle sue due passioni: la musica e la letteratura, concentrandosi per\u00f2 prevalentemente sulla prima, consapevole di non avere ancora l'esperienza necessaria per scrivere un libro. Nell'aprile del 1978 scopre per\u00f2 improvvisamente la sua vocazione letteraria, e inizia cos\u00ec la redazione del suo romanzo d'esordio, \"Ascolta la canzone del vento\" (\"Kaze no uta o kike\"), pubblicato nel 1979. Grazie a esso vince il premio come migliore esordiente. L'anno seguente d\u00e0 alle stampe \"Il flipper del 1973\" (\"1973-nen no pinb\u014dru\"), mentre risale al 1982 la pubblicazione di \"Sotto il segno della pecora\" (\"Hitsuji o meguru b\u014dken\"), che gli vale il per scrittori emergenti.\nI tre libri vengono solitamente riuniti sotto il nome de \"La trilogia del Ratto\" perch\u00e9 uno dei personaggi principali si chiama appunto \"il Ratto\". Nel 1981 Murakami vende il jazz bar e comincia a vivere dei proventi ricavati dalla vendita dei suoi libri. Nell'ottobre del 1984 si trasferisce a Fujisawa, nella prefettura di Kanagawa, una citt\u00e0 sul mare a 50 chilometri da Tokyo, mentre nel gennaio del 1985 trasloca a Sendagawa, presso Tokyo. Nel 1985 vince il con \"La fine del mondo e il paese delle meraviglie\" (\"Sekai no owari to H\u0101do-boirudo Wand\u0101rando\"). Nel febbraio del 1986 si trasferisce di nuovo, questa volta a \u014ciso, nella prefettura di Kanagawa.\nDall'ottobre 1986 viaggia tra la Grecia e l'Italia, in particolare, in Sicilia e a Roma, dove scrive nel 1987 \"Tokyo blues, Norwegian wood\" (\"Noruwei no mori\") \u2014 che si rivela subito un autentico caso letterario, vendendo due milioni di copie in un anno \u2014 e tra il 1987 e il 1988, \"Dansu dansu dansu\" (\"Dance Dance Dance\"), pubblicato nel 1988. Nel 1991 si trasferisce negli Stati Uniti dove diviene prima ricercatore associato nell'Universit\u00e0 di Princeton, e l'anno successivo professore associato nella stessa universit\u00e0. Nel 1992 esce \"Kokky\u014d no minami, taiy\u014d no nishi\", in italiano \"A sud del confine, a ovest del sole\". Nel luglio del 1993 l'ennesimo trasferimento, a Santa Ana (California), per insegnare all'universit\u00e0 William H. Taft.\nNel 1994 e nel 1995 vengono pubblicati i tre volumi di \"Nejimaki-dori kuronikuru\", \"L'uccello che girava le viti del mondo\", che gli valgono nel 1996 il prestigioso Premio Yomiuri. Nel 1997 viene pubblicato \"Underground\". In questo saggio, Murakami raccoglie le interviste ai sopravvissuti e ai parenti delle vittime dell'attentato alla metropolitana di Tokyo compiuto con il gas Sarin dalla setta Aum nel 1995, cercando anche di tracciare un quadro del Giappone contemporaneo. Nel 1999 esce \"Sup\u016btoniku no koibito\", in italiano La ragazza dello Sputnik.\nNel 2001 si trasferisce infine a \u014ciso, prefettura di Kanagawa, dove vive tuttora dedicandosi, oltre che alla scrittura, alla corsa: vanta infatti all'attivo oltre venticinque maratone disputate e addirittura un'ultramaratona. Nel 2006 riceve il Frank O'Connor International Short Story Award per la raccolta di racconti brevi \"I salici ciechi e la donna addormentata\" e vince il \"World Fantasy Award\" con il romanzo \"Kafka sulla spiaggia\". Sempre lo stesso anno gli viene conferito il Premio Franz Kafka, in passato gi\u00e0 assegnato ad autori del calibro di Philip Roth, Harold Pinter ed Elfriede Jelinek. Haruki Murakami \u00e8 il traduttore in giapponese delle opere di Raymond Carver, che considera uno dei suoi mentori letterari. Scrive infatti:\nGli autori che hanno maggiormente influenzato l'opera di Murakami sono numerosi. Oltre al gi\u00e0 citato Carver, sono presenti Franz Kafka, Francis Scott Fitzgerald, Raymond Chandler, John Irving, F\u00ebdor Dostoevskij, J. D. Salinger, Anton \u010cechov, Gabriel Garc\u00eda M\u00e1rquez, Richard Brautigan, Kurt Vonnegut, Philip K. Dick, Truman Capote, Honor\u00e9 de Balzac e William Shakespeare.\nOpere.\nRaccolte di racconti.\nSerie di racconti illustrati.\nTutti i racconti illustrati sono stati pubblicati da Einaudi in Italia.\nAdattamenti.\nDiversi suoi lavori sono stati adattati come film, cortometraggi o opere teatrali. Di seguito sono elencati i film tratti dalle sue opere."}
{"id": "71540", "revid": "287204", "url": "https://it.wikipedia.org/wiki?curid=71540", "title": "Ryu Murakami", "text": ""}
{"id": "71541", "revid": "3406", "url": "https://it.wikipedia.org/wiki?curid=71541", "title": "Kafu Nagai", "text": ""}
{"id": "71542", "revid": "339392", "url": "https://it.wikipedia.org/wiki?curid=71542", "title": "Soseki Natsume", "text": ""}
{"id": "71543", "revid": "287204", "url": "https://it.wikipedia.org/wiki?curid=71543", "title": "Kenzaburo Oe", "text": ""}
{"id": "71544", "revid": "16758", "url": "https://it.wikipedia.org/wiki?curid=71544", "title": "Kakuzo Okakura", "text": ""}
{"id": "71545", "revid": "287204", "url": "https://it.wikipedia.org/wiki?curid=71545", "title": "Carrick-on-Shannon", "text": "Carrick-on-Shannon (\"Cora Droma R\u00faisc\" in irlandese) \u00e8 una pittoresca cittadina dell'Irlanda, \"county town\" del Leitrim.\nSituata al confine col Roscommon, ma soprattutto sul fiume Shannon, \u00e8 il principale luogo di partenze per le crociere Shannon-Erne, oltre che localit\u00e0 turistica. Dalla fine degli anni 1990, la cittadina ha visto una crescita evidente della popolazione, che dovrebbe raggiungere secondo previsione i 10.000 abitanti intorno al 2010. \u00c8 ormai opinione consolidata che Carrick-on-Shannon abbia il pi\u00f9 alto numero di pub per persona in Irlanda.\nLa cittadina \u00e8 una destinazione turistica importante per il mercato interno ed emergente per il turismo internazionale. Carrick-on-Shannon offre un centro storico ben conservato, viste pittoresche sul fiome Shannon, la chiesa neo-gotica di St. Mary's, escursioni organizzate in barca e una vita notturna animata. \nCarrick-on-Shannon \u00e8 connessa alle altre destinazioni irlandesi tramite la ferrovia, Dublino\u2013Sligo."}
{"id": "71547", "revid": "94902", "url": "https://it.wikipedia.org/wiki?curid=71547", "title": "Junichiro Tanizaki", "text": ""}
{"id": "71549", "revid": "3406", "url": "https://it.wikipedia.org/wiki?curid=71549", "title": "Akinari Ueda", "text": ""}
{"id": "71552", "revid": "3406", "url": "https://it.wikipedia.org/wiki?curid=71552", "title": "Kenko Yoshida", "text": ""}
{"id": "71556", "revid": "547992", "url": "https://it.wikipedia.org/wiki?curid=71556", "title": "Loredana Lecciso", "text": "Biografia.\n\u00c8 stata giornalista pubblicista, ma, dopo essere stata criticata dall'Ordine per le sue partecipazioni televisive e i comportamenti ivi tenuti, ne \u00e8 stata radiata, ufficialmente per il mancato pagamento delle quote. Dal 1993 al 1996 \u00e8 stata sposata con Fabio Cazzato, dal quale ha avuto una figlia, Brigitta. Da Al Bano ha avuto altri due figli: Yasmine, nata nel 2001, e Albano junior, detto Bido, nato nel 2002.\nNegli anni duemila \u00e8 stata circondata dal clamore mediatico ed \u00e8 comparsa in numerose trasmissioni. Criticata in molti programmi, ha finito per diventare protagonista di altri, come ad esempio \"I raccomandati\", \"Domenica in\", \"Striscia la notizia\" e \"Buona Domenica\". Nel marzo 2007 \u00e8 stata ascoltata come persona informata sui fatti nel processo Vallettopoli contro Fabrizio Corona, ma ha negato di essere mai stata ricattata per non far pubblicare sue foto, cos\u00ec come ha negato di essersi accordata con Corona per ottenere foto falsamente compromettenti che raggiungessero le copertine delle riviste di gossip.\nTelevisione.\nInizia la sua carriera televisiva nella piccola emittente televisiva leccese Canale Otto, di propriet\u00e0 dell'ex-marito e dell'ex-suocero, rispettivamente Fabio e Antonio Cazzato. Le prime apparizioni sulle emittenti televisive nazionali coincidono con l'inizio della relazione con Al Bano, in particolare come ospite nelle trasmissioni da lui condotte. In seguito ha partecipato nel 2004 al reality show televisivo \"La fattoria\" (dove \u00e8 stata la prima concorrente eliminata) e, in coppia con la gemella Raffaella, al programma televisivo \"Domenica in\" condotto da Mara Venier e a \"I raccomandati\" di Carlo Conti.\nFra l'autunno 2004 e l'inverno 2005 i litigi in diretta televisiva con un furente Al Bano si sono svolti a colpi di battute e controbattute dei due. Tutti i rotocalchi specializzati in cronaca rosa e i programmi televisivi hanno costruito quello che \u00e8 stato considerato negli anni duemila un vero e proprio \"fenomeno di costume\". Dopo qualche tempo al \"duo\" si \u00e8 aggiunta anche la terza sorella, Amanda Lecciso. Ai picchi d'ascolto a cui sono andati incontro i programmi in cui lei e le sue sorelle erano ospiti non ha corrisposto il gradimento del pubblico dal vivo: le showgirl, nel corso di un'apparizione al carnevale di Fano sono state vittime di sfott\u00f2 e lanci di uova.\nNell'ottobre 2005, a seguito di un'intervista del suo compagno, annuncia ad un settimanale di volerlo lasciare e andare via da Cellino San Marco, il paese natale di Al Bano Carrisi, dove i due abitavano con i figli. Nei primi mesi del 2006 alcuni media hanno riportato la notizia che Forza Italia sarebbe stata interessata a candidarla nelle imminenti elezioni politiche, voce che non si \u00e8 tuttavia rivelata veritiera, anche se al tempo aveva provocato alcune dichiarazioni di disaccordo da parte di esponenti di Alleanza Nazionale e anche una smentita da parte del partito.\nNella primavera del 2007 era stato annunciato da alcuni media che Loredana Lecciso, forse insieme alla sorella Raffaella, avrebbe ripreso la carriera televisiva, con un programma itinerante, da condurre per Mediaset, sull'esempio del \"Karaoke\" lanciato negli anni novanta dal fantasista Fiorello, ma con un occhio di riguardo per il ballo. Di questo programma sarebbe stata prevista prima dell'estate 2007 la realizzazione di una puntata pilota. Nell'agosto 2007 la Lecciso, in un'intervista a \"Novella 2000\", rivela di aver effettivamente registrato la puntata pilota di un programma sulla danza con Davide Mengacci, ma di non sapere quando, durante la successiva stagione televisiva, il programma sarebbe stato collocato in onda. Da allora del progetto non si sono tuttavia pi\u00f9 avute notizie.\nIl 27 dicembre 2009 viene interamente dedicata alla showgirl leccese una puntata del programma di Canale 5 \"Striscia la Domenica\", versione festiva di \"Striscia la notizia\", condotta dagli inviati del tg satirico. Conduttori della puntata monografica Capitan Ventosa (alias Luca Cassol) e Moreno Morello. Dal 24 febbraio 2010 partecipa alla settima edizione del reality show \"L'isola dei famosi\" su Rai 2, condotto da Simona Ventura con Rossano Rubicondi, venendo eliminata nel corso della quarta puntata.\nNegli anni duemiladieci, \u00e8 stata ospite ricorrente in programmi specializzati in cronaca rosa, come \"La vita in diretta\" (su Rai 1) o \"Le amiche del sabato\" (sempre su Rai 1) e, attualmente, nel salotto di \"Domenica Live,\" trasmissione condotta da Barbara D'Urso su Canale 5. Nell'estate del 2017 conduce assieme a Monica Setta e Rita dalla Chiesa la trasmissione \"Le donne lo sanno\", in onda su Radionorba e Radionorba TV. Nel marzo del 2018 debutta come attrice a teatro prendendo parte allo spettacolo \"Le ultime parole di Cristo\".\nMusica.\nIl 9 dicembre 2005 \u00e8 uscito il suo primo singolo, intitolato \"Si vive una volta sola\", il cui testo \u00e8 fortemente autobiografico e scritto dallo stesso autore di Julio Iglesias. Il singolo \u00e8 salito sino al ventesimo posto della classifica ed ha ottenuto un discreto successo, venendo prodotto anche in una versione spagnola. Il suo secondo singolo, dal titolo \"Tuka kulos (Do do di da)\", pubblicato a giugno 2007, \u00e8 stato reso disponibile solo su internet e nelle programmazioni radiofoniche; in particolare \u00e8 stato pubblicizzato (o per meglio dire sbeffeggiato) dal programma di Fiorello e Marco Baldini \"Viva Radio 2\". La \"showgirl\" ha inoltre affermato che il brano \u00e8 stato scritto da una sua fan: . Nel 2009 ha pubblicato una sua versione di \"Se mi lasci non vale\", il successo di Luciano Rossi inciso anche da Julio Iglesias."}
{"id": "71583", "revid": "536103", "url": "https://it.wikipedia.org/wiki?curid=71583", "title": "Monopolio", "text": "Monopolio (dal greco \"\u03bc\u03cc\u03bd\u03bf\u03c2\" \"m\u00f2nos\" \u00absolo\u00bb e \"-\u03c0\u03ce\u03bb\u03b9\u03bf\u03bd\" \"p\u00f3lion\" da \"\u03c0\u03c9\u03bb\u03b5\u1fd6\u03bd\" \"pol\u00e8in\" \u00abvendere\u00bb) \u00e8 una forma di mercato, dove un unico venditore offre un prodotto o un servizio per il quale non esistono sostituti stretti (\"monopolio naturale\") oppure opera in ambito protetto (\"monopolio legale\", protetto da barriere giuridiche). Consiste insomma nell'accentramento dell'offerta del mercato di un dato bene o servizio nelle mani di un solo venditore, nel caso di un solo compratore si dice monopsonio.\nStoria.\nIl primo grande monopolio della storia moderna fu la Compagnia delle Indie orientali, che per tutto il 1600 e gran parte del 1700 fu l'unica compagnia dell'Occidente a controllare il commercio di merci provenienti dall'Estremo Oriente, e in particolare dell'Oceano Indiano.\nCause.\nUna situazione di monopolio pu\u00f2 crearsi come conseguenza di:\nForme di monopolio.\nI monopoli sono spesso caratterizzati in base alle circostanze da cui hanno origine. Tra le categorie principali si hanno monopoli che sono il risultato di leggi o regolamentazione (monopoli legali), monopoli che hanno origine dalla struttura dei costi di un dato sistema produttivo (monopolio naturale). I fautori del liberismo in economia sostengono che una classificazione fondamentale dovrebbe distinguere tra monopoli che nascono e prosperano grazie a una violazione dei principi del libero mercato (monopolio coercitivo) e quelli che si mantengono tali grazie alla superiorit\u00e0 del prodotto o servizio offerto rispetto a quello dei potenziali concorrenti.\nMonopolio legale.\nUn monopolio basato su leggi che esplicitamente limitano la concorrenza le quali fungono da intermediazione dei diritti su opere tutelate di rappresentazione, esecuzione e recitazione, radiodiffusione riproduzione meccanica e cinematografica \u00e8 detto monopolio legale (o \"de jure\"). Il monopolio legale inoltre pu\u00f2 proteggere l'interesse privato nella concessione di diritti esclusivi per offrire un servizio particolare in una regione specifica (ad es invenzioni brevettate), accettando di avere le loro politiche e dei prezzi controllati. Il monopolio legale \u00e8 regolamentato dall'art 180\nUn monopolio legale pu\u00f2 assumere la forma di un monopolio di governo in cui lo Stato possiede i mezzi di produzione (monopolio di stato).\nUn esempio classico per poter pi\u00f9 facilmente comprendere la questione e la funzione di questo monopolio \u00e8: supponendo che il bene prodotto in regime di monopolio dovuto a brevetto sia una nuova medicina. Da un lato, la concorrenza perfetta consentirebbe un maggiore livello di produzione ad un prezzo pi\u00f9 contenuto; dall'altro, se non ci fosse stata la possibilit\u00e0 di agire in una condizione di monopolio grazie al brevetto, il bene in questione non sarebbe stato introdotto sul mercato. Quando un'impresa investe tempo e denaro per sviluppare un nuovo prodotto desidera che tale investimento renda: il brevetto \u00e8 un modo per garantire tale rendimento poich\u00e9, almeno per un certo numero di anni, l'impresa potr\u00e0 raccogliere i frutti della propria inventiva.\nQuesto tipo di monopolio \u00e8 di solito in contrasto con monopolio di fatto che \u00e8 una vasta categoria di monopoli che non vengono creati dal governo.\nMonopolio naturale.\nSituazione in cui un'impresa \u00e8 in grado di generare l'intera produzione del mercato a un costo inferiore a quello che sarebbe praticato in presenza di diverse imprese. \nAnalisi economica.\nProduzione in condizioni di monopolio.\nA differenza delle imprese che operano in condizioni di concorrenza perfetta, l'impresa che opera in condizioni di monopolio deve soddisfare l'intera domanda di mercato per il suo prodotto. Si suppone che la domanda sia, \"ceteris paribus\", una funzione decrescente del prezzo; rovesciando questa argomentazione, il prezzo del \"lato della domanda\", che i consumatori sono disposti a pagare per acquistare il prodotto, \u00e8 una funzione decrescente della quantit\u00e0 offerta, formula_1 tale che formula_2.\nIl monopolista fissa la quantit\u00e0 di prodotto ottima formula_3 in maniera tale da rendere massimo il proprio profitto; risolve dunque implicitamente un problema di ottimizzazione:\ndove formula_5 \u00e8 la funzione profitto, \"p(q)q\" sono i ricavi e \"c(q)\" denota i costi sostenuti per la produzione, anch'essi funzione della quantit\u00e0 prodotta. La condizione del primo ordine per un massimo \u00e8:\nLe quantit\u00e0 formula_7 e \"c'(q)\" sono dette rispettivamente \"ricavo marginale\" (MR, dall'inglese \"Marginal Revenue\") e \"costo marginale\" (MC, dall'inglese \"Marginal Cost\"); condizione per l'ottimalit\u00e0 della produzione \u00e8 dunque:\nDividendo ambo i membri per la quantit\u00e0 non negativa \"p(q)\" e riorganizzando i termini, tale condizione pu\u00f2 essere riscritta come:\ndove formula_10 denota l\"'elasticit\u00e0 della domanda\" rispetto al prezzo, formula_11 (ossia la variazione percentuale della quantit\u00e0 domandata in risposta a una variazione infinitesimale del prezzo). Dunque la condizione di ottimalit\u00e0 della produzione in condizioni di monopolio pu\u00f2 scriversi come:\nQuest'ultima espressione giustifica il cosiddetto \"indice di Lerner\" di potere di mercato, dato da:\nche misura la \"distanza\" del prezzo di mercato dal costo marginale, a cui sarebbe pari in condizioni di concorrenza perfetta, e del quale \u00e8 maggiore in condizioni di monopolio.\nIn pi\u00f9, dobbiamo considerare le leggi dell'Economia Politica, le quali dicono che in assenza di monotonicit\u00e0, convessit\u00e0 e transitivit\u00e0, le curve di indifferenza dei consumatori, in regime di monopolio, si intersecheranno e non si avr\u00e0 pi\u00f9 soddisfazione maggiore passando ad una curva di indifferenza pi\u00f9 \"alta\".\nStessa cosa varr\u00e0 per il monopolista, anche se questa cosa riguarder\u00e0 le curve isoquanti, i quali rappresentano le combinazioni di fattori che producono output diversi.\nRappresentazione grafica.\nLe curve del costo medio e del costo marginale sono identiche a quelle che si assumono per la concorrenza perfetta. Tuttavia:\nMonopolio come fallimento del mercato.\nIl monopolio pu\u00f2 dar luogo a un fallimento del mercato; esso d\u00e0 infatti adito a una perdita secca di surplus del consumatore rispetto alla concorrenza perfetta; tuttavia, qualora fosse fornito un sussidio alla produzione in modo tale che questa raggiunga lo stesso livello che avrebbe in condizioni di concorrenza perfetta, il benessere sarebbe comunque massimizzato. Tale passaggio sposta per\u00f2 il problema sulla equit\u00e0 nella distribuzione del surplus piuttosto che sulla sua massimizzazione.\nPer questa ragione in democrazia i monopoli (e gli oligopoli) privati sono combattuti con leggi dello Stato, fatto salvo per i monopoli statali, che di solito riguardano beni o servizi di particolare importanza per la comunit\u00e0, che in questo caso sono di propriet\u00e0 di tutti i cittadini."}
{"id": "71593", "revid": "466539", "url": "https://it.wikipedia.org/wiki?curid=71593", "title": "Sepp Bradl", "text": "In seguito all'Anschluss gareggi\u00f2 per un breve periodo per la nazionale tedesca.\nBiografia.\nCarriera sciistica.\nStagioni 1936-1939.\nNato in Baviera (Germania) ma trasferitosi fin dall'infanzia a M\u00fchlbach am Hochk\u00f6nig, nel Salisburghese (Austria), debutt\u00f2 in campo internazionale ad alto livello ai IV Giochi olimpici invernali di , classificandosi 19\u00ba. Il 15 marzo dello stesso anno sul nuovo trampolino Bloudkova velikanka di Planica, in Jugoslavia, Sepp Bradl atterr\u00f2 a 101,5 metri, primo uomo a saltare oltre i cento metri.\nAi Mondiali di Chamonix del 1937, sul trampolino Le Mont, si classific\u00f2 quinto, mentre nella rassegna iridata di Lahti 1938, sul trampolino Salpausselk\u00e4, fu quarto con 221,4 punti. Nello stesso anno s'impose sul Gro\u00dfe Olympiaschanze di Garmisch-Partenkirchen e miglior\u00f2 il suo primato del mondo, nuovamente a Planica, con un salto di 107 metri.\nAi Mondiali di Zakopane del 1939, sua ultima partecipazione iridata, gareggi\u00f2 con i colori della Germania in seguito all'Anschluss avvenuto il 12 marzo 1938; in quell'occasione sul trampolino Wielka Krokiew Bradl vinse la medaglia d'oro con 224,7 punti.\nStagioni 1947-1956.\nLa Seconda guerra mondiale lo costrinse a sospendere l'attivit\u00e0 agonistica, ma al termine del conflitto riprese a gareggiare e nel 1947 vinse il primo dei suoi sette titoli austriaci. Partecip\u00f2 ai VI Giochi olimpici invernali di sul trampolino di Holmenkollen, ma non concluse la gara.\nNel 1953 vinse la prima edizione del Torneo dei quattro trampolini, aggiudicandosi la gara sul Bergisel di Innsbruck e piazzandosi secondo sullo Schattenberg di Oberstdorf, sul Gro\u00dfe Olympiaschanze di Garmisch-Partenkirchen e sul Paul Ausserleitner di Bischofshofen. A Bischofshofen vinse la gara del Torneo dell'anno successivo. Chiuse la carriera ai VII Giochi olimpici invernali di : sul Trampolino Italia fu dodicesimo con 205,5 punti.\nCarriera da allenatore.\nLasciate le competizioni, .\nRiconoscimenti.\nA Bradl \u00e8 intitolato il Sepp Bradl-Skistadion di Bischofshofen, in Austria, lo stadio che sul Trampolino Paul Ausserleitner (gi\u00e0 Hochk\u00f6nig) ospita una delle tappe del Torneo dei quattro trampolini."}
{"id": "71594", "revid": "834", "url": "https://it.wikipedia.org/wiki?curid=71594", "title": "Josef Bradl", "text": ""}
{"id": "71595", "revid": "76963", "url": "https://it.wikipedia.org/wiki?curid=71595", "title": "Reidar Andersen", "text": "Biografia.\nCarriera sciistica.\nNato a Norderhov, comune in seguito accorpato a Ringerike, Andersen debutt\u00f2 nel 1930 ai Mondiali di Oslo e vinse l'argento; .\nAssieme al connazionale Birger Ruud fu il dominatore della specialit\u00e0 per tutto il decennio. Vinse altre due medaglie d'argento ai Mondiali del 1935 e del 1937 e la medaglia di bronzo ai IV Giochi olimpici invernali di sul trampolino Gro\u00dfe Olympiaschanze K90.\nNel 1935 stabil\u00ec il primato mondiale di distanza con 99,5 metri in un salto di prova sul nuovo trampolino Letalnica di Planica; il giorno successivo avrebbe avuto luogo la gara nella quale ci si attendeva da Andersen un ulteriore miglioramento, che avrebbe fatto di lui il primo uomo a saltare oltre i cento metri. La Federazione sciistica della Norvegia giudic\u00f2 per\u00f2 il nuovo trampolino troppo pericoloso e ritir\u00f2 i propri atleti; il primato che super\u00f2 i 100 metri fu cos\u00ec stabilito dall'austriaco Sepp Bradl.\nDal 1936 al 1938 vinse tre edizioni consecutive della gara di salto dal trampolino di Holmenkollen, sulla collina che domina Oslo, e negli stessi anni fu anche campione norvegese. Andersen fu celebre per il suo stile impeccabile (fu il primo atleta a ottenere il massimo punteggio per lo stile, 20, in occasione del Trofeo Holmekollen del 1938) e per l'eleganza (saltava in guanti bianchi).\nNel 1939 intraprese una \"tourn\u00e9e\" negli Stati Uniti d'America per promuovero lo sci, durante la quale partecip\u00f2 anche a gare di slalom e discesa libera. Nel 1940 lo scoppio della Seconda guerra mondiale interruppe la sua carriera agonistica; al termine del conflitto partecip\u00f2 ancora ai Campionati nazionali del 1946, vincendo il bronzo.\nCarriera da allenatore.\nDopo il ritiro fu l'allenatore dei saltatori norvegesi in occasione dei V Giochi olimpici invernali di .\nAltre attivit\u00e0.\nAndersen fu uno sportivo versatile: oltre agli sport invernali, pratic\u00f2 calcio e atletica leggera in vari club norvegesi. Fu anche un imprenditore di successo, fondatore di un'azienda di abbigliamento sportivo specializzata nella produzione di parka.\nRiconoscimenti.\nNel 1938 venne premiato con la prestigiosa medaglia Holmenkollen, la massima onorificenza sportiva norvegese."}
{"id": "71600", "revid": "1543377", "url": "https://it.wikipedia.org/wiki?curid=71600", "title": "European Mathematical Society", "text": "La European Mathematical Society (EMS) \u00e8 un'organizzazione europea dedicata allo sviluppo della matematica in Europa. Suoi membri sono diverse societ\u00e0 matematiche europee, istituzioni accademiche e soci individuali.\nCon frequenza trimestrale viene spedito a tutti i membri il notiziario della societ\u00e0 (\"Newsletter of the European Mathematical Society\") che comprende articoli in lingua inglese inerenti vari aspetti della matematica, pubblicati in special modo da studiosi e/o docenti delle pi\u00f9 prestigiose universit\u00e0 europee.\nStoria.\nLa European Mathematical Society \u00e8 stata fondata nel 1990 a Madralin, localit\u00e0 vicina a Varsavia, Polonia.\nFinalit\u00e0.\nLa EMS si propone di operare a favore dei matematici di tutti i settori impegnati nelle universit\u00e0, negli istituti di ricerca e in altre iniziative di educazione superiore.\nSuoi obiettivi sono:"}
{"id": "71603", "revid": "767487", "url": "https://it.wikipedia.org/wiki?curid=71603", "title": "Joe Henderson", "text": "In periodi diversi si \u00e8 imposto come una delle voci pi\u00f9 originali del sassofono tenore: dal debutto come leader nel 1963 su etichetta Blue Note, in una \"session\" capitanata da Andrew Hill (\"Black Fire\", \"Point of Departure\"), Kenny Dorham (\"Trompeta Toccata\", \"Una Mas\"), McCoy Tyner (\"The Real McCoy\"), Bobby Hutcherson (\"The Kicker\"), Horace Silver (\"Song for my Father\"), Lee Morgan (\"The Sidewinder\"), Grant Green (\"Idle Moments\", \"Solid\"), il personale \"Mode for Joe\", sempre con Lee Morgan, Herbie Hancock (\"The Prisoner\"), fino alle incisioni fusion - discutibili, a detta di alcuni, notevoli, secondo altri - degli anni settanta, e soprattutto al ritorno in grande stile negli anni ottanta (\"The State of Tenor, Vol. 1 &amp; 2\") e novanta (i fondamentali \"So Near So Far\", \"Lush Life\", \"Big Band\" e \"The Standard Joe\").\nNel 1997 registra l'album \"Porgy &amp; Bess\" con John Scofield, Tommy Flanagan, Dave Holland e Jack DeJohnette che vede la partecipazione anche di Sting e Chaka Khan.\nMuore nel 2001 per arresto cardiaco, all'et\u00e0 di 64 anni.\nIn ognuna delle sue fasi artistiche Henderson cambi\u00f2 sonorit\u00e0 e fraseggio: quel che aveva da dire, tuttavia, risult\u00f2 sempre estremamente interessante."}
{"id": "71605", "revid": "1494169", "url": "https://it.wikipedia.org/wiki?curid=71605", "title": "La finestra sul cortile (disambigua)", "text": ""}
{"id": "71606", "revid": "125349353", "url": "https://it.wikipedia.org/wiki?curid=71606", "title": "Lorenzo Lamas", "text": "Biografia.\nNasce in California, a Santa Monica, dagli attori Fernando Lamas e Arlene Dahl. Trascorre la sua infanzia sulla costa del Pacifico fino a quando, nel 1968, si trasferisce con la madre a New York: i genitori avevano divorziato quando aveva solo 2 anni. Dopo il diploma all'Admiral Farragut Academy nel 1975, ritorna nella natia California. Incoraggiato dal padre, entra nel \"Tony Barr's Film Actors Workshop\", iniziando cos\u00ec la sua carriera cinematografica. Nel frattempo studia Taekwondo e gi\u00e0 dal 1976 partecipa a trasmissioni televisive. Lamas ha una grande passione per le motociclette Harley-Davidson, tanto da averne una cospicua collezione, ed \u00e8 cintura nera di Taekwondo WTF.\nMentre la sua vita professionale prospera gi\u00e0 nel 1981, con la partecipazione alla serie televisiva \"Falcon Crest\", la sua vita privata \u00e8 alquanto burrascosa. Si sposa due volte in pochi anni: prima con l'attrice Victoria Hilbert, dal 1981 al 1983; successivamente con Michele Smith, dal 1983 al 1985, dalla quale ha due figli: AJ e Shayne. Il 25 gennaio 1989 sposa a Las Vegas Kathleen Kinmont, figlia della collega di set e amica Abby Dalton, che gliela presenta appena diciassettenne. Successivamente la moglie diventer\u00e0 anche collega professionale. Il matrimonio con la Kinmont subisce per\u00f2 un duro colpo quando la collega di set Daphne Ashbrook, in \"Falcon Crest\", accusa l'attore di essere il vero padre di suo figlio. I coniugi lavorano comunque alla successiva serie TV \"Renegade\", finch\u00e9 nel 1993 divorziano.\nDal 1996 al 2002 \u00e8 stato sposato con Shauna Sand, da cui ha avuto tre figlie: Alexandra Lynne (1997); Victoria (1999) e Isabella Lorenza (2001). In seguito \u00e8 stato fidanzato, per un breve periodo, con la Playmate Barbara Moore. Dal 2011 \u00e8 sposato con Shawna Craig. In seguito a questo matrimonio ha dichiarato alla stampa di voler cambiare il proprio cognome in Lamas-Craig, per evitare che l'attuale moglie Shawna avesse il nome completo da sposata molto simile, e sostanzialmente identico, alla precedente moglie Shauna, che ha mantenuto il cognome Lamas.\nCon gli inizi degli anni novanta, dopo aver riscosso un discreto successo nell'ambiente televisivo, Lamas decide di affrontare anche il mondo del cinema.\nGi\u00e0 nel 1978 aveva avuto un piccolo ruolo nel musical \"Grease\", di Randal Kleiser, ma per avere successo decide di sfruttare il genere d'azione che proprio in quegli anni stava fiorendo. Interpreta un detective in \"Snake Eater - vendetta a tutti i costi\" (1989), primo di una trilogia: poi seguito l'anno successivo da \"Il guerriero della strada\" e da un terzo episodio del 1992 inedito in Italia.\nSfruttando le sue conoscenze di arti marziali, Lamas diventa protagonista di alcuni film del genere come \"Costretto a combattere\" (1991) e \"Impatto finale\" (1992). Nel 1994 dirige il suo unico film, \"CIA II: Target Alexa\", da lui anche interpretato al fianco dalla Kinmont. Le uniche altre sue regie consistono in alcuni episodi di \"Renegade\". Col finire degli anni '90 Lamas abbandona il genere marziale per dedicarsi a generi pi\u00f9 vari, anche se spesso d'azione. Lo scarso interesse del pubblico italiano verso un certo genere di film d'azione, ha fatto s\u00ec che non siano stati distribuiti i molti film interpretati da Lamas dal 2000 ad oggi.\nLamas ha anche preso parte alla soap-opera \"Beautiful\", interpretando per pi\u00f9 di 300 episodi il ruolo del pompiere Hector Ramirez.\nDoppiatori italiani.\nNelle versioni in italiano Lorenzo Lamas \u00e8 stato doppiato da:"}
{"id": "71610", "revid": "287204", "url": "https://it.wikipedia.org/wiki?curid=71610", "title": "Mammillaria", "text": "Mammillaria \u00e8 un genere di piante appartenenti alla famiglia delle Cactacee, che comprende 185 specie, diverse per caratteristiche e struttura.\nIl nome del genere deriva dal greco \"mamilla\" (mammella) in riferimento alla forma dei tubercoli pi\u00f9 o meno grandi presenti in ogni specie.\nDescrizione.\nLe piante hanno tutte fusti globulari o cilindrici solitamente bassi; possono essere sia ramificanti che accestenti. \nI tubercoli, di forma varia (cilindrici, conici, tetragonali), sono forniti di un'areola pi\u00f9 o meno lanosa provvista di spine. \nQueste, differenziate in radiali e centrali, hanno forma, lunghezza e consistenza le pi\u00f9 varie. \nIn molte specie del genere una o pi\u00f9 spine centrali sono uncinate. La robustezza di alcune di esse \u00e8 tale da essere utilizzate, dalle popolazioni locali, come ami da pesca.\nTra i tubercoli vi \u00e8 l'ascella, a seconda delle specie glabra o lanosa. \nDa qui avviene la fioritura che nel genere \"Mammillaria\" \u00e8 periapicale (in altre specie di cactaceae la fioritura \u00e8 areolare). \nIl fiore \u00e8 piccolo (ma alcune specie hanno fioriture vistose per dimensioni e colore dei fiori), di colore rosa o fucsia o bianco o giallo (verde nella M. marksiana)o variegato.\nL'anno successivo alla fioritura l'ascella fiorita emetter\u00e0 il frutto, generalmente allungato e di color rosso (pu\u00f2 essere anche verde pallido, giallo, bruno), edule in alcune specie. \nL'apice \u00e8 generalmente lanoso.\nAlcune specie di \"Mammillaria\", appartenenti al sottogenere \"Galactochylus\" (\"Mammillaria\" s.s.), se incise emettono un lattice di aspetto simile a quello delle euphorbiae.\nDistribuzione e habitat.\nLe specie del genere \"Mammillaria\" sono originarie delle aree del Messico e del sud degli Stati Uniti, dove crescono spontaneamente in ambienti diversificati: desertici, semidesertici e praterie.\nTassonomia.\nSuddivisione del genere.\nIl grande numero di specie e l'eterogeneit\u00e0 di queste ha spinto molti autori a stilare delle classificazioni del genere \"Mammillaria\" in cui questo \u00e8 diviso in sottogeneri, sezioni, serie e gruppi.\nUna delle pi\u00f9 conosciute \u00e8 la suddivisione ideata da David Richard Hunt nel 1987:\nSpecie.\nIl genere comprende 185 specie tra cui:\nSinonimi.\nI seguenti generi sono stati inclusi nel genere \"Mammillaria\":\nColtivazione.\nLa coltivazione di questo genere richiede, come per tutte le piante succulente, un terreno molto poroso e drenante composto da terra con aggiunta di una percentuale variabile di materiali drenanti come lava, sabbia, ghiaia grossolana o pomice.\nLa posizione richiesta \u00e8 soleggiata o di pieno sole a seconda della specie e le annaffiature dovranno essere regolari da aprile a settembre, per interrompersi completamente nel periodo compreso tra ottobre e marzo. Infatti, le mammillarie, come tutte le cactaceae in questi mesi entrano in una stasi vegetativa che non richiede alcuna annaffiatura.\nLe specie con fitta lanosit\u00e0 e peluria apicale ed ascellare e/o con numerose spine hanno una maggiore tolleranza al sole diretto mentre quelle con spine rade ed ascelle nude ne mostrano una minore resistenza necessitando di esposizioni meno dirette ma pur sempre intensamente luminose. Ci\u00f2 per evitare scottature e deturpazioni al fusto.\nQuesto genere di piante annovera specie che possono sopportare sia temperature alte in estate che basse in inverno, anche al di sotto dei 0\u00a0\u00b0C per brevissimi periodi se completamente asciutte.\nG. Lodi, pioniere bolognese della cactusfilia italiana, durante i rigidi inverni conservava le sue piante, per mesi, in stanze buie e fredde, al secco.\nNon mantenere le piante, in inverno, in locali scarsamente illuminati, \u00e8 facile che esse possano eziolare.\nLa moltiplicazione avviene per seme. Questi vengono sparsi su un letto di sabbia mantenuta costantemente umida, soleggiata ed aerata per impedire la formazione di muffe e ad una temperatura non inferiore ai 21\u00a0\u00b0C. Per quelle poche specie che tendono ad accestire \u00e8 possibile utilizzare i polloni prodotti dalla pianta. Quale che sia la tecnica che decidiate di adottare per la sua propagazione occorre tenere presente che la moltiplicazione per seme ha con s\u00e9 lo svantaggio che, subentrando la variabilit\u00e0 genetica, non si \u00e8 certi d'avere delle piante uguali alla pianta madre. Pertanto se si desidera ottenere una pianta ben precisa o non si \u00e8 certi della qualit\u00e0 del seme che si sta utilizzando, \u00e8 bene fare la moltiplicazione per polloni.\nLe specie del genere \"Mammillaria\" hanno due fioriture annuali, una primaverile ed una tardoestiva - autunnale.\nPer favorirle e stimolarle entrambe far rispettare alle piante un periodo di secco e di freddo invernale ed un periodo di secco nel mese di agosto (ciclo naturale, clima desertico)seguito, in questo caso, da nuove irrigazioni sino ai rigori dell'autunno o dell'inverno (a seconda delle localit\u00e0 di coltivazione), quando andranno nuovamente sospese."}
{"id": "71612", "revid": "5148", "url": "https://it.wikipedia.org/wiki?curid=71612", "title": "Cantone di Lucerna", "text": ""}
{"id": "71613", "revid": "5148", "url": "https://it.wikipedia.org/wiki?curid=71613", "title": "Cantone di Berna", "text": ""}
{"id": "71614", "revid": "5148", "url": "https://it.wikipedia.org/wiki?curid=71614", "title": "Cantone di Friburgo", "text": ""}
{"id": "71615", "revid": "5148", "url": "https://it.wikipedia.org/wiki?curid=71615", "title": "Cantone di Soletta", "text": ""}
{"id": "71616", "revid": "5148", "url": "https://it.wikipedia.org/wiki?curid=71616", "title": "Cantone di San Gallo", "text": ""}
{"id": "71619", "revid": "5148", "url": "https://it.wikipedia.org/wiki?curid=71619", "title": "Cantone del Giura", "text": ""}
{"id": "71620", "revid": "5148", "url": "https://it.wikipedia.org/wiki?curid=71620", "title": "Cantone di Neuch\u00e2tel", "text": ""}
{"id": "71621", "revid": "5148", "url": "https://it.wikipedia.org/wiki?curid=71621", "title": "Cantone di Basilea Citt\u00e0", "text": ""}
{"id": "71622", "revid": "5148", "url": "https://it.wikipedia.org/wiki?curid=71622", "title": "Cantone di Basilea Campagna", "text": ""}
{"id": "71623", "revid": "5148", "url": "https://it.wikipedia.org/wiki?curid=71623", "title": "Cantone di Ginevra", "text": ""}
{"id": "71627", "revid": "5148", "url": "https://it.wikipedia.org/wiki?curid=71627", "title": "Cantone di Glarona", "text": ""}
{"id": "71628", "revid": "5148", "url": "https://it.wikipedia.org/wiki?curid=71628", "title": "Cantone di Zurigo", "text": ""}
{"id": "71632", "revid": "5148", "url": "https://it.wikipedia.org/wiki?curid=71632", "title": "Cantone di Sciaffusa", "text": ""}
{"id": "71635", "revid": "122772491", "url": "https://it.wikipedia.org/wiki?curid=71635", "title": "Centauro (disambigua)", "text": ""}
{"id": "71637", "revid": "364890", "url": "https://it.wikipedia.org/wiki?curid=71637", "title": "Ghiandole surrenali", "text": ""}
{"id": "71638", "revid": "5148", "url": "https://it.wikipedia.org/wiki?curid=71638", "title": "Cantone di Zugo", "text": ""}
{"id": "71639", "revid": "122693007", "url": "https://it.wikipedia.org/wiki?curid=71639", "title": "Dialetti della lingua tedesca", "text": "I dialetti della lingua tedesca si dividono in due gruppi fondamentali:\nDialetti derivati dall'alto-tedesco antico.\nTedesco superiore (\"Oberdeutsch\").\nIn Svizzera si parlano diverse varianti dialettali del tedesco superiore; infatti mentre la lingua scritta \u00e8 di solito il tedesco standard, nella lingua parlata si usa spesso una variante dialettale nota come svizzero-tedesco (\"Schweizerdeutsch\"). \nGruppi di parlanti dialetti del tedesco superiore si trovano anche in Brasile e in Venezuela.\nTedesco centrale (o mediano, \"Mitteldeutsch\").\nIl \"Paran\u00e1-Wolga-Deutsch\" viene parlato in Brasile e in Argentina. \nL\"Unserdeutsch\" \u00e8 una lingua creola basata sul tedesco centrale orientale, parlata da un ristretto numero di persone in Papua Nuova Guinea e quasi estinta.\nDialetti basso franconi.\nAlcuni linguisti fanno ricadere nella categoria dei dialetti di lingua tedesca anche i dialetti parlati nei Paesi Bassi e nel Belgio in quanto la lingua neerlandese \u00e8 strettamente imparentata con il tedesco. \nIl Limburghese, una lingua riconosciuta dai Paesi Bassi, \u00e8 ritenuto dai linguisti germanici una variante del basso francone, mentre per i linguisti olandesi e belgi \u00e8 una variante del \"tedesco centrale occidentale\"."}
{"id": "71642", "revid": "1745361", "url": "https://it.wikipedia.org/wiki?curid=71642", "title": "Tia", "text": ""}
{"id": "71643", "revid": "4", "url": "https://it.wikipedia.org/wiki?curid=71643", "title": "Surreni", "text": ""}
{"id": "71645", "revid": "121942092", "url": "https://it.wikipedia.org/wiki?curid=71645", "title": "Pirenei Atlantici", "text": "I Pirenei Atlantici (in francese: \"Pyr\u00e9n\u00e9es-Atlantiques\"; in basco: \"Pirinio Atlantikoak\"; in occitano: \"Piren\u00e8us Atlantics\") sono un dipartimento francese della regione Nuova Aquitania.\nGeografia fisica.\nIl territorio del dipartimento confina con i dipartimenti delle Landes a nord, del Gers a nord-est e degli Alti Pirenei (\"Hautes-Pyr\u00e9n\u00e9es\") a est. A sud confina con le province spagnole di Huesca in Aragona, di Navarra e di Gipuzkoa nei Paesi Baschi. \u00c8 bagnato a ovest dal Golfo di Biscaglia.\nLe principali citt\u00e0, oltre al capoluogo Pau, sono Bayonne e Oloron-Sainte-Marie.\nStoria.\nIl dipartimento \u00e8 stato creato dopo la Rivoluzione francese, il 4 marzo del 1790, in applicazione della legge del 22 dicembre del 1789, a partire dal territorio della provincia della Guienna. Inizialmente il nome del dipartimento era \"Basses-Pyr\u00e9n\u00e9es\", fu modificato in Pirenei atlantici il 10 ottobre 1969.\nComprende due regioni storiche perfettamente differenziate fra di loro: il B\u00e9arn, che occupa tutta la parte orientale del dipartimento (circa il 63% del territorio ed il 60% della popolazione) e Iparralde, il Paese Basco francese, quella occidentale (con il restante 37% del territorio e il 40% di popolazione), formata dalle regioni di Bassa Navarra, Labourd, Soule. All'interno del bearnese sono rimaste due enclavi che raggruppano alcuni comuni degli Alti Pirenei (dipartimento facente parte del Midi-Pirenei): si tratta di un retaggio storico derivante dal Medioevo, che \u00e8 stato rispettato al momento della suddivisione territoriale dei dipartimenti."}
{"id": "71647", "revid": "125266540", "url": "https://it.wikipedia.org/wiki?curid=71647", "title": "Andr\u00e9 Cools", "text": "Presidente del Partito Socialista dal 1973 al 1978, mor\u00ec assassinato a Liegi. Il suo soprannome che circolava nell'ambiente politico e giornalistico era quello di \"Le ma\u00eetre de Fl\u00e9malle\".\nColls fu ministro delle Finanze dal 1968 al 1971 e Vice primo ministro del Belgio dal 1969 al 1973, Presidente del Consiglio vallone dal 1982 al 1985 e ministro del governo della regione della stessa Vallonia dal 1988 al 1990.\nLe indagini condotte dalla polizia sul suo assassinio portarono alla luce diversi scandali a sfondo economico e politico (il pi\u00f9 eclatante dei quali fu quello relativo alle procedure di acquisto da parte dell'esercito belga di elicotteri prodotti dall'azienda italiana Agusta).\nRicevette il titolo di ministro onorario dello Stato belga nel 1983.\nBiografia.\nIl nonno di Cools era un operaio di miniera di Marihaye e i genitori gestivano la Maison du Peuple di Fl\u00e9malle-Haute, Andr\u00e9 Cools crebbe in una realt\u00e0 socialista e operaia.\n\u00c8 stato ministro del Bilancio dal 1968 al 1971, Vice primo ministro del Belgio dal 1969 al 1972, Presidente del Partito Socialista Belga dal 1973 al 1978 e dal 1978 al 1981 del Partito Socialista e Presidente del Parlamento vallone dal 1982 al 1985. Ha anche ricevuto il titolo onorifico di Ministro di Stato nel 1983. Ha ricevuto l'onorificenza di Grande Ufficiale dell'Ordine di Leopoldo e la Gran Croce dell'Ordine di Leopoldo II. Ha ricoperto la carica di deputato durante la 47\u00aa legislatura della Camera dei rappresentanti. Al momento della sua morte, era sindaco di Fl\u00e9malle, cittadina alla periferia di Liegi e ministro vallone del governo locale e del lavoro sovvenzionato.\n\u00c8 stato a volte soprannominato il \"Maestro di Fl\u00e9malle\", per analogia con il soprannome del pittore Robert Campin. \u00c8 stato membro del Royal Standard Club Li\u00e9geois (16) dal 1\u00ba agosto 1943 al 21 settembre 1952, ha anche praticato pallamano presso il Royal Olympic Club Fl\u00e9malle (6) nel 1950.\nLo scandalo della Agusta Affaire, in cui \u00e8 stato coinvolto, scoppi\u00f2 subito dopo la sua morte.\nOmicidio.\nAndr\u00e9 Cools \u00e8 stato assassinato a colpi di proiettile il 18 luglio 1991 alle 7:25 da due persone sulla Avenue de l'Observatoire (zona Torretta). La sua compagna rimase gravemente ferita.\nUn'unit\u00e0 speciale di sei ufficiali di polizia giudiziaria e penale chiamata \"Cellula Cools\" fu organizzata ed impostata a seguito dell'assassinio, posta sotto la tutela del giudice V\u00e9ronique Ancia, giudice di guardia al momento dei fatti.\nIl 1\u00ba giugno 1994, il giudice Conrotte ha emesso un mandato d'arresto nei confronti di Silvio de Benedictis, un commerciante di La Louvi\u00e8re \u00e8 gi\u00e0 stato in precedenza accusato in un caso di titoli rubati.\nDue persone vennero condannate dalla Tunisia nel giugno 1998 per aver perpetrato l'omicidio di Andr\u00e9 Cools e il tentato omicidio della sua compagna, scontando una pena di venticinque anni di carcere a Tunisi a questi completati quattro.\nI due assassini, Ben Abdelmajid Amine El Rajib e Ben Abdeljalil, erano stati commissionati dalla mafia italiana per lavoro stagionale ad Agrigento, in Sicilia, al momento della raccolta degli agrumi. Andr\u00e9 Cools era stato presentato a loro come un trafficante di droga.\nNel 2004, Richard Taxquet, ex segretario particolare del ministro Alain Van der Biest, Pino di Mauro, ex pilota del ministro, Cosimo Solazzo e Domenico Castellino sono stati condannati a 20 anni di carcere per aver organizzato l'omicidio, mentre Luigi Contrino e Carlo Todarello sono stati condannati a cinque anni di carcere. Il suicidio di Alain Van der Biest avvenne al largo delle azioni legali contro di lui nel 2002."}
{"id": "71649", "revid": "1793900", "url": "https://it.wikipedia.org/wiki?curid=71649", "title": "Alti Pirenei", "text": "Gli Alti Pirenei (\"Hautes-Pyr\u00e9n\u00e9es\") sono un dipartimento francese della regione Occitania. Il territorio del dipartimento confina con i dipartimenti dei Pirenei Atlantici (\"Pyr\u00e9n\u00e9es-Atlantiques\") a ovest, del Gers a nord e dell'Alta Garonna (\"Haute-Garonne\") a est. A sud confina con la Spagna (provincia di Huesca in Aragona).\nLe principali citt\u00e0, oltre al capoluogo Tarbes, sono Argel\u00e8s-Gazost, Bagn\u00e8res-de-Bigorre e Lourdes.\nSignificato del nome Alti Pirenei.\nQuesto nome deriva dal fatto che qui si trovano le pi\u00f9 alte cime della catena montana situate in territorio francese (la vetta pi\u00f9 alta in assoluto \u00e8 in Spagna), tra cui spicca il Vignemale (3.298 metri), settima maggiore cima pirenaica ma la prima in Francia al di fuori delle Alpi. \u00c8 impropria la traduzione dal Francese di \"Pirenei Settentrionali\" perch\u00e9 la parte della regione pirenaica pi\u00f9 a nord si trova nel dipartimento dei Pirenei atlantici."}
{"id": "71650", "revid": "1793900", "url": "https://it.wikipedia.org/wiki?curid=71650", "title": "Pirenei Orientali", "text": "I Pirenei Orientali (in francese \"Pyr\u00e9n\u00e9es-Orientales\", in catalano \"Pirineus Orientals\", in occitano \"Piren\u00e8us Orientals\") sono un dipartimento francese della regione Occitania.\nGeografia.\nIl territorio del dipartimento confina con l'Ari\u00e8ge a nord-ovest e l'Aude a nord, con Andorra a ovest e con la Spagna a sud (province di Lleida e di Girona in Catalogna). \u00c8 bagnato a est dal Mar Mediterraneo.\nIl dipartimento comprende tutta la regione storica di lingua catalana della Catalogna del Nord annesso alla Francia con il Trattato dei Pirenei del 1659 e il Fenouill\u00e8des di lingua occitana, storicamente legato alla Linguadoca, annesso alla Francia con il Trattato di Corbeil del 1258.\nLe principali citt\u00e0, oltre al capoluogo Perpignano, sono C\u00e9ret e Prades.\nCollegamenti esterni.\n "}
{"id": "71653", "revid": "84604", "url": "https://it.wikipedia.org/wiki?curid=71653", "title": "Mare di Weddell", "text": "Il Mare di Weddell \u00e8 una parte dell'Oceano Atlantico situata a ridosso del continente antartico, delimitato da un'enorme baia che si trova tra la Terra della Regina Maud a est e la Terra di Graham a ovest, a nord \u00e8 invece delimitato da una catena montuosa sottomarina, la dorsale indo-atlantica.\nL'estremo sud-ovest, fino a Elephant Island, \u00e8 perennemente ricoperto dalla banchisa, a sud \u00e8 invece delimitato dai ghiacci della barriera di Ronne-Filchner. Nel complesso ha una superficie di circa 2,8 milioni di km\u00b2, la larghezza massima \u00e8 di 2.000\u00a0km mentre la profondit\u00e0 va da 500 a 5.000\u00a0m. \u00c8 rivendicato dall'Argentina.\nStoria.\nIl nome deriva dal navigatore britannico James Weddell, che nel 1823 giunse fino alla latitudine di 74\u00b0 S penetrando nella baia.\nDal 1902 al 1904 il mare di Weddell fu esplorato e misurato dallo scozzese William Speirs Bruce. Nello stesso periodo la nave \"Antartic\" della spedizione antartica svedese guidata dall'esploratore Otto Nordenskj\u00f6ld rest\u00f2 imprigionata dal pack e affond\u00f2 il 12 febbraio del 1903, l'equipaggio, dopo 16 giorni di marcia, raggiunse l'isola di Paulet dove svern\u00f2 in capanne di pietra e venne salvato 10 mesi dopo. Le rovine delle capanne sono visibili ancora oggi.\nUn episodio simile si ripet\u00e9 nel 1916 quando l\"'Endurance\", la nave dell'esploratore britannico Ernest Shackleton rimase imprigionata tra i ghiacci e venne distrutta. Anche in questo caso l'equipaggio fu recuperato dopo mesi di permanenza su Elephant Island.\nDescrizione.\nIl mare di Weddell \u00e8 abitato da molte specie di animali, in particolare crostacei e oloturie, in gran parte non ancora studiate. Per quanto riguarda i mammiferi la specie pi\u00f9 nota \u00e8 la foca di Weddell. Nella parte occidentale del mare lo scioglimento dei ghiacci provoca delle variazioni di temperatura e salinit\u00e0 che influenzano vaste aree del mare fino in profondit\u00e0.\nIl mare di Weddell \u00e8 anche il mare con l'acqua pi\u00f9 limpida al Mondo. Il 13 ottobre 1986, un'\u00e9quipe di scienziati olandesi dell'Alfred Wegener Institute lanci\u00f2 in acqua un disco di Secchi che rimase visibile fino ad una profondit\u00e0 di 79.8 metri (262 piedi), il che equivale ad una trasparenza paragonabile a quella dell'acqua distillata.\nVideogiochi.\nNel mare di Weddel \u00e8 ambientato il livello finale di Treasures of the Deep."}
{"id": "71654", "revid": "439724", "url": "https://it.wikipedia.org/wiki?curid=71654", "title": "Flea", "text": "\u00c8 considerato uno dei bassisti pi\u00f9 virtuosi della scena rock e funk (specialmente per la sua tecnica dello slap nei primi cinque lavori del gruppo) e in generale tra i migliori di tutti i tempi. Nel 2003 Rolling Stone lo posiziona al secondo posto nella lista dei 10 migliori bassisti di tutti i tempi. I suoi giri funk di basso ritmico e melodico costituiscono una parte portante nelle canzoni dei Red Hot Chili Peppers, servendo da base per il testo di Anthony Kiedis e per le chitarre di Hillel Slovak, John Frusciante, Dave Navarro e Josh Klinghoffer. Sporadicamente ha anche lavorato come attore in piccoli ruoli (ad esempio nel ruolo di Needles in \"Ritorno al futuro - Parte II\" e \"Ritorno al futuro - Parte III\", nel ruolo di Budd in \"Belli e dannati\" o ne \"Il grande Lebowski\" e in \"Paura e delirio a Las Vegas\").\nIl soprannome \"Flea\" (che in inglese significa \"pulce\") gli venne dato ai tempi della scuola superiore, quando era preso in giro dai compagni per la sua abitudine di trovarsi sempre in mezzo alle discussioni.\nBiografia.\nDi origini irlandesi e ungheresi, Balzary nacque in un sobborgo di Melbourne, in cui ha trascorso la sua prima infanzia.\nA 5 anni si trasfer\u00ec con la madre, il padre e sua sorella Karen negli Stati Uniti, a New York. Suo padre ebbe una grande influenza su di lui, facendogli nascere un grande amore per la musica; spesso, infatti, Walter e Michael andavano insieme ad assistere ad alcune jam session.\nNel 1972 la famiglia si trasfer\u00ec sull'altra costa, a Los Angeles. Al liceo era preso in giro per il suo accento, met\u00e0 australiano e met\u00e0 newyorkese, e per i suoi strani gusti musicali: mentre la maggior parte dei ragazzi ascoltava la disco music, il rap o il rock, a Flea piaceva la musica jazz, in particolare artisti quali Dizzy Gillespie, Miles Davis, John Coltrane, Louis Armstrong, Jaco Pastorius, Duke Ellington, Charlie Parker e Ornette Coleman; sempre nello stesso periodo inizi\u00f2 a suonare la tromba, per cui dimostra tuttora una grande passione.\nSuon\u00f2 con la filarmonica giovanile di Los Angeles e con l'orchestra della scuola, dove divenne il preferito degli insegnanti: il perfetto modello di ragazzo emarginato, ma impegnato e studioso. Spesso si divertiva ad imitare il suo idolo Dizzy Gillespie, che ha avuto la fortuna di incontrare in un'occasione: la madre riusc\u00ec ad accompagnarlo nel dietro le quinte di un suo concerto, e Flea pot\u00e9 parlare con il grande musicista per un buon quarto d'ora di quanto gli piacesse la musica e di come cercasse di imitare il suo stile di suonare la tromba.\nI gusti di Flea furono tuttavia destinati ad evolversi quando ascolt\u00f2 per la prima volta un album funk, del quale rimase incantato. Accanton\u00f2 quindi il jazz e inizi\u00f2 ad ascoltare gruppi funk come Parliament, Funkadelic, P-funk, Defunkt, The Meters, Sly &amp; the Family Stone e James Brown. Ascoltava molto anche Jimi Hendrix, che divenne ben presto il suo nuovo idolo.\nVita privata.\nNel 1985 Flea si spos\u00f2 con Loesha Zeivar e si tatu\u00f2 il suo nome vicino al cuore. La loro unione non dur\u00f2 a lungo, ma fu abbastanza lunga per dare alla luce una bambina di nome Clara, nata il 16 settembre 1988. Clara \u00e8 stata descritta in molti libri e documentari su Chili Peppers, incluso il documentario della band \"Funky Monks\". Inoltre \u00e8 apparsa in molti spettacoli e da bambina ha anche fornito opere d'arte per le magliette della band e materiale promozionale. Ha anche documentato il tour \"I'm With You\" della band attraverso fotografie e video. Nel 2006 \u00e8 diventato nuovamente padre di una bambina, Sunny Bebop.\nFlea rimase scosso dalla prematura morte dell'attore River Phoenix, uno dei suoi migliori amici. Il 31 ottobre 1993 al \"Viper Room\", un club in parte di propriet\u00e0 di Johnny Depp, Flea era con Phoenix, John Frusciante e lo stesso Depp, anche lui amico di Phoenix da tempo. Mentre Flea e Depp stavano suonando sul palco del locale, Phoenix si sent\u00ec male, usc\u00ec dal locale e si accasci\u00f2 sul marciapiede di fronte. Mentre i due si precipitavano fuori e il fratello Joaquin chiamava il 911, Phoenix mor\u00ec prima che arrivassero i soccorsi. L'autopsia rivel\u00f2 che si era trattato di un'overdose di eroina e cocaina sotto forma di speedball. Flea in seguito gli dedicher\u00e0 la canzone \"Transcending\", pubblica sull'album \"One Hot Minute\".\nFlea \u00e8 un fan dei Los Angeles Dodgers, Los Angeles Rams e Los Angeles Lakers. \u00c8 anche noto per essere un fan della squadra di calcio inglese Sheffield United.\nNel 1996 fu nominato miglior bassista dell'anno dalla rivista \"Bass Player Magazine\".\nIl 4 aprile 2009 ha fatto da padrino ai Metallica durante la cerimonia d'introduzione nella Rock and Roll Hall of Fame. Per l'occasione ha avuto modo di suonare con la band, in particolare con Kirk Hammett e Robert Trujillo. Durante una tappa del tour del 2016, in un aeroporto lui e i Red Hot Chili Peppers furono fermati perch\u00e9 furono scambiati per i Metallica. Nonostante avessero spiegato di non essere la celebre band, accettarono di firmare molti poster che raffiguravano la band metal.\nNel 2019 si \u00e8 risposato con la designer di origine persiana Melody Ehsani, di 18 anni pi\u00f9 giovane di lui. Il matrimonio \u00e8 avvenuto a distanza di un mese dalla festa di fidanzamento dei due.\nCarriera.\nMusicista.\nDurante una lite al liceo, Flea incontr\u00f2 Anthony Kiedis, si accorse che scherzava e diventarono subito molto amici, trovando molti punti in comune, primo tra i quali l'amore per la musica funk. Insieme cominciarono a suonare.\nIl primo gruppo in cui suon\u00f2 furono gli Anthym, successivamente noti come What Is This, formati da Hillel Slovak e Jack Irons. Da Slovak, Flea impar\u00f2 a suonare il basso. Il chitarrista lo introdusse inoltre al punk rock, genere che affascin\u00f2 il giovane Flea, divenuto fan di band come Black Flag, Germs, Circle Jerks, Ramones, Clash e Sex Pistols. Dopo un po' lasci\u00f2 il gruppo e si un\u00ec alla band hardcore punk Fear, con cui suon\u00f2 per\u00f2 per poco tempo, tornando a suonare con i suoi amici.\nAd Anthony venne chiesto di aprire gli show della band nei locali; una sera, mentre Anthony era sul palco, Flea inizi\u00f2 ad improvvisare una melodia con il basso; Anthony disse che aveva scritto un rap che sarebbe ben riuscito su quel bizzarro giro di basso funky, e inizi\u00f2 a cantare sulle note di Flea. Fu cos\u00ec che nacque la prima canzone dei RHCP in ordine cronologico, \"Out In L.A.\" (dedicata a Los Angeles e alla vita nelle sue strade). I due decisero, allora, di suonare insieme e di iniziare i loro spettacoli sempre con quella canzone.\nVenne chiesto a Hillel Slovak e a Jack Irons di unirsi a loro per formare un gruppo. I quattro non avevano mai provato quella canzone tutti insieme prima di salire sul palco, ma gli spettatori l'amarono subito. Flea abbandon\u00f2 i Fear per dedicarsi completamente alla nuova band, che decisero di chiamare inizialmente \"Tony Flow and the Miraculously Majestic Masters of Mayhem\". Dopo un po' cambiarono il loro nome in \"Red Hot Chili Peppers\" (\"peperoncini\" in inglese), che meglio descriveva il loro modo di fare musica.\nTra il 1997 e il 2001 ha suonato il basso anche per i Jane's Addiction.\nMemorabile la sua performance completamente nudo sul palco di Woodstock 1999.\nNel 2001 Flea ha fondato a Los Angeles il \"Silverlake Conservatory of Music\", una scuola di musica non profit per bambini e ragazzi, e per finanziarla il musicista spesso organizza concerti con altri artisti famosi.\nNel 2003 ha suonato il basso nell'album De-Loused in the Comatorium della band rock sperimentale The Mars Volta.\nInoltre il bassista ha collaborato con l'amico chitarrista John Frusciante, membro dei Red Hot Chili Peppers, alla creazione dell'album \"The Empyrean\" uscito il 20 gennaio 2009.\nFlea ha partecipato all'album \"Slash &amp; Friends\" del chitarrista Slash uscito a febbraio 2010 nel brano inedito \"Baby Can't Drive\", a cui hanno collaborato anche Alice Cooper, Nicole Scherzinger e Steven Adler.\nNel 2009 Flea si \u00e8 unito al supergruppo Atoms for Peace formato dal cantante del gruppo britannico Radiohead, Thom Yorke, Nigel Godrich, Joey Waronker e Mauro Refosco. Il loro primo album intitolato \"Amok\" \u00e8 uscito il 25 febbraio 2013.\nIl 19 luglio 2012 \u00e8 uscito il suo primo album da solista, l'EP \"Helen Burns\" in collaborazione con molti artisti come Jack Irons, Chad Smith e Patti Smith.\nNello stesso anno, ha partecipato come bassista nel disco Rocket Juice &amp; The Moon, nell'omonimo supergruppo, insieme a Damon Albarn e Tony Allen.\nNel 2014, secondo una classifica online stilata dal periodico \"The Richest\", Flea \u00e8 risultato il settimo bassista pi\u00f9 pagato al mondo, con un guadagno di circa 87 milioni di dollari.\nIl 5 novembre 2019 ha pubblicato la sua autobiografia, intitolata \"Acid for the Children\".\nAttore.\nFlea ha recitato sporadicamente come attore. Diventa noto come attore per il ruolo di Douglas J. Needles, nei film \"Ritorno al futuro - Parte II\" e \"Ritorno al futuro - Parte III\", usciti rispettivamente nel 1989 e nel 1990. Nel 1998 recita nella riproduzione a colori di \"Psycho\", diretto da Gus Van Sant. Nel 2017 recita nel film di Edgar Wright \"Baby Driver - Il genio della fuga\".\nFlea \u00e8 co-protagonista con Lucas Hedges, Nicole Kidman e Russell Crowe nel film \"Boy Erased\" del 2018. Nel film Il grande Lebowski interpreta un cameo nel ruolo di uno dei Nichilisti. \nInfluenze.\nIl patrigno di Flea era in una band bebop, quindi divenne presto affascinato dalla tromba. Flea attribuisce al suo continuo interesse per la musica artisti jazz come Jaco Pastorius, Miles Davis, Duke Ellington, Charlie Parker, Louis Armstrong, John Coltrane e Dizzy Gillespie. Dopo che Kiedis lo introdusse nel punk e nel rock, Flea si innamor\u00f2 di artisti come i Black Flag, David Bowie e i Sex Pistols. Le prime influenze di Flea prima di \"Blood Sugar Sex Magik\" erano principalmente artisti funk.\nStrumentazione.\nFlea possiede anche un Fender Jazz Bass del 1961 di colore bianco, che compare per la prima volta nel video di \"Californication\" e in seguito nell'album \"Stadium Arcadium\", col quale ha registrato la maggior parte dei pezzi.\nAlla fine degli anni novanta, Modulus ha dedicato a Flea una linea speciale di bassi, i \"Modulus Flea Bass\", a quattro corde, prodotti in diversi colori e con un singolo humbucker in posizione \"sweet-spot\", con controlli di volume, bassi e acuti. L'endorsement non \u00e8 stato rinnovato e il Flea Bass \u00e8 attualmente commercializzato con il nome di \"Funk Unlimited\", disponibile anche a cinque corde.\nFra i modelli pi\u00f9 utilizzati da Flea c'\u00e8 il modello color blu metallizzato, il modello arancione e nero e il modello personalizzato \"Psycho Flea Bass\", a strisce blu, bianche e rosse e ricoperto di scritte a pennarello adesivi, con cui apre e chiude tutte le sue esibizioni.\nNel 2009, Flea diede il proprio nome ad una linea di bassi rivolti ai ragazzi che si stavano approcciando allo studio del basso elettrico, i \"Fleabass\", con la particolarit\u00e0 di essere strumenti dal costo contenuto e dall'ottimo rapporto qualit\u00e0-prezzo. Attualmente i Fleabass non sono pi\u00f9 commercializzati.\nNegli anni Flea ha utilizzato diversi bassi di diversi produttori, tra i quali lo Sting Ray della Music Man, il Flea Bass della Modulus e, attualmente, il Fender Flea Jazz Bass, costruito su specifiche dei Jazz Bass del 1961.\nNei primi album, tra cui \"Freaky Styley,\" Balzary usava un Music Man Stingray a 4 corde (il famoso basso nero utilizzato nel concerto di Woodstock '94): ha inoltre usato un Alembic e un Wal in \"Blood Sugar Sex Magik\" e uno Spector in \"The Uplift Mofo Party Plan\" e in \"Mother's Milk\".\nBassi.\nSecondo il video Flea Bass Rig, negli anni ha usato i seguenti bassi in ordine di apparizione:\nSignature Modulus Flea Bass.\nFlea ha girato il disco Californication con i suoi bassi Modulus Flea (successivamente ribattezzato Modulus Funk Unlimited dopo l'approvazione).\nAmplificatori.\nFlea approva gli amplificatori per basso prodotti da Gallien-Krueger."}
{"id": "71655", "revid": "2176804", "url": "https://it.wikipedia.org/wiki?curid=71655", "title": "Cavo coassiale", "text": "Il cavo coassiale (in inglese \"coaxial cable\", usualmente abbreviato in \"coax\", ), nelle telecomunicazioni, \u00e8 un cavo elettrico utilizzato come mezzo trasmissivo di segnale elettrico informativo, appartenente alle linee di trasmissione e molto usato nelle comunicazioni elettriche.\nQuando viene utilizzato per il trasporto di segnale audiovisivo, come nel caso del segnale TV terrestre, prende il nome di cavo RF, dove \"RF\" sta per \"frequenze radio\", in quanto il segnale \u00e8 decodificato tramite frequenze radio.\nViene comunemente detto anche \"cavo video\" poich\u00e9 utilizzato spesso in applicazioni trasmissive di segnale video.\nDescrizione.\n\u00c8 composto da un singolo conduttore di rame posto al centro del cavo (\"anima\") e da un dielettrico (generalmente in polietilene o PTFE) che separa l'anima centrale da uno schermo esterno costituito da fili metallici intrecciati (\"maglia\") o da una lamina avvolta a spirale (\"treccia\"), garantendo costantemente l'isolamento tra i due conduttori. Lo schermo di metallo aiuta a bloccare le interferenze. Il cavo \u00e8 munito poi di connettori ai suoi estremi di connessione.\nIl segnale viaggia sotto forma di campo elettromagnetico tra l'anima e la maglia a una velocit\u00e0 v che \u00e8 una frazione di quella della luce nel vuoto e pari a c/n con \"n\" indice di rifrazione del dielettrico frapposto. L'analisi della propagazione del campo elettromagnetico nel cavo coassiale fa parte della \"teoria delle linee di trasmissione\", mentre l'effetto di convogliamento \u00e8 paragonabile a quello di una guida d'onda metallica. In particolare in esso si propaga il modo elettromagnetico TEM. \nCaratteristiche.\nI cavi coassiali vengono prodotti di diversi tipi in funzione della frequenza del segnale da trasportare e della potenza dello stesso. I valori di impedenza sono principalmente due:\nL'impedenza caratteristica di 50 ohm \u00e8 preferita per gli apparati trasmittenti o ricetrasmittenti, in quanto il conduttore centrale, a parit\u00e0 di diametro esterno del cavo, ha un diametro maggiore, quindi una resistenza pi\u00f9 bassa e trasporta meglio correnti elevate; l'impedenza caratteristica di 75 ohm, viceversa, \u00e8 preferita per gli apparati solo riceventi in quanto, a parit\u00e0 di diametro esterno, ha un'attenuazione minore di un cavo a 50 ohm.\nEsistono anche cavi con impedenza caratteristica di 93 ohm e 105 ohm utilizzati per reti di connessione dati.\nUna tipologia particolare, caratterizzata da estrema flessibilit\u00e0 e buona resistenza allo strappo, \u00e8 utilizzata nelle sonde per oscilloscopio.\nIl cavo coassiale, DC per le trasmissioni analogiche e simile al cavo che trasporta i segnali radio e TV su lunghe distanze, fu in seguito adattato alla comunicazione dati digitali. I dati digitali sono molto pi\u00f9 suscettibili rispetto ai dati analogici al rumore e alle distorsioni di segnale che vengono introdotte quando i segnali viaggiano su grandi distanze. \nQuindi, le reti che usano come mezzo trasmissivo il cavo coassiale possono estendersi solo per distanze limitate a meno che non vengano utilizzati dei ripetitori di segnale che rigenerano il segnale periodicamente (\"repeater\"). Semplici amplificatori non sarebbero adatti, perch\u00e9 questi amplificherebbero anche il rumore e la distorsione che il segnale raccoglie mentre viaggia sul mezzo.\nPer molto tempo il cavo coassiale \u00e8 stata inoltre la sola scelta economica da usare nella cablatura di reti locali ad alta velocit\u00e0 perch\u00e9 rispetto al classico doppino garantisce una capacit\u00e0 di banda e dunque una velocit\u00e0 di trasmissione superiore.\nGli svantaggi di installare e mantenere un sistema in cavo coassiale includono il fatto che il cavo \u00e8 complesso e costoso da fabbricare, \u00e8 difficile da utilizzare in spazi confinati in quanto non pu\u00f2 essere piegato eccessivamente intorno ad angoli stretti ed \u00e8 soggetto a frequenti rotture meccaniche ai connettori. . In tali ambiti il cavo coassiale \u00e8 stato soppiantato dalla fibra ottica e dalle relative comunicazioni ottiche.\nTrattazione matematica.\nSi consideri un cavo coassiale formato da due cilindri cavi di raggio formula_1 e formula_2 (con formula_3). Il cilindro interno ha una capacit\u00e0 per unit\u00e0 di lunghezza formula_4 e un'induttanza per unit\u00e0 di lunghezza formula_5.\nConsiderando un tratto infinitesimo del conduttore, di lunghezza formula_6, la caduta di potenziale dovuta all'induttanza nel tratto vale\nformula_7\ndove formula_8 \u00e8 la corrente circolante.\nViceversa, a causa della capacit\u00e0, essendo formula_9 e formula_10,\nformula_11\nda cui\nformula_12\nformula_13\nDerivando le due equazioni rispetto a formula_14 e sostituendo si ottiene\nformula_15\nformula_16\nche rappresentano, secondo l'equazione di d'Alembert due onde che si propagano alla velocit\u00e0\nformula_17\nLa corrente e la differenza di potenziale sono poi legate dalla relazione formula_18, in cui formula_19 \u00e8 l'impedenza.\nIn un circuito LC, l'impedenza vale\nformula_20\ned \u00e8 un numero reale.\nPer trovare il valore di formula_21 e di formula_19 in un cavo coassiale \u00e8 dunque necessario calcolare formula_5 e formula_4.\nL'induttanza formula_5 pu\u00f2 essere calcolata ricordando che l'energia del campo magnetico vale formula_26 e che tale valore \u00e8 uguale all'integrale sul volume della densit\u00e0 del campo magnetico, data da formula_27.\nSe la corrente che scorre sul conduttore \u00e8 pari a formula_8, detta formula_29 la distanza dall'asse del cilindro, il campo magnetico vale (legge di Biot-Savart)\nformula_30\nquindi, considerando dei cilindri cavi di lunghezza formula_31 e spessore formula_32,\nformula_33\nIntegrando e semplificando si ottiene\nformula_34\nPer un condensatore cilindrico, invece, la capacit\u00e0 vale\nformula_35,\nda cui, dividendo per formula_31, si ricava\nformula_37\nPertanto\nformula_38\nCi\u00f2 significa che, assumendo che l'interno del cavo sia vuoto, il segnale si trasmette alla velocit\u00e0 della luce, o, se riempito da un dielettrico, alla velocit\u00e0 della luce in tale mezzo.\nViceversa, per l'impedenza si ottiene\nformula_39\ndove formula_40 \u00e8 l'impedenza caratteristica del vuoto (pari a circa formula_41), da sostituire opportunamente con l'impedenza specifica dell'eventuale dielettrico inserito nel cavo."}
{"id": "71657", "revid": "765341", "url": "https://it.wikipedia.org/wiki?curid=71657", "title": "Kilobit per secondo", "text": "Il kilobit per secondo (abbreviato kbit/s o talvolta kb/s o kbps) \u00e8 un'unit\u00e0 di misura che indica la capacit\u00e0 di trasmissione (quindi velocit\u00e0) dei dati su una rete informatica.\nUn kilobit corrisponde a 1.000 bit. L'unit\u00e0 secondo il prefisso binario \u00e8 invece il kibibit per secondo (kibit/s), ed \u00e8 equivalente a 1.024 bit per secondo.\nIn testi molto vecchi si pu\u00f2 sentire parlare di baud come termine equivalente a bps; questo \u00e8 un uso erroneo, perch\u00e9 il baud indica propriamente il numero di modulazioni del segnale per secondo, e una singola modulazione pu\u00f2 trasportare pi\u00f9 bit di informazione."}
{"id": "71661", "revid": "580", "url": "https://it.wikipedia.org/wiki?curid=71661", "title": "Insetti", "text": ""}
{"id": "71662", "revid": "1222", "url": "https://it.wikipedia.org/wiki?curid=71662", "title": "Lepidotteri", "text": ""}
{"id": "71664", "revid": "889336", "url": "https://it.wikipedia.org/wiki?curid=71664", "title": "Oligopolio", "text": "L'oligopolio dal greco antico \u1f40\u03bb\u03af\u03b3\u03bf\u03b9 (\u1f40l\u00edgoi: \u00abpoco\u00bb, \u00abpochi\u00bb) e -\u03c0\u03ce\u03bb\u03b9\u03bf\u03bd (p\u00f3lion, da \u03c0\u03c9\u03bb\u03b5\u1fd6\u03bd \u2014 pol\u00e8in, vendere) \u00e8 una forma di mercato in cui ci sono poche imprese con uguale struttura di costo e che producono un bene omogeneo. Le imprese oligopolistiche non sono price-maker, e quindi non possono stabilire il prezzo di mercato, ma sono in grado di influenzarlo con i loro comportamenti.\nIl duopolio \u00e8, in particolare, un oligopolio con soli due offerenti e viene spesso utilizzato per semplificare i modelli di Oligopolio.\nCaratteristiche.\nDiversamente da forme di mercato quali la concorrenza perfetta o il monopolio, non esiste un modello universale di oligopolio. Ci\u00f2 \u00e8 almeno in parte dovuto al fatto che le imprese che operano all'interno di un mercato oligopolistico hanno la possibilit\u00e0 di adottare comportamenti di tipo strategico, ossia di effettuare le proprie decisioni di produzione o prezzo in funzione delle scelte effettuate dalle imprese concorrenti. Questa caratteristica d\u00e0 adito a una maggiore variet\u00e0 di possibili comportamenti, che si traduce nel gran numero di modelli di oligopolio proposti dalla teoria economica. Si presentano di seguito i modelli standard di oligopolio \"\u00e0 la\" Bertrand, Cournot e Stackelberg, normalmente trattati in un testo introduttivo di microeconomia o economia industriale.\nL'oligopolio \u00e8 caratterizzato da:\nModelli di oligopolio.\nModello di Bertrand.\nConcetto sviluppato dall'economista e matematico francese Joseph Louis Fran\u00e7ois Bertrand; il modello si basa su:\nIl modello di Bertrand \u00e8 una critica fatta al modello di Cournot. Cournot sosteneva infatti che l'equilibrio era raggiungibile solo in presenza di \"irrilevanza strategica\" poich\u00e9 ragionava sulle quantit\u00e0. Bertrand invece usa come variabile i prezzi, ma la critica fatta successivamente da Edgeworth a Bertrand \u00e8 che quest'ultimo ipotizza capacit\u00e0 produttiva infinita per la singola impresa.\nModello di Sylos-Labini.\nIl modello di Sylos-Labini per l'oligopolio vale in un mercato dove \u00e8 presente un prodotto omogeneo, non differenziato, offerto da imprese che hanno dimensioni e costi della produzione molto diversi, con forti discontinuit\u00e0 tecnologiche, e un'impresa di grandi dimensioni, pi\u00f9 efficiente delle altre, in grado di esercitare una leadership di prezzo. Quindi, tre ipotesi:\nPer il postulato di Sylos-Labini una nuova impresa entra nel mercato se e solo se il prezzo di equilibrio, di mercato, che si viene a determinare dopo la sua entrata gli consente di realizzare almeno il profitto normale.\nL'impresa che ha la leadership di prezzo adotter\u00e0 un prezzo che deve essere remunerativo per s\u00e9 e le altre aziende presenti sul mercato, ma con un saggio di mark-up non troppo alto, tale da dissuadere altri potenziali concorrenti dall'ingresso nel mercato.\nIl prezzo limite formula_1 che l'impresa leader praticher\u00e0, \u00e8 dato da:\ndove:"}
{"id": "71665", "revid": "399", "url": "https://it.wikipedia.org/wiki?curid=71665", "title": "Vulpes vulpes", "text": "La volpe rossa, o semplicemente volpe (Vulpes vulpes ), \u00e8 la pi\u00f9 grande delle volpi propriamente dette e il carnivoro con l'areale pi\u00f9 vasto, essendo presente in tutto l'emisfero boreale, dal circolo polare artico al Nord Africa, il Nord America e l'Eurasia.\nIl suo areale si \u00e8 espanso insieme a quello umano, essendo stata introdotta in Australia, dove viene considerata nociva per i marsupiali e gli uccelli indigeni. A causa dei suoi danni ecologici in quest'ultimo continente nero, la specie \u00e8 considerata una tra le peggiori specie invasive.\nLa specie ebbe origine da antenati pi\u00f9 piccoli in Eurasia durante il Villafranchiano medio, e colonizz\u00f2 il Nord America poco dopo la glaciazione del Wisconsin. Fra le volpi del genere \"Vulpes\", la volpe rossa rappresenta una forma pi\u00f9 specializzata al carnivorismo. Oltre che per le maggiori dimensioni, si distingue ulteriormente dalle altre volpi per la capacit\u00e0 di adattarsi a qualsiasi ambiente. Malgrado il suo nome informale, la specie non \u00e8 sempre rossa, essendo stati segnalati sia esemplari albini che melanici. Si riconoscono 45 sottospecie, che sono divise in due categorie: le grosse volpi rosse settentrionali e le piccole volpi rosse meridionali dei deserti asiatici e mediorientali.\nLa volpe rossa vive solitamente in coppia o in piccoli gruppi rivolti a una coppia riproduttiva e la sua prole o da un maschio con varie femmine imparentate. I cuccioli cresciuti tendono a rimanere con i genitori per assisterli nella cura di nuovi piccoli. Si ciba prevalentemente di piccoli roditori, ma caccia anche conigli, uccelli terricoli, rettili, invertebrati e giovani ungulati. Ogni tanto si nutre anche di frutta e vegetali. Sebbene tenda a uccidere i predatori pi\u00f9 piccoli, incluse altre specie di volpe, \u00e8 vulnerabile agli attacchi di predatori pi\u00f9 grossi come lupi, coyote, sciacalli e vari felini di grossa (come i leopardi) o media taglia (come le linci).\nLa specie ha una lunga storia d'associazione con gli umani, essendo stata cacciata attivamente come animale nocivo o da pelliccia per molti secoli, ed \u00e8 protagonista di tante fiabe e leggende. Dato il suo vasto areale e la popolazione numerosa, \u00e8 fra gli animali pi\u00f9 importanti nel commercio delle pellicce.\nEvoluzione.\nLa volpe rossa \u00e8 una volpe pi\u00f9 specializzata delle volpi afgane, i corsac e le volpi del Bengala nella direzione del carnivorismo. Perci\u00f2, il cranio presenta meno tratti neotenici. Il cladogramma qui presente dimostra la sua posizione filogenetica.\nOrigini.\nLa specie \u00e8 di origine eurasiatica, e potrebbe essere discesa o da \"Vulpes alopecoides\" o il cinese \"V. chikushanensis\", entrambi vissuti durante il Villafranchiano medio. \u00c8 probabile che la specie ancestrale sia stata pi\u00f9 piccola della forma odierna, siccome i reperti fossili pi\u00f9 antichi di volpe rossa sono invariabilmente pi\u00f9 piccoli dei loro discendenti.\nLa volpe rossa colonizz\u00f2 il Nordamerica in due ondate: durante o poco prima dell'Illinoiano e durante la glaciazione di Wisconsin. La specie fu ristretta all'estremo nord del nordamerica, e cominci\u00f2 a espandersi verso sud solo dopo cambiamenti climatici dovuti alle attivit\u00e0 umane. Esistono due refugia di volpe rossa in nordamerica, separate sin dal Wisconsiniano. Il refugium boreale appare in Alaska e il Canada occidentale, e consiste nelle sottospecie grandi \"V.\u00a0v.\u00a0alascensis\", \"V.\u00a0v.\u00a0abietorum\", \"V.\u00a0v.\u00a0regalis\", e \"V.\u00a0v.\u00a0rubricosa\". Il refugium montano appare nelle zone protette subalpine e i campi alpini delle montagne rocciose, la Catena delle Cascate e il Sierra Nevada, inglobando le sottospecie \"V.\u00a0v.\u00a0macroura\", \"V.\u00a0v.\u00a0cascadensis\", and \"V.\u00a0v.\u00a0necator\".\nSottospecie.\nSin dal 2005, sono riconosciute 45 sottospecie. Nel 2010, fu scoperta attraverso un esame del DNA mitocondriale un'ulteriore popolazione distinta nelle pianure della Valle del Sacramento, \"V.\u00a0v.\u00a0patwin\".\nAttraverso le attivit\u00e0 umane, ci sono stati vari gradi d'incrociamento fra le varie sottospecie; le volpi rosse sulle isole britanniche per esempio si sono incrociate estensivamente con esemplari importati dalla Germania, la Francia, il Belgio, la Sardegna e probabilmente anche dalla Siberia e dalla Scandinavia. In ogni caso, gli studi genetici non rivelano differenze genetiche sostanziali entro le popolazioni europee. Una mancanza di diversit\u00e0 genetica \u00e8 consistente con il fatto che la specie \u00e8 altamente mobile, potendo un esemplare viaggiare fino a circa 320 chilometri in un anno. Sebbene volpi rosse di origine europea furono introdotte in varie zone degli Stati Uniti durante il ventesimo secolo, i test genetici indicano una assenza totale di aplotipi europei nelle popolazioni americane. Volpi di origine nordamericana orientale sono state introdotte in California meridionale, la Valle di San Joaquin e la San Francisco Bay Area, dove si sono leggermente immischiate con la sottospecie indigena \"V.\u00a0v.\u00a0patwin\". Inoltre, non ci sono prove che le volpi orientali introdotte in California si sono incrociate con l'altra sottospecie indigena \"V.\u00a0v.\u00a0necator\". Le mappe genetiche indicano che le volpi rosse nordamericane sono state separate dai loro conspecifici eurasiatici da 400.000 anni, cos\u00ec probabilmente rendendo il nome binomiale \"V. fulva\" usato in passato per la volpe rossa nordamericana valido se la speciazione \u00e8 accaduta.\nLe sottospecie vengono divise in due categorie:\nBiologia.\nQuesti animali possono misurare fra i 75 e i 140\u00a0cm, per un peso che varia fra i 3 e gli 11\u00a0kg: queste misure rendono la volpe rossa il pi\u00f9 grande appartenente al proprio genere. \nAspetto.\nIl colore, spesso rossiccio, va dal giallo al marrone, a seconda degli individui e delle regioni. La gola, il ventre e l'estremit\u00e0 della coda sono bianche; quest'ultima \u00e8 lunga e folta. Il muso \u00e8 allungato e le orecchie sono triangolari ed estremamente mobili.\nAlimentazione.\nNonostante sia classificato come carnivoro la volpe \u00e8 un animale onnivoro nonch\u00e9 grande opportunista. \u00c8 in grado di cacciare prede di diverse dimensioni, da insetti di 0,5\u00a0cm di lunghezza a uccelli di 1,5 m di apertura alare. La sua dieta si basa su una grande variet\u00e0 di specie: invertebrati, piccoli mammiferi, uccelli, uova e piccoli anfibi e rettili. Tra i vegetali particolarmente graditi ci sono i frutti di bosco e altri tipi di frutta. Possono anche nutrirsi di carogne e di qualsiasi cosa di commestibile incontrino.\nLe volpi sono solite cacciare da sole. Con il loro raffinato senso dell'udito possono individuare piccoli mammiferi tra l'erba alta e folta balzando in aria e finendo su di loro. Possono anche cacciare prede quali i conigli appostandosi in modo furtivo e silenzioso balzando con un rapido scatto su di loro. Le volpi tendono ad avere un atteggiamento molto ossessivo nei confronti del cibo e raramente lo condividono con gli altri esemplari: fanno eccezione i comportamenti del periodo degli amori e delle madri con i propri cuccioli.\nLa quantit\u00e0 di cibo consumata giornalmente varia dai 0,5\u00a0kg a 1\u00a0kg. Le volpi rosse hanno uno stomaco piccolo rispetto alle loro dimensioni e per questo motivo possono mangiare solo la met\u00e0 di quello che possono ingerire i cani o i lupi rispetto alla loro stazza. Nei periodi di abbondanza le volpi mettono da parte scorte alimentari per il futuro seppellendole in piccole buche di 5\u201310\u00a0cm. Tendono a nascondere il cibo in tanti piccoli nascondigli piuttosto che in un unico 'grande magazzino'. Si pensa che agiscano in questo modo per non rischiare di perdere l'intera scorta in una sola volta.\nComportamento.\nNormalmente vive in coppia, con i cuccioli, anche se talvolta \u00e8 possibile osservarne esemplari solitari o in gruppi di 4 o 6 adulti. Il maschio marchia il territorio in modo sistematico e comunica con i propri simili attraverso segnali sonori, visivi, tattili e olfattivi. Una volpe pu\u00f2 riconoscere un altro esemplare dall'odore, oltre a decifrarne il rango gerarchico e il livello sociale. \u00c8 significativo sottolineare che, in questa specie, la coppia tende a riformarsi ogni anno e che il maschio solitamente partecipa attivamente alla cura e all'allevamento della prole, procurando il cibo e difendendo i cuccioli da possibili predatori.\nPer vivere in una grande variet\u00e0 di ambienti diversi, le volpi devono avere una grande capacit\u00e0 di adattamento. Non deve sembrare strano infatti il fenomeno di due popolazioni distinte di volpi che si comportano come se fossero specie totalmente differenti. Le volpi sono animali crepuscolari o addirittura notturni nelle zone in cui l'intervento dell'uomo \u00e8 massiccio (e c'\u00e8 presenza di luce artificiale); per queste ragioni sono pi\u00f9 attive di notte che di giorno. Generalmente sono cacciatori solitari. Le volpi sono animali territoriali e difendono il loro territorio in coppia durante l'inverno e da sole durante l'estate. Il loro territorio pu\u00f2 estendersi per 50\u00a0km\u00b2 anche se pu\u00f2 ridursi drasticamente anche fino a 12\u00a0km\u00b2 in zone in cui il cibo \u00e8 abbondante. Marcano il loro territorio mediante delle ghiandole odorifere poste vicino alla coda. La sostanza odorosa secreta da questa ghiandola \u00e8 composta da tioli e tioacetato, molto simile, anche se posseduta in minor quantit\u00e0, a quelle dalle puzzole. I membri della famiglia comunicano tra loro attraverso il linguaggio del corpo e l'emissione di suoni differenti. Posseggono una vasta gamma di vocalizzazioni utilizzate in base alle situazioni pi\u00f9 specifiche. Possono inoltre comunicare tra loro mediante l'olfatto e per questo spesso marcano il cibo e il territorio con l'urina.\nSpesso utilizzano tane usate da animali come tassi o conigli. I tassi sono tra i principali nemici delle volpi e spesso minacciano di divorare i cuccioli. \nRiproduzione.\nIl periodo degli amori \u00e8 molto variabile e cambia secondo la latitudine: in Italia ha luogo in inverno, tra dicembre e febbraio. I parti avvengono generalmente tra marzo e aprile. La femmina, dopo una gestazione di 7 settimane, partorisce, in una tana, in media da 3 a 5 piccoli, che vengono allattati per un mese. AI termine di questo periodo essi iniziano a prendere i primi cibi solidi, costituiti da alimenti predigeriti dalla madre e poi rigurgitati. Questa tecnica \u00e8 molto vantaggiosa poich\u00e9 permette di nutrire la cucciolata senza portare le carcasse vicino alla tana e nel contempo fa s\u00ec che i piccoli non debbano spostarsi alla ricerca di cibo, esponendosi a eventuali pericoli. Durante le prime due settimane di vita, la madre non abbandona i cuccioli, si dedica interamente al loro allattamento e viene nutrita dal maschio. La femmina non esita a trasportare in luoghi pi\u00f9 sicuri i propri piccoli se, nei pressi della tana, vengono a crearsi fattori di disturbo. I piccoli escono dalla tana per la prima volta intorno alla quarta o quinta settimana e sono molto giocherelloni. In genere la volpe si nasconde nei rovi nelle tane e in case abbandonate. Cercano luoghi caldi e asciutti in inverno, mentre in estate cercano luoghi freschi e umidi. La volpe femmina in genere produce i suoi cuccioli vicini all'acqua perch\u00e9 una volta partorito la volpe \u00e8 disidratata e deve abbeverarsi.\nIn natura, questa specie pu\u00f2 raggiungere un'et\u00e0 di 12 anni.\nIl rapporto con l'uomo.\nLe volpi hanno sempre avuto un impatto ambivalente nell'immaginario dell'uomo: da un lato sono ritenute un problema, in quanto prediligono i piccoli animali da cortile e il pollame, dall'altro sono sempre state ammirate per la loro bellezza e scaltrezza (numerosi sono infatti i racconti che narrano l'intelligenza di questo animale). Sono molto utili soprattutto in ambito agricolo per la loro capacit\u00e0 di liberare i campi da varie specie di roditori, che danneggiano i raccolti ."}
{"id": "71668", "revid": "1610933", "url": "https://it.wikipedia.org/wiki?curid=71668", "title": "Volpe rossa", "text": ""}
{"id": "71669", "revid": "1718925", "url": "https://it.wikipedia.org/wiki?curid=71669", "title": "Unione matematica internazionale", "text": "L'Unione matematica internazionale (in inglese: \"International Mathematical Union\", in sigla IMU) \u00e8 una organizzazione internazionale non-governativa dedicata alla cooperazione internazionale per lo sviluppo della matematica. Ne fanno parte le associazioni matematiche nazionali di 65 paesi. Il sodalizio, a sua volta, \u00e8 membro dell'International Council for Science (ICSU). \nL'Unione matematica internazionale organizza il quadriennale Congresso internazionale dei matematici, e altre conferenze a carattere internazionale, e conferisce dei premi di grande rilievo. Inoltre, incoraggia e sostiene altre attivit\u00e0 matematiche internazionali giudicate capaci di contribuire allo sviluppo della scienza matematica in tutti i suoi aspetti, puro, applicato o educativo.\nOrganismi e attivit\u00e0.\nL'IMU \u00e8 amministrata da un comitato esecutivo e opera attraverso commissioni e comitati.\nDell'executive committee, in carica per il quadriennio 2007-2010, fanno parte: \nEvento rilevante \u00e8 l'assemblea generale dei delegati delle organizzazioni aderenti: essa si tiene ogni 4 anni, in concomitanza con un Congresso ICM e con la partecipazione del comitato esecutivo e decide delle risoluzioni che guidano le attivit\u00e0 dell'IMU.\nLa Commission on Developments and Exchanges (CDE), istituita nel 1978, ha il fine di promuovere la matematica nei paesi in via di sviluppo ed economicamente svantaggiati e di facilitare la cooperazione internazionale che possa supportare questo obiettivo.\nLa International Commission on Mathematical Instruction (ICMI), dal 1952 \u00e8 formalmente una commissione dell'IMU. \nIl Committee on Electronic Information and Communication (CEIC), \u00e8 stato costituito nel 1998 dall'IMU con un ampio mandato di fornire segnalazioni e consigli in materia di gestione elettronica delle conoscenze matematiche. La CEIC in particolare guida Math-Net, il \"sistema globale per la informazione e la comunicazione elettronica per la matematica\".\nPremi.\nL'IMU conferisce la medaglia Fields, il premio Gauss e il premio Nevanlinna. Inoltre fornisce il patrocinio al premio Abel e al premio Ramanujan.\nStoria.\nLa cooperazione internazionale fra i matematici ha ricevuto impulso dalla organizzazione dei congressi internazionali a partire dal primo tenuto nel 1897.\nL'IMU \u00e8 stata fondata nel 1920, in seguito alla fondazione nel 1919 dell'International research Council (IRC). Per le difficolt\u00e0 della politica internazionale nel periodo tra le due guerre mondiali, nonostante gli sforzi riconciliativi esercitati in particolare da Salvatore Pincherle, l'IMU si \u00e8 sciolta nel 1932. Dopo il fallimento dei tentativi di riorganizzarla negli anni successivi, si \u00e8 dovuta attendere la conclusione della seconda guerra mondiale per farla rinascere. Essa, in particolare per merito di Marshall Stone, \u00e8 stata rifondata formalmente nel 1951 e la prima Assemblea Generale del nuovo organismo si \u00e8 tenuta nel 1952.\nMembri.\nSono membri affiliati dell'IMU le seguenti societ\u00e0 matematiche multinazionali:\nI paesi membri dell'IMU sono ripartiti in 5 gruppi che presentano diversi diritti e doveri. Ogni paese del Gruppo I, II, II, IV e V rispettivamente, dispone di 1, 2, 3, 4, 5 voti nella assemblea Generale e deve contribuire con una quota nelle proporzioni 1:2:4:7:10.\nLogo.\nIl logo attuale dell'Unione - chiamato anello di Borromeo - \u00e8 stato adottato nel 2006 durante il congresso di Madrid; il logo \u00e8 composto da tre anelli ortogonali intrecciati. Il nome del grafismo si riferisce a uno degli emblemi dell'antica famiglia gentilizia dei Borromeo."}
{"id": "71670", "revid": "767487", "url": "https://it.wikipedia.org/wiki?curid=71670", "title": "SCO UNIX", "text": "SCO UNIX \u00e8 una variante del sistema operativo Unix per computer IBM compatibili sviluppato dalla Santa Cruz Operation (\"SCO\") tra il 1989 e il 2009.\nStoria.\nLa prima versione, \"SCO UNIX System V/386 Release 3.2.0\", venne pubblicata nel 1989 e, come il suo predecessore Xenix, non includeva il supporto per il TCP/IP o il sistema a finestre X Window System. Questi erano disponibili solamente acquistando il pacchetto OpenDesktop.\nNel 1995 SCO ha acquistato da Novell i codici sorgenti dello Unix AT&amp;T, diventando la comproprietaria di tutti i diritti di licenza su Unix. SCO ha inoltre acquistato il sistema operativo UnixWare, cambiando contemporaneamente il nome di SCO Unix in SCO OpenServer 5. In questa versione venne aggiunto il supporto per gli eseguibili ELF e librerie condivise dinamiche.\nNell'agosto del 2000 SCO ha annunciato la vendita delle proprie divisioni software e servizi, e dei sistemi UnixWare e OpenServer a Caldera Systems, che nel 2002 ha cambiato nome in \"SCO Group\".\nThe SCO Group ha poi continuato a sviluppare OpenServer, che nel 2005 \u00e8 giunto alla versione 6, che mantiene la compatibilit\u00e0 per le applicazioni sviluppate per Xenix per i microprocessori 80286 e successivi.\nCaratteristiche.\nSCO Unix \u00e8 basato su Unix AT&amp;T System V Release 3.2, con l'inclusione dei driver e delle utility presenti in Xenix, di cui \u00e8 l'evoluzione. Successivamente SCO aggiunse la maggior parte delle caratteristiche di System V Release 4.\nControversie legali.\nForse anche a causa della confusione nata dalle continue cessioni dei diritti di unix, nel 2004 The SCO Group ha fatto causa a Novell per aver registrato un certo numero di copyright su Unix gi\u00e0 registrati in precedenza da SCO.\nNel 2007 un tribunale americano, nella causa SCO contro Novell, ha stabilito invece che \u00e8 Novell a detenere il copyright del codice Unix e UnixWare sviluppato prima del 1995.\nLa sentenza definitiva risale al novembre 2008 e conferma il precedente giudizio della corte, secondo la quale SCO Group deve pi\u00f9 di 3,5 milioni di dollari a Novell per arricchimento indebito."}
{"id": "71672", "revid": "1318658", "url": "https://it.wikipedia.org/wiki?curid=71672", "title": "International Council for Science", "text": "L'International Council for Science (ICSU), chiamato in precedenza International Council of Scientific Unions, \u00e8 stato costituito nel 1931 come un'organizzazione internazionale non governativa dedicata alla cooperazione internazionale per l'avanzamento della scienza, creato sulle ceneri del precedente Consiglio internazionale delle ricerche.\nSono suoi membri consigli o accademie nazionali dedicati alla scienza e alla ricerca, e associazioni scientifiche internazionali; tra queste la International Mathematical Union, l'Unione astronomica internazionale (\"International Astronomical Union\") e la International Union of Pure and Applied Chemistry.\nDescrizione.\nScopi e finalit\u00e0.\nL'ICSU venne fondato per riunire gli scienziati in imprese scientifiche internazionali con le seguenti finalit\u00e0:\n\u00abIdentificare e indirizzare le questioni di maggior importanza per la scienza e la societ\u00e0, mobilitando le risorse e le conoscenze della comunit\u00e0 scientifica internazionale; promuovere la partecipazione di tutti gli scienziati, indipendentemente da razza, cittadinanza, lingua, parte politica, o sesso, nelle imprese scientifiche internazionali; facilitare le interazioni tra differenti discipline scientifiche e tra scienziati di nazioni \"sviluppate\" e \"in via di sviluppo\"; stimolare un dibattito costruttivo agendo come voce autorevole indipendente per la scienza e gli scienziati internazionali.\u00bb \nAl 2007 esso comprendeva 113 membri scientifici nazionali multi-disciplinari, associati e osservatori (consigli di ricerca scientifica o accademie scientifiche) in rappresentanza di 133 paesi e 29 unioni scientifiche internazionali mono-disciplinari. L'ICSU ha anche 24 associati scientifici.\nUno dei principi fondamentali dell'ICSU \u00e8 quello dell'universalit\u00e0 della scienza, il quale afferma il diritto e la libert\u00e0 degli scienziati di associarsi in attivit\u00e0 scientifiche internazionali, senza badare a fattori quali cittadinanza, religione, credo, parte politica, origine etnica, razza, colore, lingua, et\u00e0 o sesso.\nIl Consiglio agisce come focalizzatore per lo scambio di idee e informazioni, e per lo sviluppo di standard. Centinaia di congressi, simposi e altri incontri scientifici vengono organizzati ogni anno in tutto il mondo con la pubblicazione di un'ampia gamma di newsletter, manuali e riviste.\nFonti di finanziamento.\nLa principale fonte di finanziamento dell'ICSU sono i contributi che riceve dai propri membri. Altre fonti di entrate sono i contratti quadro con l'UNESCO, e le sovvenzioni e i contratti da parte di organi, fondazioni e agenzie delle Nazioni Unite, che sono usati per sostenere le attivit\u00e0 scientifiche delle unioni dell'ICSU e i suoi corpi interdisciplinari."}
{"id": "71673", "revid": "599", "url": "https://it.wikipedia.org/wiki?curid=71673", "title": "ICSU", "text": ""}
{"id": "71674", "revid": "599013", "url": "https://it.wikipedia.org/wiki?curid=71674", "title": "Imu", "text": ""}
{"id": "71676", "revid": "599013", "url": "https://it.wikipedia.org/wiki?curid=71676", "title": "Ems", "text": ""}
{"id": "71678", "revid": "1573940", "url": "https://it.wikipedia.org/wiki?curid=71678", "title": "Eutheria", "text": "Gli Euteri (Eutheria, ) o \"Euplacentati\" sono una delle due infraclassi di mammiferi della sottoclasse dei Theria (l'altra \u00e8 rappresentata dai Metatheria).\nIl nome significa \"vere bestie\". Sono dotati di placenta pi\u00f9 efficiente rispetto ai Metatheria (o Marsupiali), dotati di placenta vitellina. Raggruppano la maggioranza dei mammiferi viventi, tra cui l'uomo, e sono diffusi in tutti i continenti.\nDescrizione.\nGli Euteri hanno una temperatura corporea pi\u00f9 elevata e stabile degli altri Mammiferi: a causa di ci\u00f2 posseggono testicoli esterni, in quanto la spermioistogenesi viene disturbata da temperature troppo elevate.\nGli Euteri si distinguono dagli altri mammiferi per il fatto che il feto \u00e8 nutrito durante la gestazione per mezzo di una placenta perfezionata mentre, generalmente, questo non succede negli altri mammiferi (\"Mus malabaricus\" \u00e8 una cospicua eccezione a questa regola). Si riproducono sessualmente, e il piccolo si sviluppa completamente all'interno del corpo della madre. I Mammiferi Euteri sono vivipari. La specie di Eutheria pi\u00f9 antica conosciuta appartiene al genere \"Eomaia\", ritrovata in Cina e risalente al Cretaceo Inferiore. \u00c8 indubbiamente un membro degli Euteri, ma i fianchi dell'animale sono costruiti troppo rigidamente per permettere la nascita di un piccolo ben formato. Ci\u00f2 fa fortemente pensare che la placenta abbia giocato solo un piccolo ruolo nello sviluppo del piccolo.\nPrime specie.\n\"Eomaia scansoria\" \u00e8 datato a circa 125 milioni di anni fa ed \u00e8, al momento, il pi\u00f9 antico tra gli Euteri. Tuttavia le sue specializzazioni da mammifero arrampicatore arboricolo alternate a caratteri invece simili ai Marsupiali inducono gli scienziati a calcolare ancora pi\u00f9 indietro nel tempo la nascita dell'infraclasse. Seguono a distanza di pochi milioni di anni i generi \"Murtoilestes\" e \"Prokennalestes\", entrambi forme ancora ancestrali. Dal genere Prokennalestes sembrerebbero derivare lo sconosciuto e rapidamente estinto ordine degli Asioryctitheria nonch\u00e9 i primi rappresentanti di tutti i vari ordini attuali. Si aggiorna continuamente poi la lista di fossili di animali considerati \"basali\" (cio\u00e8 alla base degli ordini attuali) ma che non \u00e8 possibile classificare con certezza perch\u00e9 le ricostruzioni sono limitate a pochi frammenti: risalgono tutti al Cretaceo superiore i fossili di \"Bobolestes\" e \"Beleutinus\" (forse appartenenti al gruppo Zalambalestidae) e quelli dei generi \"Sahnitherium\" e \"Deccanolestes\" (che presentano analogie con i primi rappresentanti dei Carnivori). Non \u00e8 ancora chiaro, infine, se il genere nordamericano \"Montanalestes\" debba essere classificato o meno negli Eutheria viste le sue analogie con \"Prokennalestes\" che per\u00f2 \u00e8 stato ritrovato in Mongolia: fossili come \"Eomaia\" e \"Prokennalestes\" hanno indotto gli scienziati ad ipotizzare un'origine asiatica degli Eutheria e se \"Montanalestes\" ne fosse incluso si dovrebbe ipotizzare una radiazione geografica enorme per quei tempi ed un arretramento dei tempi di comparsa. Si tratta comunque solo di teorie non ancora supportate da ritrovamenti fossili inequivocabili.\nTassonomia.\nSecondo la classificazione stabilita da O. Madsen nel 2001, gli Euteri vengono suddivisi in 5 superordini i cui rapporti filogenetici sono illustrati nel seguente cladogramma:\nQuesta classificazione non tiene conto degli studi di Kriegs e Svartman del 2006, per i quali l'intera infraclasse Eutheria andrebbe divisa in Edentata (gli Xenartri, unici a non possedere una staffa che permette il passaggio di un vaso sanguigno all'interno dell'orecchio medio) ed Epitheria (comprendente tutti gli altri gruppi).\nEvoluzione.\nSecondo alcune ricostruzioni, gli Afroteri si differenziarono dagli altri superordini circa 105 milioni di anni fa, quando il continente africano si separ\u00f2 dalle altre maggiori masse continentali.\nLe analisi genetiche suggeriscono che gli Xenartri, che invece si svilupparono in Sudamerica, si separarono dai rimanenti gruppi un po' pi\u00f9 tardi, all'incirca 60 milioni di anni fa.\nGli Euarchontoglires si separarono dal gruppo dei Laurasiatheria probabilmente 95-85 milioni di anni fa, in pieno Cretaceo."}
{"id": "71693", "revid": "41551", "url": "https://it.wikipedia.org/wiki?curid=71693", "title": "Gravidanza bicoriale", "text": "La gravidanza bicoriale \u00e8 la gravidanza gemellare in cui i due feti si sviluppano in due sacchi gestazionali distinti. Avremo perci\u00f2 anche due placente distinte. Il sacco gestazionale \u00e8 formato da due membrane adese tra loro denominate \"amnios\" e \"corion\". L'amnios \u00e8 la membrana interna che si trova a contatto con il liquido amniotico e che riveste la faccia fetale della placenta e il cordone fino all'inserzione ombelicale. Il corion invece \u00e8 la membrana esterna a contatto con la parete uterina.\nIl termine \"bicoriale\" si riferisce alla presenza di due corion e quindi di 2 sacchi gestazionali distinti. La gravidanza gemellare bicoriale \u00e8 quella pi\u00f9 frequente. Nella gravidanza monocoriale \u00e8 presente invece un solo corion e una sola placenta da cui escono due o pi\u00f9 cordoni ombelicali. All'interno del corion pu\u00f2 esserci un unico amnios (monocoriale monoamniotica) o pi\u00f9 sacchi amniotici (monocoriale biamniotica, triamniotica etc.). La gravidanza monocoriale presenta un rischio fetale pi\u00f9 elevato rispetto alla bicoriale.\nLa diagnosi di \"corionicit\u00e0\" va fatta entro le prime 16 settimane di gestazione perch\u00e9 in seguito si verifica la \"fusione\" delle 2 placente e dei 2 corion e risulta poi molto difficile distinguerli."}
{"id": "71696", "revid": "287204", "url": "https://it.wikipedia.org/wiki?curid=71696", "title": "Pleure", "text": "Pleure \u00e8 un comune francese di 435 abitanti situato nel dipartimento del Giura nella regione della Borgogna-Franca Contea."}
{"id": "71699", "revid": "599013", "url": "https://it.wikipedia.org/wiki?curid=71699", "title": "Antoine Walker", "text": "Carriera.\nAntoine Walker \u00e8 stato scelto nel draft NBA 1996 dai Boston Celtics. Nell'estate del 2003 \u00e8 stato scambiato ai Dallas Mavericks, e da l\u00ec \u00e8 iniziata la sua peregrinazione in diverse franchigie NBA.\nHa giocato per gli Atlanta Hawks, per poi ritornare per mezzo campionato ai Celtics, poi nei Miami Heat, dove ha vinto per la prima volta il titolo di campione NBA nel campionato 2005-06. \nCon una \"trade\" che ha visto coinvolti ben 5 giocatori, nella stagione 2007-08 approda a Minneapolis, nei Minnesota Timberwolves.\nNel 2008 Walker viene di nuovo inserito in una grossa \"trade\", che include i \"rookie\" O.J. Mayo e Kevin Love, e si trasferisce ai Memphis Grizzlies. Dopo una prima parte di campionato in cui non scende mai in campo, ottiene di essere tagliato dai Grizzlies, ed \u00e8 lasciato libero di cercarsi una nuova squadra.\nIl 5 gennaio 2009 viene arrestato a Miami Beach dopo che un poliziotto lo coglie ubriaco alla guida di un veicolo con i fari spenti intorno alle 6 del mattino.\nNel febbraio 2010 firma (insieme all'ex NBA Marcus Fizer) un contratto con i Guaynabo Mets, formazione del campionato portoricano.\nL'8 dicembre 2010, nell'ottica di un ritorno in NBA, firma un contratto in D-League con gli Idaho Stampede. La scelta di tornare sul campo di gioco \u00e8 dettata da esigenza economica. Infatti l'ex campione NBA con i Miami Heat, aveva sperperato i 110 milioni di dollari guardagnati in 12 anni di carriera nella massima lega americana in gioco d'azzardo, abitazioni extra lusso e automobili, si era ritrovato quindi senza soldi. Dopo di questo, l'amico e collega cestista Nazr Mohammed \u00e8 stato costretto a pagare met\u00e0 della cauzione per il rilascio dal carcere in cui era stato condotto per il reato di bancarotta. Accetta in D-League un contratto da circa 25\u00a0000 dollari annuali.\nNell'aprile 2012 ha iniziato a circolare la notizia secondo la quale Walker avrebbe annunciato il suo ritiro dalla carriera agonistica."}
{"id": "71700", "revid": "287204", "url": "https://it.wikipedia.org/wiki?curid=71700", "title": "Canton Neuchatel", "text": ""}
{"id": "71701", "revid": "9", "url": "https://it.wikipedia.org/wiki?curid=71701", "title": "Pseudonimi", "text": ""}
{"id": "71703", "revid": "1305772", "url": "https://it.wikipedia.org/wiki?curid=71703", "title": "Carlo di Borbone (disambigua)", "text": ""}
{"id": "71704", "revid": "486946", "url": "https://it.wikipedia.org/wiki?curid=71704", "title": "Louis Victor de Broglie", "text": ""}
{"id": "71708", "revid": "1226", "url": "https://it.wikipedia.org/wiki?curid=71708", "title": "Guerra Santa", "text": ""}
{"id": "71726", "revid": "2208340", "url": "https://it.wikipedia.org/wiki?curid=71726", "title": "Nagoya", "text": " \u00e8 una citt\u00e0 della regione di Ch\u016bbu nell'isola di Honsh\u016b in Giappone, con un porto sull'oceano Pacifico. \u00c8 il capoluogo della prefettura di Aichi, la quarta maggiore citt\u00e0 del Giappone e la terza citt\u00e0 sul piano economico. Dispone di due aeroporti, tra cui il nuovo Aeroporto Internazionale di Ch\u016bbu-Centrair, aperto il 17 febbraio 2005.\nGeografia fisica.\nTerritorio.\nNagoya \u00e8 posizionata a nord della baia di Ise all'interno della pianura di N\u014dbi. La citt\u00e0 fu fondata su un altopiano per proteggerla dalle inondazioni. Grazie alla fertilit\u00e0 dei terreni, bagnati dai fiumi Kiso e Sh\u014dnai, in questa zona si \u00e8 assistito a un forte sviluppo dell'agricoltura. Per la citt\u00e0 passa anche il fiume Hori, un canale artificiale collegato al fiume Sh\u014dnai realizzato nel 1610 e che oggi taglia la citt\u00e0 da nord a sud. Infine, il fiume Tempaku alimenta un certo numero di piccoli fiumi nella zona orientale. La posizione geografica nella regione del Chubu ha permesso a Nagoya di svilupparsi economicamente e politicamente nel corso dei secoli.\nOrigini del nome.\nIl nome della citt\u00e0 veniva storicamente scritto come \u90a3\u53e4\u91ce o \u540d\u8b77\u5c4b (entrambi letti \"Nagoya\"). Una possibile etimologia del nome potrebbe risalire all'aggettivo giapponese , che significa 'pacifico'. \nIl nome Ch\u016bky\u014d (\u4e2d\u4eac) viene usato nel senso di (\"ch\u016b\" (medio) + \"ky\u014d\" (capitale)), per il ruolo di capitale locale per la regione di Ch\u016bbu. Questo nome viene molto utilizzato, come ad esempio in \"Zona industriale del Ch\u016bky\u014d\", area metropolitana del Ch\u016bky\u014d, Ch\u016bky\u014d Television Broadcasting, Universit\u00e0 del Chukyo e cos\u00ec via.\nStoria.\nQui sorge il grande tempio shintoista Atsuta-Jingu e quindi si presume che la citt\u00e0 sia stata fondata in epoca anteriore all'edificazione del tempio (XII secolo). Allora era un porto della provincia di Owari, al centro di fiorenti commerci marittimi.\nNel XVI secolo dette i natali a Oda Nobunaga e Toyotomi Hideyoshi. Nel 1610 lo Sh\u014dgun Tokugawa Ieyasu inizi\u00f2 la costruzione del castello, dove stabil\u00ec la residenza di uno dei suoi figli. La citt\u00e0 era il capoluogo della provincia feudale (\"han\") di Owari.\nDurante il periodo Edo fu centro politico, commerciale e culturale. Era una delle 53 stazioni della strada Tokaido e dunque nodo di grande importanza per le comunicazioni.\nMiya (che vuol dire \"tempio shintoista\" in giapponese) ad Atsuta era la stazione della Tokaido, e c'erano navi a Miya e Kuwana nella provincia di Ise. \nNel 1871 il nuovo governo Meiji costitu\u00ec la prefettura di Aichi e fece di Nagoya il suo capoluogo.Gli uffici amministrativi furono ospitati nel castello.\nNel 1878 \u00e8 stata costituita Nagoya-ku (divisione di Nagoya) e nel 1898, con l'introduzione del sistema di citt\u00e0 in Giappone, Nagoya-shi (la citt\u00e0 di Nagoya).\nNel 1886 \u00e8 stata costruita la prima stazione ferroviaria.\nNel 1935 la popolazione della citt\u00e0 ha superato per la prima volta il milione di unit\u00e0. A quell'epoca era la terza maggiore citt\u00e0 del Giappone. A Nagoya hanno sede l'Universit\u00e0 Imperiale, l'Universit\u00e0 di Nanzan e tre universit\u00e0 cattoliche.\nA Nagoya vi era il campo di internamento per italiani dove la Famiglia Maraini, il padre Fosco, la moglie e i figli tra cui Dacia furono imprigionati perch\u00e9 antifascisti. Nel 1945 la citt\u00e0 ha subito vari bombardamenti e di conseguenza la popolazione \u00e8 scesa al di sotto delle 600.000 unit\u00e0. Dopo la seconda guerra mondiale \u00e8 stata completamente ricostruita.\nSociet\u00e0.\nEvoluzione demografica.\nIn uno dei primi censimenti, operato nel 1889, la popolazione di Nagoya era di 157.496 abitanti. La citt\u00e0 raggiunse il milione di abitanti nel 1934, e a dicembre 2010 la popolazione totale era di 2.259.993 abitanti, con una densit\u00e0 di 6.923 persone per km\u00b2. Nella citt\u00e0 nel 2010 si stima fossero presenti 1.019.859 nuclei familiari, un notevole incremento rispetto ai 153.370 del secondo dopoguerra, nel 1945.\nL'area comunale totale \u00e8 di 326,45\u00a0km\u00b2. L'area metropolitana ha una popolazione totale di circa 9 milioni di persone, la terza dopo le aree di Osaka e Tokyo.\nGeografia antropica.\nL'area comunale totale \u00e8 di 326,45\u00a0km\u00b2. L'area metropolitana si estende invece all'interno delle prefetture di Mie e Gifu.\nSuddivisioni amministrative.\nLa citt\u00e0 \u00e8 divisa in sedici quartieri amministrativi:\nEconomia.\nNagoya \u00e8 il centro dell'area metropolitana del Ch\u016bky\u014d, che nel 2003 ha raggiunto il 70% del surplus commerciale del Giappone.\nIl settore pi\u00f9 sviluppato di Nagoya \u00e8 senza dubbio quello della produzione automobilistica, con diverse aziende localizzate in zona, come Toyota e la sua divisione di lusso Lexus nonch\u00e9 alcune divisioni della Mitsubishi Motors. Sono presenti inoltre diverse aziende legate ai trasporti e all'automazione, come DENSO, Aisin Seiki, Toyota Industries, JTEKT o Toyota Boshoku.\nJR Central, compagnia ferroviaria che gestisce la maggior parte della rete locale, nonch\u00e9 il T\u014dkaid\u014d Shinkansen, ha sede a Nagoya, cos\u00ec come la produttrice di ceramiche Noritake. Per il settore dell'elettronica l'azienda pi\u00f9 nota \u00e8 la Brother Industries, che produce macchine da ufficio come fotocopiatrici e stampanti multifunzione, Hoshizaki Electric, azienda produttrice di refrigeratori e macchine per il condizionamento, Rinnai, azienda produttrice di impianti di riscaldamento e acqua calda sanitaria, e Nippon Sharyo, produttore di materiale rotabile.\nInoltre Marukawa \u00e8 una nota azienda di prodotti alimentari e dolci. Nella zona vi sono infine diverse produzioni di elettronica e prodotti aerospaziali come jp aerospace . Le compagnie legate alla produzione aerospaziale sono rappresentate da Boeing, Pratt &amp; Whitney, Mitsubishi Heavy Industries, Bodycote, Kawasaki Heavy Industries, Spirit AeroSystems e Fuji Heavy Industries.\nA Nagoya il settore dei robot e della tecnologia a essi collegata \u00e8 in rapido sviluppo. Sin dall'antichit\u00e0 le marionette meccanizzate chiamate \"karakuri ningyo\" sono state un prodotto tradizionale di Nagoya. Oltre ai settori aerospaziali e della robotica, anche l'ingegneria dei materiali \u00e8 molto sviluppata in zona.\nNagoya ha ospitato l'Expo 2005, chiamato anche Aichi Expo, tenutosi nelle citt\u00e0 di Nagakute e Seto dal 25 marzo al 25 settembre 2005.\nInfrastrutture e trasporti.\nAeroporto.\nNagoya \u00e8 servita dall'Aeroporto Internazionale Ch\u016bbu Centrair (NGO) costruito su un'isola artificiale al largo della citt\u00e0 di Tokoname, e dall'Aeroporto di Komaki (NKM), vicino al confine con le citt\u00e0 di Komaki e Kasugai. Il 17 febbraio 2005 tutta la divisione internazionale dei voli su Nagoya \u00e8 passata al nuovo aeroporto di Centrair. Quello di Komaki viene ora usato per l'aviazione generale, come base aerea e come hub per la compagnia Fuji Dream Airlines.\nTreni.\nLa stazione di Nagoya, la pi\u00f9 grande stazione al mondo per superficie, si trova lungo la linea ad alta velocit\u00e0 del T\u014dkaid\u014d Shinkansen, sulle linee T\u014dkaid\u014d, Ch\u016b\u014d e altre. Fra le ferrovie private non JR Central, rivestono un ruolo importante nel collegamento con le regioni del T\u014dkai e il Kansai la Kintetsu e le Ferrovie di Nagoya. La citt\u00e0 \u00e8 servita da una rete di metropolitana estesa oltre 100\u00a0km.\nPorto.\nIl porto di Nagoya \u00e8 il pi\u00f9 grande porto internazionale del Giappone, usato anche dalla Toyota per l'esportazione delle automobili.\nAmministrazione.\nGemellaggi.\nNagoya \u00e8 gemellata con varie citt\u00e0 nel mondo tra cui:"}
{"id": "71730", "revid": "1745361", "url": "https://it.wikipedia.org/wiki?curid=71730", "title": "Hugh de' Paperoni", "text": ""}
{"id": "71734", "revid": "339392", "url": "https://it.wikipedia.org/wiki?curid=71734", "title": "Mao Tse Tung", "text": ""}
{"id": "71737", "revid": "1934238", "url": "https://it.wikipedia.org/wiki?curid=71737", "title": "Enzo Bearzot", "text": "Soprannominato \"Vecio\" (vecchio) dallo scrittore Giovanni Arpino, detiene il record di panchine da Commissario Tecnico della Nazionale italiana, davanti a un altro C.T. storico della Nazionale italiana, Vittorio Pozzo, fermo a 97 presenze: Bearzot guid\u00f2 l'Italia 104 volte, dal 27 settembre 1975 al 18 giugno 1986.\n\u00c8 morto il 21 dicembre 2010 a Milano all'et\u00e0 di ottantatr\u00e9 anni, quarantadue anni esatti dopo Vittorio Pozzo; \u00e8 stato sepolto nella tomba di famiglia nel cimitero di Paderno d'Adda.\nCarriera.\nGiocatore.\nDopo aver iniziato a giocare come mediano-difensore nella squadra di Aiello del Friuli, suo paese natale, nel 1946 si trasfer\u00ec alla , in Serie B. Nel 1948, dopo 39 presenze e 2 gol, fu notato e acquistato dall'. Qui in 3 stagioni gioc\u00f2 solo 19 partite (fece il suo esordio in maglia nerazzurra il 21 novembre 1948, nella partita di campionato vinta 3-1 contro il ) e nel 1951 pass\u00f2 al . In tre anni collezion\u00f2 95 presenze in Serie B e 5 reti.\nNel 1954 fu ingaggiato dal che mirava a ritornare grande dopo la tragedia di Superga del 1949.. In 2 stagioni da titolare gioc\u00f2 65 incontri, mettendo a segno un solo gol. Nel 1956 torn\u00f2 all': in una stagione annover\u00f2 27 presenze, l'ultima delle quali fu una sconfitta per 3-2 a Bologna il 9 giugno 1957.\nL'anno dopo torn\u00f2 al . Qui, dopo 164 presenze e 7 gol, nel 1964 concluse la carriera da giocatore per intraprendere quella da allenatore. In totale Bearzot disput\u00f2 251 partite nella massima serie, di cui 46 nell'Inter e 205 nel Torino. Da calciatore ottenne anche una presenza in Nazionale contro l'Ungheria, dove marc\u00f2 il grande Pusk\u00e1s, che riusc\u00ec a segnare un gol.\nAllenatore.\nDopo il ritiro dall'attivit\u00e0 agonistica, nel 1964 Bearzot inizi\u00f2 l'apprendistato tecnico sulla panchina del Torino, prima come preparatore dei portieri e poi come assistente di Nereo Rocco e successivamente di Edmondo Fabbri. Nella stagione 1968-1969 divenne allenatore del in Serie C, in sostituzione di Dino Ballacci, da gennaio in poi.\nIn seguito entr\u00f2 nei quadri federali, inizialmente come allenatore delle giovanili (Under-23 all'epoca), ma presto venne promosso assistente di Ferruccio Valcareggi nella Nazionale maggiore e quindi vice del suo successore, Fulvio Bernardini. Nel 1975, dopo i Mondiali di Germania Ovest del 1974, fu nominato, grazie anche all'intervento di Gigi Peronace, commissario tecnico (condivise la panchina con Bernardini fino al 1977), fallendo le qualificazioni al Campionato europeo di calcio 1976. I primi frutti del suo lavoro, per cui adott\u00f2 lo schema tattico applicato con successo nella allenata da Giovanni Trapattoni, di cui i suoi giocatori, che vinsero cinque degli ultimi sette campionati di Serie A fino a quel momento, costituirono l'; iniziarono a vedersi nei Mondiali del 1978, che la nazionale di Bearzot termin\u00f2 al quarto posto, esprimendo il miglior gioco della manifestazione, e nell'Europeo del 1980, giocato in Italia, nel quale raggiunse la medesima posizione.\nIl Mondiale di Spagna nel 1982 non inizi\u00f2 sotto i migliori auspici. Bearzot fu aspramente criticato dalla stampa per alcune scelte ritenute controverse, come la convocazione di Paolo Rossi, che aveva appena ripreso a giocare dopo essere stato squalificato per due anni per lo scandalo del Totonero (Bearzot, a tale riguardo, riteneva che Rossi, che aveva meditato l'addio al calcio, fosse innocente, e lo aveva spronato a continuare con regolarit\u00e0 gli allenamenti durante il periodo di squalifica) e che nonostante ci\u00f2 era stato preferito dal CT a Roberto Pruzzo, fresco capocannoniere della stagione 1981-1982. I modesti risultati nella prima fase, con un Rossi piuttosto gi\u00f9 di tono, indussero Bearzot e la squadra a richiedere il silenzio stampa. Nella seconda fase la squadra apparve trasformata dalla forza morale del gruppo e da alcuni cambiamenti tattici e di formazione operati da Bearzot, come l'inserimento di Gabriele Oriali e di un giovane Giuseppe Bergomi tra i titolari, e benefici\u00f2 dell'esplosione di Paolo Rossi. Gli Azzurri sconfissero in successione l'Argentina, il Brasile, la Polonia in semifinale e la Germania Ovest per 3-1 in finale, partite entrate nella storia. La Nazionale italiana di quel Mondiale fu l'unica nella storia del torneo a battere una dopo l'altra le detentrici dei tre precedenti titoli, ovvero Argentina (campione nel 1978), Germania (1974) e Brasile (1970).\nBearzot pag\u00f2 il debito affettivo e di gratitudine con il gruppo campione del mondo, non volendo rinnovare radicalmente la rosa; manc\u00f2 la qualificazione all'Europeo del 1984, e si ferm\u00f2 agli ottavi di finale del Mondiale del 1986, a seguito del quale si dimise, nonostante avesse un contratto fino al 1990; suo successore sulla panchina della nazionale azzurra fu Azeglio Vicini. L'11 luglio 1993 festeggi\u00f2 nel migliore dei modi l'undicesimo anniversario del titolo mondiale: alla guida della Nazionale italiana over-35 (una rappresentativa di vecchie glorie, fra cui molti campioni del 1982) vinse il titolo mondiale di categoria a Trieste contro l'Austria.\nDal 2002 al 2005 \u00e8 stato presidente del Settore Tecnico della Federazione Italiana Giuoco Calcio. Nel luglio 2003 un gruppo di deputati della Casa delle Libert\u00e0 propose la nomina di Enzo Bearzot a senatore a vita con la motivazione: \u00abHa sempre difeso l'etica dello sport\u00bb, secondo quanto scritto nella lettera a Carlo Azeglio Ciampi. Bearzot \u00e8 \nmorto a Milano, all'et\u00e0 di ottantatr\u00e9 anni, il 21 dicembre 2010, esattamente quarantadue anni dopo la scomparsa di Vittorio Pozzo; riposa nella tomba di famiglia del cimitero di Paderno d'Adda.\nUn anno dopo la sua morte \u00e8 stato istituito un premio eponimo in suo onore, il \"Premio Nazionale Enzo Bearzot\", per il miglior allenatore italiano dell'anno."}
{"id": "71739", "revid": "290948", "url": "https://it.wikipedia.org/wiki?curid=71739", "title": "Curve dei costi", "text": ""}
{"id": "71743", "revid": "106456", "url": "https://it.wikipedia.org/wiki?curid=71743", "title": "Bernardo di Chiaravalle", "text": "Viene venerato come santo da Chiesa cattolica, Chiesa anglicana e Chiesa luterana. Canonizzato nel 1174 da papa Alessandro III nella cattedrale di Anagni, fu dichiarato dottore della Chiesa da papa Pio VIII nel 1830. Nel 1953 papa Pio XII gli dedic\u00f2 l'enciclica \"Doctor Mellifluus\".\nBiografia.\nTerzo di sette fratelli, nacque da Tescelino il Sauro, vassallo di Oddone I di Borgogna, e da Aletta, figlia di Bernardo di Montbard, anch'egli vassallo del duca di Borgogna. Studi\u00f2 solo grammatica e retorica (non tutte le sette arti liberali, dunque) nella scuola dei canonici di N\u00f4tre Dame di Saint-Vorles, presso Ch\u00e2tillon-sur-Seine, dove la famiglia aveva dei possedimenti.\nRitornato nel castello paterno di Fontaines, nel 1111, insieme ai cinque fratelli e ad altri parenti e amici, si ritir\u00f2 nella casa di Ch\u00e2tillon per condurvi una vita di ritiro e di preghiera finch\u00e9, l'anno seguente, con una trentina di compagni si fece monaco nel monastero cistercense di C\u00eeteaux, fondato quindici anni prima da Roberto di Molesme e allora retto da Stefano Harding.\nNel 1115, insieme a dodici compagni, tra i quali vi erano quattro fratelli, uno zio e un cugino, si trasfer\u00ec nella regione della Champagne, nella Valle dell'assenzio, sulle rive del fiume Aube, nella diocesi di Langres, su un vasto terreno in una propriet\u00e0 che un parente aveva donato ai monaci perch\u00e9 vi fosse costruito un nuovo monastero cistercense: essi rinominarono quella valle \"Clairvaux\" (Chiaravalle, 25 giugno 1115).\nOttenuta l'approvazione del vescovo Guglielmo di Champeaux e ricevute numerose donazioni, l'Abbazia di Clairvaux divenne in breve tempo un centro di richiamo oltre che di irradiazione: gi\u00e0 dal 1118 monaci di Clairvaux partirono per fondare altrove nuovi monasteri, come a Trois-Fontaines, a Fontenay, a Foigny, ad Autun, a Laon.\nRapporti con gli altri religiosi.\nNella \"Lettera 1\", spedita verso il 1124 al cugino Roberto, Bernardo mostra di considerare la vita monastica dei benedettini di Cluny, allora all'apogeo del loro sviluppo, come un luogo che negava i valori della povert\u00e0, dell'austerit\u00e0 e della santit\u00e0; egli rifiuta la teoria della regola benedettina della \"stabilitas\" - ossia del legame permanente e definitivo che dovrebbe stabilirsi fra monaco e monastero - sostenendo la legittimit\u00e0 del passaggio da un monastero cluniacense a uno cistercense, essendovi in quest'ultimo professata una regola pi\u00f9 rigorosa e pi\u00f9 aderente alla regola benedettina, pertanto una vita monastica perfetta. La polemica fu da lui ripresa nell\"'Apologia all'abate Guglielmo\", sollecitata da Guglielmo, abate del monastero di Saint-Thierry, che ebbe una risposta dall'abate di Cluny, Pietro il Venerabile, nella quale l'abate rivendicava la legittimit\u00e0 della discrezione nell'interpretazione della regola benedettina.\nNel 1130, alla morte di Onorio II, furono eletti due papi: uno, dalla fazione della famiglia romana dei Frangipane, col nome di Innocenzo II e un altro, appoggiato dalla famiglia dei Pierleoni, con il nome di Anacleto II; Bernardo appoggi\u00f2 attivamente il primo che, nella storia della Chiesa, per quanto eletto da un minor numero di cardinali, sar\u00e0 riconosciuto come autentico papa, grazie soprattutto all'appoggio dei maggiori regni europei (Anacleto II verr\u00e0 considerato un antipapa).\nNel 1138 il papa Innocenzo II ordin\u00f2 ai monaci di San Cesareo in Palatio di donare a Bernardo, abate di Chiaravalle, l'intero capo di san Cesario di Terracina. Bernardo chiese di avere solo un dente del santo; i monaci si misero subito all'opera per esaudire la sua richiesta, ma non riuscirono a estrarlo dalla mandibola n\u00e9 con ferri n\u00e9 con coltelli. Bernardo, vedendo questo miracolo, disse: \u00abPadri miei, bisogna fare orazione perch\u00e9 se san Cesario non dovesse acconsentire di darci il dente, noi non l'avremmo mai; preghiamo dunque che ci conceda questa reliquia\u00bb. Cos\u00ec fecero e, finita la preghiera, l'abate francese riusc\u00ec a estrarre il dente con solo due dita.\nNumerosi furono i suoi interventi in questioni che riguardavano i comportamenti di ecclesiastici: accus\u00f2 di scorrettezza Simone, vescovo di Noyon e di simonia Enrico, vescovo di Verdun; nel 1138 favor\u00ec l'elezione a vescovo di Langres del proprio cugino Goffredo della Roche-Vanneau, malgrado l'opposizione di Pietro il Venerabile e, nel 1141, ad arcivescovo di Bourges di Pietro de La Ch\u00e2tre, mentre l'anno dopo ottenne la sostituzione di Guglielmo di Fitz-Herbert, vescovo di York, con l'amico cistercense Enrico Murdac, abate di Fountaine.\nI Templari.\nNel 1119 alcuni cavalieri, sotto la guida di Ugo di Payns, feudatario della Champagne e parente di Bernardo, fondarono un nuovo ordine monastico-militare, l'Ordine dei Cavalieri del Tempio, con sede in Gerusalemme, nella spianata ove sorgeva il Tempio ebraico; lo scopo dell'Ordine, posto sotto l'autorit\u00e0 del patriarca di Gerusalemme, era di vigilare sulle strade percorse dai pellegrini cristiani. L'Ordine ottenne nel concilio di Troyes del 1128 l'approvazione di papa Onorio II e sembra che la sua regola sia stata ispirata da Bernardo, il quale scrisse, verso il 1135, l'\"Elogio della nuova cavalleria\" (\"De laude novae militiae ad Milites Templi\").\nL'interesse di Bernardo per le vicende politiche del suo tempo si manifest\u00f2 anche in occasione dei conflitti che opposero il conte della Champagne, Tibaldo II, da lui sostenuto, al re Luigi VII e in occasione della repressione, nel 1140, del neonato Comune di Reims, operata dal suo pupillo cistercense, il vescovo Sansone di Mauvoisin.\nIl conflitto con Pietro Abelardo.\nGrande fu la risonanza del conflitto che oppose Bernardo al filosofo Pietro Abelardo.\nNel 1140 Guglielmo di Saint-Thierry, cistercense del monastero di Signy, scriveva al vescovo di Chartres, Goffredo di L\u00e8ves e a Bernardo, denunciando che due opere di Abelardo, il \"Liber sententiarum\" e la \"Theologia scholarium\", contenevano, a suo giudizio, affermazioni teologicamente erronee, elencandole in un proprio scritto, la \"Discussione contro Pietro Abelardo\".\nBernardo, \u00absenza per\u00f2 leggere direttamente i testi incriminati (alcuni dei quali, di fatto, non erano di Abelardo)\u00bb, scrisse a papa Innocenzo II la \"Lettera 190\", sostenendo che Abelardo concepiva la fede come una semplice opinione; davanti agli studenti parigini pronunci\u00f2 il sermone de \"La conversione\", attaccando Abelardo e invitandoli ad abbandonare le sue lezioni.\nAbelardo reag\u00ec chiedendo all'arcivescovo di Sens di organizzare un pubblico confronto con Bernardo, da tenersi il 3 giugno 1140, ma questi il giorno prima present\u00f2 19 affermazioni chiaramente eretiche, attribuendole ad Abelardo (seppur \u00abnon sempre con scrupolosa aderenza ai testi e al loro significato\u00bb), chiamando i vescovi presenti a condannarle e invitando il giorno dopo lo stesso Abelardo a pronunciarsi in proposito.\nAl rifiuto di Abelardo, che abbandon\u00f2 il concilio, segu\u00ec la condanna dei vescovi, ribadita il 16 luglio successivo dal papa.\nLa lotta contro gli eretici.\nNel 1144 il monaco Evervino di Steinfeld lo inform\u00f2 di un'eresia, di tipo pauperistico, diffusa in quel di Colonia, alla quale rispose con i \"Sermoni 63\", \"64\", \"65\" e \"66\"; l'anno successivo accolse l'invito del cardinale di Ostia, Alberico, a combattere un'eresia diffusa nella regione di Tolosa dal monaco Enrico di Losanna, seguace di Pietro di Bruys, critico nei confronti delle gerarchie ecclesiali e propositore di una vita improntata alla povert\u00e0 e alla penitenza; in questa occasione, Bernardo ritenne necessario recarsi, insieme con il suo segretario Goffredo d'Auxerre a Tolosa. Ottenuta, dopo molti contrasti, una professione di fede, torn\u00f2 a Chiaravalle e indirizz\u00f2 una lettera agli abitanti di Tolosa - la \"Lettera 242\" - nella quale esprimeva la sua convinzione che quelle dottrine fossero state definitivamente confutate.\nRichiesto ancora di pronunciarsi sulle tesi trinitarie del vescovo di Poitiers e maestro di teologia a Parigi, Gilberto Porretano, nel 1148, nuovamente Bernardo tent\u00f2 di far approvare da vescovi da lui riuniti a parte, una preventiva condanna che il sinodo, da tenersi il giorno successivo a Reims, avrebbe dovuto semplicemente ratificare; questa volta, tuttavia, i vescovi non appoggiarono la sua iniziativa, tanto che Bernardo dovette cercare appoggio presso papa Eugenio III. La difesa di Gilberto - che afferm\u00f2 di non aver mai sostenuto le tesi a lui contestate, frutto, a suo dire, di interpretazioni erronee dei suoi studenti - fece cadere ogni accusa.\nLa seconda crociata.\nIl 15 febbraio 1145, a Roma, nel monastero di san Cesario, sul Palatino, il conclave eleggeva papa Eugenio III, abate del monastero romano dei Santi Vincenzo e Anastasio; il nuovo papa, Bernardo Paganelli, conosceva bene Bernardo, per averlo incontrato nel concilio di Pisa del 1135 e per essere stato ordinato cistercense proprio a Chiaravalle nel 1138. Bernardo, felicitandosi per l'elezione, gli ricordava curiosamente che si diceva \u00abche non siete voi a essere papa, ma io e ovunque, chi ha qualche problema si rivolge a me\u00bb e che era stato proprio lui, Bernardo, ad \u00abaverlo generato per mezzo del Vangelo\u00bb.\nEugenio III incaric\u00f2 Bernardo di predicare a favore della nuova crociata che si stava preparando e che avrebbe dovuto essere composta soprattutto da francesi, ma Bernardo riusc\u00ec a coinvolgere anche i tedeschi. La crociata - improvvida perch\u00e9 progettava di conquistare Damasco, governata dai musulmani Buridi, che avevano sostanziali buone relazioni col Regno di Gerusalemme - fu un completo fallimento che Bernardo giustific\u00f2, nel suo trattato \"La considerazione\", con i peccati dei crociati, che Dio aveva messo alla prova.\nQuesto trattato, finito di comporre nel 1152, si occupava anche dei compiti del papato e Bernardo lo mand\u00f2 a papa Eugenio che si dibatteva con le difficolt\u00e0 procurategli dall'opposizione dei repubblicani romani, guidati da Arnaldo da Brescia.\nLe sue condizioni di salute cominciano a peggiorare alla fine del 1152: ebbe ancora la forza d'intraprendere un viaggio fino a Metz, in Lorena, per mettere fine ai disordini che travagliavano quella citt\u00e0. Tornato a Chiaravalle, apprese la notizia della morte di papa Eugenio, avvenuta l'8 luglio 1153 e mor\u00ec il mese dopo, probabilmente per un tumore dello stomaco.\nRivestito con un abito appartenuto al vescovo Malachia, del quale aveva appena finito di scrivere una biografia, venne sepolto davanti all'altare della sua abbazia, presso Ville-sous-la-Fert\u00e9; con lo scoppio della Rivoluzione francese, le spoglie del santo andarono distrutte dai rivoluzionari, fatta eccezione della testa ancora oggi conservata nella Cattedrale di Troyes.\nIl rogo del diavolo.\nSecondo una leggenda, durante un suo soggiorno a Milano, San Bernardo decise di raggiungere Vigevano per predicare la seconda crociata al fine d'incitare la popolazione ad arruolarsi e scontrarsi con gli infedeli. Durante il viaggio verso la Lomellina, un diavolo ostacol\u00f2 il santo tentando di staccare una delle ruote del suo carro; catturato il demonio, che cerc\u00f2 di divincolarsi, Bernardo lo leg\u00f2 forzatamente alla ruota rotta, proseguendo cos\u00ec il suo viaggio. I vigevanesi, venuti a conoscenza dell'imprevisto, prepararono una pila di legna in modo da condannare al rogo l'essere maligno, il quale venne legato e posizionato sulla pila dallo stesso santo per poter essere cos\u00ec arso. Spentesi le fiamme, Bernardo raccolse le ceneri del demone (ribattezzato dai vigevanesi dell'epoca col nome di \"Barlic\"); queste, per volont\u00e0 del santo, vennero amalgamate con calce fabbricando cos\u00ec un mattone.\nAncora oggi, questa leggenda viene ricordata dalla popolazione locale di Vigevano con l'incendio di un fantoccio rappresentante il demonio, davanti alla chiesa di San Bernardo; in passato, sempre in base alla tradizione, come prendeva fuoco il fantoccio rappresentante il diavolo, si poteva capire se l'anno in questione avrebbe portato a un buon raccolto o meno; altri, invece, sostennero che se il pupazzo non bruciava, per la citt\u00e0 di Vigevano sarebbe stato un anno negativo.\nIl pensiero di Bernardo.\nLa restaurazione della natura umana.\nRiguardo al suo pensiero teologico e filosofico, Bernardo esprime sul piano morale un orientamento ispirato, apparentemente, al pessimismo: \nSan Bernardo, dunque, combatte alcune tesi del suo tempo, come la teoria secondo la quale i discendenti di Adamo ed Eva non abbiano in s\u00e9 un \u00abpeccato originale\u00bb sin dalla nascita, ma solo un \"malum poenae\", un \u00abmale di pena\u00bb. Bernardo dice anche: \nCi\u00f2, evidentemente non \u00e8 una giustificazione al peccato stesso, ma una spiegazione della miseria umana che nei nostri peccati si rivela, ma che \u00e8 originata dal peccato originale che in ciascuno \u00e8 impresso come un marchio. Dunque, la questione fondamentale \u00e8 restaurare la natura umana, per riportare l'uomo al suo stato di \u00abfiglio di Dio\u00bb, e dunque \u00abessere eterno\u00bb nella beatitudine del Padre. Poich\u00e9 ognuno porta in s\u00e9 il peccato originale, per\u00f2, nessuno pu\u00f2 restaurare la propria natura da solo, ma pu\u00f2 farlo solamente attraverso la \u00abmediazione\u00bb di Cristo, che \u00e8 \u03a3\u03c9\u03c4\u1f74\u03c1 (\"Sot\u00e8r\", cio\u00e8 \u00abSalvatore\u00bb), proprio in quanto per noi \u00e8 morto, espiando al nostro posto quel peccato originale che nessun altro poteva espiare, essendone sottoposto. Nella sua opera \"De gradibus humilitatis et superbiae\", tuttavia, dice che, per avere la \u00abmediazione\u00bb di Cristo, l'uomo deve superare l'\u00abio di carne\u00bb, deve limitare e poi annullare la superbia e l'amore di s\u00e9, attraverso l'umilt\u00e0. Contro di s\u00e9, dunque, deve porre l'amore di Dio, poich\u00e9 solo col Suo amore si ottiene anche la Sua vera intelligenza, e solo con esso \nI quattro gradi dell'amore.\nNel \"De diligendo Deo\", San Bernardo continua la spiegazione di come si possa raggiungere l'amore di Dio, attraverso la via dell'umilt\u00e0. La sua dottrina cristiana dell'amore \u00e8 originale, indipendente dunque da ogni influenza platonica e neoplatonica. Secondo Bernardo esistono quattro gradi sostanziali dell'amore, che presenta come un itinerario, che dal s\u00e9 esce, cerca Dio, e infine torna al s\u00e9, ma solo per Dio. I gradi sono:\nNel \"De diligendo Deo\", dunque, San Bernardo presenta l'amore come una forza finalizzata alla pi\u00f9 alta e totale fusione in Dio col Suo Spirito, che, oltre a essere sorgente d'ogni amore, ne \u00e8 anche \u00abfoce\u00bb, in quanto il peccato non sta nell'\u00abodiare\u00bb, ma nel disperdere l'amore di Dio verso il s\u00e9 (la carne), non offrendolo cos\u00ec a Dio stesso, Amore d'amore.\nMariologia di San Bernardo.\nIl 24 maggio 1953 papa Pio XII scrisse la sua venticinquesima enciclica, dal titolo \"Doctor Mellifluus\", dedicata a San Bernardo di Chiaravalle.\n\u00abIl dottore mellifluo ultimo dei padri, ma non certo inferiore ai primi, si segnal\u00f2 per tali doti di mente e di animo, cui Dio aggiunse abbondanza di doni celesti, da apparire dominatore sovrano nelle molteplici e troppo spesso turbolente vicende della sua epoca, per santit\u00e0, saggezza e somma prudenza, consiglio nell'agire.\u00bb Questo \u00e8 l'incipit dell'enciclica, i cui punti chiave sono il ruolo del papato e la mariologia.\nNei suoi tempi confusi, San Bernardo pregava per l'intercessione di Maria, alla stessa maniera, sostiene il Papa, \u00e8 necessario nei tempi moderni tornare a pregare Maria per la pace e la libert\u00e0 della Chiesa e delle nazioni.\nNell'enciclica sono riportati tre temi centrali della mariologia di San Bernardo: come egli spiega la verginit\u00e0 di Maria (la \"Stella del Mare\"), come pregare la Vergine e come confidare in Maria come mediatrice.\nLa lotta contro gli infedeli.\nQuesta opera fu composta tra il 1128, anno del concilio di Troyes e il 1136, anno della morte di Ugo di Payns, Maestro dell'Ordine dei Templari, cui fu dedicata l'opera, come \"exhortatorius sermo ad Milites Templi\", riprendendo l'espressione del Santo nel Prologo dell'opera.\nEsso nacque in risposta alle pressioni che vennero fatte dallo stesso Ugo di Payns, affinch\u00e9 venisse chiarito il ruolo del \"miles Christi\" e la sua sostanziale differenza con gli appartenenti \"saecularis militia\", come la definisce San Bernardo, che serba parole dure nei suoi confronti: \u00abTra voi null'altro provoca le guerre se non un irragionevole atto di collera, desiderio d'una gloria vana, bramosia di qualche bene terreno. E certamente per tali motivi non \u00e8 senza pericolo uccidere o morire\u00bb (D.L., II, 3).\nSan Bernardo indica la figura del Cavaliere del Tempio, come un monaco-guerriero, che fa uso di due spade: una, da impiegarsi nella lotta contro il Male, una lotta prettamente interna alla persona e spirituale, e l'altra da porre in difesa degli ultimi e oppressi, che erano i pellegrini sottoposti alle angherie dei saraceni, i quali ne attaccavano spesso i convogli. \nIl tema del \"malicidio\" in San Bernardo non \u00e8 da trattarsi come sterminio dell'infedele, anzi, lo stesso Santo nel corso dell'opera dice: \u00abVi \u00e8 tuttavia chi uccide un uomo non per desiderio di vendetta n\u00e9 per brama di vittoria ma solo per salvare la propria vita. Ma neppure questa affermer\u00f2 essere una buona vittoria: dei due mali il minore \u00e8 morire nel corpo che nell'anima\u00bb (D.L., I, 2). E ancora: \u00abCerto non si dovrebbero uccidere neppure gli infedeli se in qualche altro modo si potesse impedire la loro eccessiva molestia e l'oppressione di fedeli. Ma nella situazione attuale \u00e8 meglio che essi vengano uccisi piuttosto che lasciare la verga dei peccatori sospesa sulla sorte dei giusti e affinch\u00e9 i giusti non spingano le loro azioni fino all'iniquit\u00e0\u00bb (D.L., III, 4). Bernardo cita ad esempio la reazione di san Pietro, primo papa, nell'Orto degli ulivi descritta in , per sancire il diritto dei Sommi Pontefici al gladio temporale riconosciuto agli imperatori. Negli stessi anni, Abelardo teorizzava l'esistenza dell'unica \"spada della dialettica\".\nTutto il sermone procede per distinzioni e indica la via che poi seguir\u00e0 l'Ordine dei Templari, adempiendo alla propria Regola. Un ordine di monaci-guerrieri, che deve prima \"recte scire\", poi \"recte agere\", in concordia con Cristo Re, per il quale il Cavaliere vince: \u00abAffermo dunque che il Cavaliere di Cristo con sicurezza d\u00e0 la morte ma con sicurezza ancora maggiore cade. Morendo vince per s\u00e9 stesso, dando la morte vince per Cristo.\u00bb (D.L., 3)\nSan Bernardo taumaturgo.\n\"Le attestazioni di miracoli compiuti dall'abate di Chiaravalle sono numerose, sia nelle \"Vitae\" sia in altre fonti; se ne contano pi\u00f9 di ottocento...I segni posti da san Bernardo sono guarigioni, esorcismi, conoscenze soprannaturali e poteri sulla natura. \nLa sua attivit\u00e0 taumaturgica \u00e8 quella pi\u00f9 presente: guarisce disturbi della motilit\u00e0, la cecit\u00e0 o disturbi della vista, il mutismo, la febbre, ma interviene anche in casi di malattie nervose...A volte, i segni mirano a ottenere un'adesione, ad esempio durante la predicazione della crociata, o a ricondurre all'ortodossia della fede. Spesso, il loro unico scopo \u00e8 quello di lenire la miseria e la sofferenza. Si pu\u00f2 affermare che \u00e8 la fede di un popolo sofferente nell'uomo di Dio a stimolare il suo carisma. Tra i miracoli citati dai suoi biografi, figurano anche risurrezioni.\n\u00abQuesti racconti sono troppo universalmente attestati dai testimoni del XII secolo per essere ridotti a semplici generi letterari: il problema fondamentale non \u00e8 sapere se i miracoli sono \"veri\" o \"falsi\" secondo i criteri scientifici moderni, ma comprendere, con l'ausilio di categorie appropriate, la loro innegabile presenza nella coscienza dei testimoni del tempo.\u00bb\nSan Bernardo tra misticismo e rivelazioni.\n\u00c8 a San Bernardo che si deve la conoscenza di alcune devozioni popolarmente riconosciute dalla Chiesa Cattolica ancora oggi, ad esempio quelle sulle Piaghe di Ges\u00f9. Il dono mistico del Santo gli consent\u00ec, oltre che la Vergine, di ricevere rivelazioni anche da Ges\u00f9 Cristo stesso. Tra tutte la pi\u00f9 famosa \u00e8 la rivelazione della Piaga incognita della Sacra Spalla di Ges\u00f9 Cristo aperta dal peso della Croce. Nei suoi scritti, San Bernardo, racconta di aver chiesto nell'orazione a Cristo quale fosse stato il maggior dolore sofferto nel corpo durante la sua passione. Gli fu risposto: \nSan Bernardo ottenne anche la concessione dell'indulgenza da Papa Eugenio III a chiunque avesse propagato e portato sempre con s\u00e9 l'orazione scritta all'uopo dal Santo.\nSan Bernardo nella \"Divina Commedia\".\nNella \"Divina Commedia\" Dante trova san Bernardo in Paradiso, di fronte alla \"candida rosa\" dei beati, come guida per l'ultima parte del suo viaggio, in virt\u00f9 del suo spirito contemplativo e della sua devozione mariana.\nBernardo compare nel Canto XXXI del \"Paradiso\" come allegoria dell'estasi beatifica, situata al culmine dell'ascesi verso Dio. Dante \u00e8 stato accompagnato da Beatrice, simbolo della fede, fin nell'Empireo e contempla la \"Mistica Rosa\" dei beati e degli angeli. Si volta per porre una domanda a Beatrice ma si accorge che questa \u00e8 scomparsa e che al suo posto c'\u00e8 un \"sene\", Bernardo. Egli invita il poeta a osservare la cima della Rosa, nella sede pi\u00f9 luminosa di Maria Vergine.\nIl Canto XXXIII del \"Paradiso\" si apre con la preghiera che il santo rivolge alla Vergine Maria (vv. 1-45) perch\u00e9 Dante possa vedere Dio:\nDopo avere descritto il legame intimo della Madonna con il mistero dell'Incarnazione, la supplica, con un ardor maggiore che per se stesso (vv.28-29), perch\u00e9 \"il sommo piacer\" della visione divina \"si dispieghi\" per Dante; quando la Vergine dimostra di aver accolto la sua preghiera volgendosi Essa stessa verso \"l'etterno lume\", Bernardo con un sorriso accenna al poeta di guardar \"suso\".\nSan Bernardo nell'arte.\nSan Bernardo ha solitamente come attributo il saio bianco dei Cistercensi. Una delle iconografie pi\u00f9 praticate che lo riguardano \u00e8 quella in cui riceve l'apparizione della Vergine, su cui fornirono straordinarie prove artisti come Filippino Lippi, Perugino, Fra Bartolomeo."}
{"id": "71744", "revid": "77358", "url": "https://it.wikipedia.org/wiki?curid=71744", "title": "Bernard de Clairvaux", "text": ""}
{"id": "71745", "revid": "5564903", "url": "https://it.wikipedia.org/wiki?curid=71745", "title": "Bernardo di Clairvaux", "text": ""}
{"id": "71747", "revid": "77358", "url": "https://it.wikipedia.org/wiki?curid=71747", "title": "San Bernardo abate", "text": ""}
{"id": "71751", "revid": "140509", "url": "https://it.wikipedia.org/wiki?curid=71751", "title": "Lago di Bracciano", "text": "Il lago di Bracciano, originariamente chiamato anche \"lago Sabatino\" (latino: \"Lacus Sabatinus\"), \u00e8 un lago che riempie una depressione di origine vulcanica e tettonica, situato nel nord della citt\u00e0 metropolitana di Roma, circondato a nord dai Monti Sabatini. \nDescrizione.\nLa sua superficie di 56,5\u00a0km\u00b2 ne fa l'ottavo lago italiano per estensione, il terzo del Centro Italia (dopo il lago Trasimeno e quello di Bolsena) nonch\u00e9 il secondo del Lazio. La sua profondit\u00e0 massima, circa 160 m, lo rende a sua volta il sesto lago italiano per profondit\u00e0 (il secondo del Centro Italia dopo il lago Albano). Il lago non presenta isole e ha un emissario, il fiume Arrone, che origina sulla costa sudorientale e sfocia nel mar Tirreno in localit\u00e0 Maccarese.\nLe acque sono equamente ripartite fra i territori dei tre comuni di Bracciano, Anguillara Sabazia e Trevignano Romano i cui abitati vi si affacciano rispettivamente da sud-ovest, da sud-est e da nord, praticamente equidistanti fra loro. Un tratto di riva di circa 2 Km, subito a nord di Anguillara Sabazia, appartiene amministrativamente all'exclave di Roma Capitale denominata Polline Martignano (Municipio Roma XV, Zona LIX).\nDal 1999 il lago di Bracciano \u2013 assieme a vari territori circostanti e al pi\u00f9 piccolo lago di Martignano, sito circa 2 Km ad est \u2013 \u00e8 parte di un'area naturale protetta che porta il nome di Parco naturale regionale di Bracciano-Martignano.\nOrigini e mineralogia.\nIl lago si \u00e8 formato per riempimento di una depressione tettono-vulcanica creatasi a causa dello svuotamento della camera magmatica che alimentava il complesso vulcanico sabatino. A est della conca lacustre si trovano le caldere degli antichi vulcani di Martignano, Baccano e Sacrofano. Attualmente l'attivit\u00e0 vulcanica \u00e8 nella fase terminale, ossia quella idrotermale. Nei pressi del lago, al campo geotermico di Cesano, sono stati rinvenuti diversi minerali; il pi\u00f9 rilevante, per il quale \u00e8 definita localit\u00e0 tipo, \u00e8 la cesanite.\nStoria.\nEt\u00e0 neolitica.\nSulla sponda meridionale del lago, in localit\u00e0 \"La Marmotta\" (poche centinaia di metri a ovest di Anguillara), complessi scavi subacquei guidati da Maria Antonietta Fugazzola hanno rinvenuto a 7,5 m di profondit\u00e0 un importante villaggio sommerso del neolitico, abitato per circa cinquecento anni dal 5700 al 5200 a.C., con grandi case rettangolari (ne sono state scoperte sette) disposte ordinatamente. Il villaggio, presumibilmente esteso su un'area di 25.000\u00a0m\u00b2, fu abbandonato improvvisamente forse per un'inondazione.\nI resti che permettono di risalire all'economia e alla dieta del gruppo (semi di grano e orzo, ossa di capra, pecora, cane) in molti casi infatti si trovano ancora negli strati di abbandono e nei vasi. Un caso di ossa e cereali ritrovati nello stesso vaso fa pensare ad un alimento in fase di cottura nel momento in cui si scaten\u00f2 l'evento finale. Non mancava la frutta: mele, prugne, lamponi, fragole e ghiande. Ancora incerta l'ipotesi che gi\u00e0 si producesse vino. La presenza di lino fa inoltre pensare alla coltivazione a fini tessili, mentre non \u00e8 ancora spiegato il rinvenimento di papavero sonnifero, da cui si ricava l'oppio. Lo strumentario rinvenuto comprende asce di pietra, falcetti di legno con lama di selce, lame di ossidiana, ceramiche decorate ad impressioni cardiali (con l'orlo della conchiglia \"Cardium\" o cuore), oppure dipinte con motivi rossi, neri o bianchi.\nTra i reperti pi\u00f9 importanti finora rinvenuti: barchette di ceramica; una statuetta di pietra raffigurante una donna, forse la \u201cdea madre\u201d; e soprattutto piroghe scavate svuotando tronchi di quercia. In particolare, una piroga monossile di 9,50 m, originariamente spezzata in due parti e rinvenuta il 31 luglio 2005 a 12 m di profondit\u00e0, \u00e8 oggi conservata in una teca, contenente sostanze adatte al consolidamento, presso il Centro Espositivo del Neolitico di Anguillara Sabazia.\nSul fondo del lago numerosi rinvenimenti attestano insediamenti protostorici, come quello vicino Vicarello (Bronzo Medio), quello di Sposetta (Bronzo Medio e Bronzo Recente), o quello di Vigna Grande che raggiunge l'et\u00e0 del ferro.\nAmbiente.\nNonostante una certa aggressione urbanistica la zona conserva ancora tratti di vegetazione ripariale e di aree pi\u00f9 estese di foresta. Ci\u00f2 favorisce la presenza di numerose specie acquatiche e non.\nLe acque del lago sono particolarmente ricche di pesci, grazie anche al fatto che una legge regionale impedisce la navigazione a motore, a eccezione di pescatori muniti di licenza e della motonave \"Sabazia II,\" gestita dal Consorzio Lago di Bracciano, che effettua servizio stagionale fra i tre centri del bacino.\nTra le specie ittiche alloctone \u00e8 stata introdotta l'agone (\"Alosa agone\")."}
{"id": "71756", "revid": "77358", "url": "https://it.wikipedia.org/wiki?curid=71756", "title": "Bernardo da Chiaravalle", "text": ""}
{"id": "71760", "revid": "1226", "url": "https://it.wikipedia.org/wiki?curid=71760", "title": "Crociate", "text": ""}
{"id": "71762", "revid": "1745361", "url": "https://it.wikipedia.org/wiki?curid=71762", "title": "Zande", "text": "Gli zande o azande (al singolare, rispettivamente, sand\u00e9 o asand\u00e9), soprannominati dispregiativamente gnam gnam (in francese: \"niam-niam\"), sono un popolo dell'Africa centrale, che ammonta a circa 3,5 - 4 milioni di individui.\nLa maggior parte della popolazione vive nella parte settentrionale della Repubblica del Congo, nel Sudan occidentale, nel Sudan del Sud e nella Repubblica Centrafricana. Gli asand\u00e9 congolesi vivono nella provincia dell'alto Zaire e gli asand\u00e9 sudanesi vivono nello Uele. \nParlano una lingua della famiglia linguistica del Niger-Congo, e in particolare del ramo Adamawa-Ubang; sono per la maggior parte degli animisti.\nStoria.\nLa storia degli zande risale ad un periodo di conquista, iniziato probabilmente intorno alla prima met\u00e0 del XVIII secolo. Essi erano guidati da due differenti dinastie le quali, pur se simili nella loro organizzazione interna, erano tuttavia completamente diverse sia per origine che per strategia politica.\nLa prima di queste dinastie, il clan Vungara, era originaria di quella che \u00e8 attualmente la regione del Rafa\u00ef, nella parte meridionale della Repubblica Centrafricana, e nel corso del tempo instaur\u00f2 una campagna di conquista delle popolazioni vicine che incorporarono non solo politicamente ma anche culturalmente. La loro espansione territoriale si arrest\u00f2 solo con l'avvento delle potenze coloniali nella regione. \nIn questo stesso periodo una popolazione non originaria di questa regione, i bandia, iniziarono la loro espansione partendo da sud-ovest di Bangassou nel nord dello Zaire e si espansero prima a est e poi a nord. La loro fase espansionistica si arrest\u00f2 solo intorno al 1855 e ad essa segu\u00ec una fase di consolidamento. Nonostante restassero una popolazione \"straniera\", i bandia assimilarono la lingua e gli usi dei loro stessi sudditi.\nSia i Vungara che i bandia sembra non avessero particolari vantaggi a livello di tecnologia, ma riuscirono ad imporsi nella regione grazie alla loro superiorit\u00e0 militare.\nUn contributo importante alla storia dell'identit\u00e0 del popolo Zande sembra provenire dalla loro costante lotta con il vicino popolo \"Mangbetu\", che viveva a sud del fiume Uele, e che gli zande non riuscirono mai a conquistare.\nA partire dalla seconda met\u00e0 del XVIII secolo si segnalano i primi contatti con le popolazioni arabe, con le quali ci furono diversi conflitti, ma l'influenza questi ultimi fu davvero irrilevante, tranne per il fatto che il contatto con gli zande permise loro di trafficare con le armi da fuoco sconosciute in quella regione.\nI primi viaggiatori europei giunsero nella regione intorno al 1860 e verso la fine del XIX secolo la popolazione zande fin\u00ec sotto ben tre diversi domini coloniali, belga, francese ed anglo-egiziano. I confini di queste colonie vennero poi ereditati dai successivi stati nazionali.\nReligione.\nGli asand\u00e9 tendono ad attribuire l'esistenza di un'anima, \"mbisimo\", sia agli esseri animati che a quelli inanimati e nutrono la credenza che gli stregoni dopo la morte si trasformino in spiriti maligni \"agirisa\" che al contrario degli spiriti benigni \"atoro\" danno prova di un odio velenoso nei confronti dell'umanit\u00e0. Essi tormentano coloro che viaggiano nella savana e provocano stati passeggeri di sdoppiamento della personalit\u00e0. Dimorano in caverne sotterranee come lo spirito supremo, chiamato \"Mbori\", alla cui essenza partecipano anche gli spettri.\nNella regione di lingua nzakara, dove la parola \"Mbori\" non esiste, il termine \"Zagi\", che pi\u00f9 gli si avvicina, sta ad indicare non solo l'essere supremo ma anche l'universo esterno in generale.\nLa presenza delle missioni cristiane ha notevolmente influenzato la visione animistica degli asand\u00e9, creando una dicotomia tra l'essere supremo \"Mbori\", identificato con il Dio cristiano e gli spettri, un tempo entit\u00e0 benevole, sempre pi\u00f9 identificate con il male.\nTuttavia nemmeno il cristianesimo e le sue missioni hanno potuto sradicare la forte credenza nel potere e nella pratica della stregoneria tra gli asand\u00e9. La stregoneria, chiamata \"mangu\", \u00e8 una vera e propria istituzione e assume forme diverse se viene praticata dagli uomini o dalle donne.\nLo stregone, sia uomo che donna, invia la sua anima della stregoneria (\"mbisimo mangu\"), che si dice sia visibile di notte, per portar via la parte psichica degli organi della vittima, la sua 'mbisimo pasio' ovvero l'anima della carne. La pratica della stregoneria \u00e8 considerata tra gli zande responsabile anche di altre disgrazie, tuttavia, sebbene i suoi modi restino misteriosi e oggetto di cupo rispetto, essa non viene considerata affatto una pratica sovrannaturale, ma appartenente al mondo ordinario delle cose. Per questo motivo uno stregone non pu\u00f2 rendere efficaci i suoi incantesimi sulle lunghe distanze e gli umili non possono colpire i nobili con la magia.\nPer quanto riguarda la pratica religiosa del culto degli antenati, tra gli zande esso non richiede una particolare casta sacerdotale.\nUsi e costumi.\nTra gli zande il matrimonio viene contratto tramite il pagamento di una dote per la sposa. Sebbene sia concesso a un uomo di avere pi\u00f9 mogli, quasi nessuno degli uomini zande pu\u00f2 permettersi di avere pi\u00f9 di una sposa. Per questo motivo re e nobili sono gli unici a poter avere pi\u00f9 di una sposa, la gran parte delle quali di origini umili, e per questo vige l'usanza da parte di un sovrano di regalare una moglie ad un suo vassallo in segno di riconoscenza."}
{"id": "71771", "revid": "1318658", "url": "https://it.wikipedia.org/wiki?curid=71771", "title": "Amministrazione digitale", "text": "LAmministrazione digitale o e-government (a volte anche governo elettronico o e-gov) \u00e8 il sistema di gestione digitalizzata della pubblica amministrazione, il quale - unitamente ad azioni di cambiamento organizzativo - consente di trattare la documentazione e di gestire i procedimenti con sistemi informatici, grazie all'uso delle tecnologie dell'informazione e della comunicazione (TIC), allo scopo di ottimizzare il lavoro degli enti e di offrire agli utenti (cittadini ed imprese) sia servizi pi\u00f9 rapidi, che nuovi servizi, attraverso - ad esempio - i siti web delle amministrazioni interessate. Con specifico riferimento alla gestione del procedimento telematico e come sportello unico telematico \u00e8 definita teleamministrazione.\nCaratteristiche.\nUn sistema aziendale di azione digitale comprende l'insieme delle attivit\u00e0 amministrative che si svolgono tramite le tecnologie informatiche e la rete Internet al fine di perseguire gli obiettivi di efficacia, efficienza, economicit\u00e0, trasparenza e democraticit\u00e0 nell'erogazione dei servizi pubblici e nello svolgimento dei procedimenti amministrativi.\nI modelli di erogazione sono individuati in base ai flussi di informazione interessati, e si possono distinguere in:\nI maggiori benefici dell'e-government includono il miglioramento dell'efficienza, economicit\u00e0, e migliore accessibilit\u00e0 ai servizi pubblici.\nTecnologie.\nAltre tecnologie possono includere CCTV, sistemi di tracciamento, RFID, identificazione biometrica, organizzazione del traffico stradale, applicazione dei regolamenti, carte d'identit\u00e0, smart card, o altre applicazioni del tipo NFC; tecnologie presso i seggi elettorali (in cui sono incluse il voto elettronico non on-line), servizi amministrativi di erogazione radio-televisiva, e-mail, strutture di comunit\u00e0 on-line, newsgroups (gruppi di discussione), mailing-list elettroniche, chat on-line e tecnologie per la messaggeria istantanea. Ci sono anche alcune tecnologie specifiche di e-government come \"m-government\" (mobile government), \"u-government\" (ubiquitous government) e \"g-government\" (applicazioni GIS/GPS per l'amministrazione elettronica).\nSicurezza.\nSe da un lato l'introduzione della tecnologia pu\u00f2 portare dei benefici concreti all'attivit\u00e0 amministrativa, quali l'interoperabilit\u00e0, la sburocratizzazione delle procedure, la riduzione degli sprechi (quindi maggiore efficienza), ecc., dall'altro l'implementazione di reti, e altre tecnologie analoghe, pu\u00f2 comportare problemi dal punto di vista della sicurezza. Per evitare accessi indesiderati alle informazioni \u00e8 quindi utile adottare forme di protezione del sistema attraverso l'utilizzo di password, oppure identificando in maniera univoca l'utente che invia o accede alle informazioni attraverso la firma digitale.\nUn importante concetto nell'ambito delle applicazioni per l'e-government e della cooperazione applicativa \u00e8 quello della porta di dominio.\nControversie.\nCi sono molte considerazioni e potenziali implicazioni nello sviluppo e nella configurazione dell'amministrazione elettronica, che include la disintermediazione dell'amministrazione e i suoi cittadini, impatti sui fattori economici, sociali e politici e la turbativa dello status quo in queste aree.\nLe amministrazioni potrebbero avere la necessit\u00e0 di considerare l'impatto sul sesso, et\u00e0, capacit\u00e0 di linguaggio e diversit\u00e0 culturali, oltre all'effetto sull'alfabetizzazione, sulla capacit\u00e0 di calcolo, sugli standard educativi e sull'istruzione nell'ambito delle tecnologie informative (IT). Le preoccupazioni economiche includono il divario digitale, ovvero l'effetto sulla struttura della societ\u00e0 e sul potenziale impatto sul reddito, del mancato utilizzo, non disponibilit\u00e0 o non accessibilit\u00e0 dell'amministrazione elettronica, o di altre risorse digitali.\nLe problematiche relative alle entrate da reddito ed erariali includono gli effetti dell'amministrazione elettronica su tasse, debito, prodotto interno lordo, commercio e scambio, corporate governance, e i suoi effetti su professioni, industrie e commerci non basati sull'amministrazione digitale, come per esempio Internet Service Providers e infrastrutture Internet.\nDa un punto di vista tecnologico, l'implementazione dell'amministrazione elettronica impatta sulle concessioni elettroniche, interoperabilit\u00e0 (per esempio e-GIF) e questioni di semantica del web, \u201clegacy technology\u201d (la coesistenza, o la sostituzione completa, del pre-e-government con sistemi di e-government), e implicazioni nelle scelte dei software (fra software open source e proprietari e fra linguaggi di programmazione), cos\u00ec come il blogging politico specialmente da parte del legislatore.\nCi sono anche altre questioni di organizzazione relative all'integrazione dei servizi, alle amministrazioni digitali locali e autorit\u00e0 internet che includono ICANN, IETF e W3C, e considerazioni di ordine finanziario, come il costo dell'implementazione/effetto sui budget esistenti, gli effetti sugli obiettivi di governo e sui finanziamenti.\nLe implicazioni di ordine legale includono la libert\u00e0 di informazione e diritto alla riservatezza (esempio: \"UK Data Protection Act\").\ne-government in Italia.\nNel sistema amministrativo italiano, disciplinato dalle regole del procedimento, l'aspetto pi\u00f9 rilevante dell'amministrazione digitale riguarda il procedimento telematico, che agli inizi degli anni '90 fu denominato Teleamministrazione, impostata nella ricerca scientifica sulla base di presupposti, cardine e regole che dopo circa 4 lustri hanno poi trovato attuazione nel Codice dell'Amministrazione Digitale, CAD: d. lgs. 7 marzo 2005, n. 82, non tanto nella sua formulazione originaria (entrata in vigore il 1\u00ba gennaio 2006), quanto e soprattutto nelle sue rilevanti modifiche ad opera del d. Lgs. 30 dicembre 2010, n. 235. L'innovazione dell'amministrazione digitale, del procedimento telematico e della teleamministrazione hanno come presupposto indefettibile il valore giuridico del documento in forma elettronica, quale originale e non copia del documento cartaceo, come era invece nella pi\u00f9 vecchia informatica amministrativa \"parallela\", ossia affiancante un procedimento tradizionale necessariamente cartaceo.\nNel Codice sono disciplinate numerose fattispecie che, in taluni casi, esulano dal carattere pubblicistico che connota detto testo normativo. Basti pensare alla disciplina del documento informatico e della firma digitale, che trova applicazione anche nei rapporti fra soggetti privati e non solo nell'ambito dei rapporti fra privati e pubblica amministrazione o fra pubbliche amministrazioni.\nAnche la pubblica amministrazione locale pu\u00f2 usufruire dei servizi e-government creati dalla Pubblica Amministrazione Centrale per dare accesso alle banche dati in suo possesso e per svolgere attivit\u00e0 gestionali e di servizio. I principali servizi offerti dalla PAC alle PAL sono:\nAmministrazione digitale tra PAC e piccole imprese.\nI programmi di e-government, verso le piccole e medie imprese, modernizzano le procedure degli adempimenti riducendo i tempi della burocrazia. L'obiettivo \u00e8 creare un canale preferenziale di contatto tra lo Stato e il cittadino attraverso internet. Ad esempio: la compilazione della dichiarazione dei redditi (Unico, Iva, 770) avviene con invio telematico attraverso l'utilizzo di particolari software. \nI servizi on-line disponibili per le piccole e medie imprese sono:\nLa Pubblica Amministrazione si avvicina al mondo delle imprese anche tramite un portale nazionale per le imprese: impresa.gov.it che riunisce tutti i servizi on-line forniti dalla Pubblica Amministrazione, per il mondo delle imprese, il commercio. Molti sono gli studi sugli sviluppi dell'e-government ed in generale sull'andamento dei servizi on-line e per l'e-democracy in Italia e nel mondo. Nel nostro paese, in particolare il CENSIS pubblica regolarmente una classifica basata su uno studio approfondito dei siti web delle P.A. locali basato su indici ed indicatori standardizzati e riconosciuti dalla comunit\u00e0 scientifica. Sul piano delle formazione permanente dei dirigenti e quadri della P.A. responsabili dello sviluppo dei portali e dei servizi per l'e-government uno studio transnazionale basato su questionari strutturati \u00e8 stato co-finanziato dall'UE nel quadro dei progetti \"Leonardo\"; il documento finale che approfondisce il tema delle competenze necessarie per lo sviluppo dell'e-gov nelle organizzazioni pubbliche e private \u00e8 visibile nella rubrica documenti del portale dedicato alla formazione in videoconferenza\nIl Portale per i Servizi integrati alle imprese si presenta come uno sportello telematico, tramite il quale \u00e8 attualmente possibile compilare la modulistica per svolgere i diversi obblighi amministrativi, senza doversi recare agli sportelli tradizionali. Dopo aver effettuato la richiesta di certificazione o documentazione, si ottiene una ricevuta di avvenuta consegna con il corrispondente numero di protocollo, da utilizzare per controllare lo stato di avanzamento della pratica.\nGli enti che erogano alcuni servizi: Camere di Commercio, l'INPS, l'INAIL.\nLe imprese possono richiedere il rilascio di autorizzazioni di tipo sanitario, commerciale, edilizio, artigianale, di servizi. Pagare on-line (con smart card o carte di credito) anche i servizi per le imprese o quelli generici, le sanzioni. Per permettere lo svolgimento delle pratiche on-line si pu\u00f2 apporre la firma digitale.\nApp IO.\nL'app IO \u00e8 un'applicazione gratuita per terminali mobili lanciata nell'ottobre 2020 dal Ministero della Funzione Pubblica. Essa consente di ricevere notifiche messaggi da parte delle amministrazioni centrali relative al pagamento di tasse, imposte, multe, certificati e documenti di identit\u00e0, rinnovi o integrazioni necessarie per l'espletamento di pratiche amministrative. \u00c8 integrata col circuito PagoPA per l'effettuazione dei relativi pagamenti.\nInoltre, ha trovato anche impiego per movimenti in accredito mediante il bonus vacanze ed il servizio di cashback, associando un conto corrente tecnico al codice identificativo personale univoco dei cittadini beneficiari, ad uso interno della pubblica amministrazione (es. con il codice SPID).\nL'app permette anche di visualizzare la Certificazione Verde per il Covid-19."}
{"id": "71777", "revid": "1782831", "url": "https://it.wikipedia.org/wiki?curid=71777", "title": "Nick Fury", "text": "Nicholas Joseph Fury, Sr. \u00e8 un personaggio immaginario dei fumetti creato da Stan Lee (testi) e Jack Kirby (disegni) pubblicato negli Stati Uniti d'America dalla Marvel Comics. Esord\u00ec a maggio 1963 nel primo numero della serie a fumetti \"Sgt. Fury and his Howling Commandos\" (vol. 1).\nIl personaggio \u00e8 un agente segreto ed eroe dell'esercito statunitense; esordisce come capo di un commando reduce della seconda guerra mondiale per poi divenire un agente della CIA per poi passare allo S.H.I.E.L.D., un'agenzia di spionaggio governativa del quale diventer\u00e0 agente di punta e, successivamente, direttore.\nNonostante la sua popolarit\u00e0, le serie a lui dedicate hanno avuto breve durata negli anni sessanta e, da allora, il personaggio ha avuto poche serie dedicate, comparendo comunque come personaggio comprimario in altre serie di altri personaggi dell'universo Marvel come capo dello S.H.I.E.L.D. e intermediario tra il governo degli Stati Uniti e i vari supereroi.\nDal 2012 il suo ruolo nell'universo Marvel \u00e8 stato assunto dal figlio Nick Fury Jr., ispirato alla versione Ultimate ed alla controparte cinematografica del personaggio.\nIl sito web IGN ha inserito Nick Fury alla 33\u00aa posizione nella classifica dei cento maggiori eroi della storia dei fumetti, dopo Tim Drake e prima di Jesse Custer.\nBiografia del personaggio.\nPrimi anni.\nNato tra la fine degli anni dieci e la met\u00e0 degli anni venti nel quartiere di New York noto come Hell's Kitchen (in inglese: \"cucina dell'inferno\"), Nicholas Joseph Fury \u00e8 il maggiore dei tre figli dell'aviatore Royal Flying Corps pluridecorato della prima guerra mondiale Jack Fury e di sua moglie Katherine, morta quando i figli erano ancora molto piccoli. Successivamente Nick e i suoi fratelli, Jake e Dawn, rimangono orfani anche di padre e a crescerli nel delicato clima della grande depressione \u00e8 dunque l'innominata matrigna.\nDa ragazzo, Nick diviene un pugile amatoriale, abilit\u00e0 utile in un quartiere difficile, e impara ad usare le armi da fuoco nella lega atletica della polizia. Anni dopo, lui e il suo migliore amico, Red Hargrove, abbandonano il quartiere per inseguire i loro sogni di avventura, dedicandosi a spericolate esibizioni aeree al limite dell'impossibile che finiscono per attirare l'attenzione del tenente \"Happy Sam\" Sawyer, che li arruola per una missione speciale nei Paesi Bassi esortandoli poi a unirsi all'esercito degli Stati Uniti.\nIl 7 dicembre 1941, Fury e Red sono di stanza a Schofield Barracks quando la Marina imperiale giapponese attacca Pearl Harbor e, sebbene il primo riesca a sopravvivere, Red \u00e8 invece tra i molti soldati uccisi nel bombardamento.\nHowling Commandos.\n\"Happy Sam\" Sawyer, ora capitano, promuove dunque Fury sergente e gli assegna il comando di una squadra d'\u00e9lite, la First Attack Squad, soprannominata \"Howling Commandos\"; cui vengono assegnate le missioni pi\u00f9 pericolose del teatro europeo. I membri del gruppo sono: il caporale Timothy Aloysius Cadwallader \"Dum Dum\" Dugan, il soldato Gabriel \"Gabe\" Jones (primo nero a servire in un'unit\u00e0 di bianchi), il soldato Robert \"Rebel\" Ralston, il soldato Dino Manelli, il soldato Eric Koenig (disertore tedesco), il soldato Izzy Cohen (primo eroe ebreo dei fumetti) e il soldato Percival \"Pinky\" Pinkerton (sostituto del soldato Jonathan \"Junior\" Juniper, morto in missione).\nNel corso delle sue avventure con gli Howling Commandos, Fury ha affrontato minacce come il Teschio Rosso, il barone Strucker, il primo Barone Zemo e vari altri criminali dell'Asse. Combattono anche al fianco di Capitan America e Bucky, dei quali diviene un grande amico. Si innamora inoltre di una contessa britannica che presta servizio come infermiera per gli Alleati, Pamela Hawley, che per\u00f2 viene uccisa in un bombardamento prima che Fury possa chiederle di sposarlo.\nDurante un'azione inoltre, l'esplosione di una granata a pochi centimetri dal volto gli provoca dei danni dapprima irrisori che, nel tempo, lo portano per\u00f2 a perdere il 95% della vista all'occhio sinistro facendo s\u00ec che inizi ad indossare la caratteristica benda nera.\nCIA.\nAl termine della guerra in Europa, l'uomo viene gravemente ferito da una mina inesplosa in Francia e in suo soccorso accorre il professor Berthold Sternberg che, trovatolo, decide di usarlo come cavia per testare la sua Infinity Formula farmaco capace, sulla carta, di guarire qualsiasi ferita e che, apparentemente, funziona.\nFatto ritorno in patria Nick Fury inizia a lavorare come agente dell'Office of Strategic Services (OSS) (servizio segreto precursore della CIA), raccogliendo informazioni di intelligence in Corea. Dopo sei mesi di servizio, per\u00f2, apprende le conseguenze dell'opera di Sternberg nel salvargli la vita: la Infinity Formula ritarda il suo invecchiamento, e se lui non dovesse ricevere una dose annuale del farmaco invecchierebbe rapidamente fino a morire. Il professore inizia quindi a estorcere grosse somme di denaro a Fury in cambio del siero. Tale ricatto si protrae dal 1946 al 1976 prima che Fury vi ponga fine in maniera imprecisata.\nDopo la fondazione della CIA, Fury continua ad operare come loro agente segreto prendendo parte come copertura alla guerra di Corea assieme ad alcuni ex-Howling Commandos e venendo promosso a colonnello per i suoi meriti sul campo di battaglia. In seguito raccomanda all'agenzia il reclutamento di Richard e Mary Parker (futuri genitori di Peter Parker) e, divenuto uno dei migliori agenti della CIA, inizia ad essere usato come collegamento tra il governo e i vari gruppi di personaggi dotati di superpoteri che iniziano a comparire negli anni sessanta, a cominciare dai Fantastici Quattro.\nS.H.I.E.L.D..\nIn piena Guerra fredda, Fury lascia la CIA e diviene l'agente di punta del Supreme Headquarters International Espionage Law-enforcement Division (S.H.I.E.L.D.), agendo sotto il comando di una cabala composta da dodici individui misteriosi visti solo in collegamento video. Reclutato come suo secondo in comando il fido Dum Dum Dugan ed arruolati numerosi altri agenti conosciuti durante il periodo nella CIA, inclusa la Contessa Valentina Allegra de la Fontaine, grazie a Fury in breve tempo l'agenzia diviene la massima organizzazione di spionaggio dell'Universo Marvel, ed i suoi agenti collaborano costantemente con la comunit\u00e0 supereroistica e coi Vendicatori affrontando varie minacce soprannaturali e aliene nonch\u00e9 numerose organizzazioni terroristiche mondiali, prima tra tutte l'HYDRA (che a dispetto del maiuscolo non \u00e8 un acronimo), fondata dal Barone Wolfgang von Strucker.\nDopo diversi anni tuttavia, Fury scopre l'Affare Deltite: ossia che centinaia di agenti dello S.H.I.E.L.D., tra cui anche i misteriosi alti vertici, sono stati rimpiazzati da sofisticati androidi Life Model Decoy Modello Delta (i Deltite) originariamente al servizio dell'HYDRA e successivamente divenuti senzienti sebbene l'uomo riesca ad assemblare un gruppo di agenti fidati con cui esporre e distruggere i suddetti androidi, il conflitto provoca numerosi danni al personale (tra i caduti figura anche \"Happy Sam\" Sawyer, intanto divenuto generale) e alle infrastrutture dell'organizzazione che, di conseguenza, viene dapprima smantellata e successivamente ricostruita dallo stesso Fury con il nuovo acronimo di Strategic Hazard Intervention Espionage and Logistics Directorate di cui diviene, appunto, il direttore.\nTempo dopo il Punitore viene catturato e inviato in una struttura di massima sicurezza con una scorta dello S.H.I.E.L.D. ma, durante una sessione ipnotica con Doc Samson, un criminale noto come Spook interviene per condizionare il Punitore facendogli credere che Nick Fury sia responsabile per il massacro della sua famiglia; motivo per il quale quest'ultimo evade e, apparentemente, uccide Fury, che viene sepolto al cimitero di Arlington. Sebbene successivamente si scopre che il Nick Fury ucciso dal Punitore fosse in realt\u00e0 un modello estremamente avanzato di Life Model Decoy.\nRitornato a ricoprire la posizione di direttore dello S.H.I.E.L.D., Fury organizza indipendentemente e senza alcuna autorizzazione una guerra segreta in Latveria arruolando supereroi come Capitan America, Wolverine, l'Uomo Ragno, Luke Cage, Devil, la Vedova Nera e la sua protetta, Daisy Johnson. Sebbene tale azione riesca ad evitare un massivo attacco agli Stati Uniti d'America programmato da Latveria per l'anno successivo, come conseguenza per il suo gesto Fury viene rimosso dal comando dello S.H.I.E.L.D. e gli subentra Maria Hill.\nCivil War.\nNonostante la latitanza Fury continua ad offrire assistenza ai supereroi in quanto nella storia dello S.H.I.E.L.D. egli \u00e8 il solo ad essere a conoscenza di oltre 28 strutture segrete complete di attrezzature spionistiche ed armerie; da l\u00ec comincia a indagare ed agire per interposta persona inizialmente tramite la Donna Ragno (Jessica Drew) e in seguito attraverso il Soldato d'Inverno (Bucky Burnes). Prima dello scoppio della guerra civile dei supereroi, solo i Nuovi Vendicatori sapevano di lui.\nDurante il suddetto conflitto sostiene con la sua logistica i Vendicatori Segreti di Capitan America e, dopo l'arresto e la morte di quest'ultimo, Fury perde i contatti con Bucky e si rivolge a Falcon e alla dimissionaria dallo S.H.I.E.L.D. Sharon Carter.\nSecret Invasion.\nNick Fury \u00e8 il primo a scoprire l'invasione degli Skrull, uccidendo un alieno che si spaccia per la sua amante, la contessa Valentina Allegra de la Fontaine. Dopo aver avvisato dell'invasione aliena anche la sua \"erede\" all'agenzia, Maria Hill, le consiglia di utilizzare un Life Model Decoy, in quanto non avrebbe potuto pi\u00f9 sapere di chi fidarsi. Successivamente istruisce Daisy Johnson affinch\u00e9 assembli un gruppo costituito dai figli di vari supereroi e supercriminali che battezza Secret Warriors: Alexander Aaron (Phobos), Sebastian Druid (Il Druido), Yo Yo Rodriguez (Slingshot), James Taylor \"J. T.\" James (Hellfire) e Jerry Sledge (Stonewall) assieme ai quali affronta la minaccia aliena e successivamente un'intera armata di Super Skrull.\nAl termine del conflitto sparisce poi nuovamente senza dire una parola.\nSecret Warriors.\nFury continua ad addestrare i Secret Warriors anche dopo l'invasione Skrull, per formarli e farne degli eroi. Contemporaneamente, infiltrandosi in un database dello S.H.I.E.L.D. a Chicago, scopre che l'organizzazione era controllata dall'interno dall'HYDRA anche prima che Norman Osborn ne assumesse il controllo ribattezzandola H.A.M.M.E.R.. Deciso a sgominare l'organizzazione terroristica, Nick riprende i contatti con Dum Dum Dugan, Gabe Jones e Jasper Sitwell, ricostituendo gli Howling Commandos per affrontare assieme ad essi e ai Secret Warriors, l'HYDRA, nel frattempo alleatasi all'H.A.M.M.E.R., e Leviathan. Grazie anche all'assistenza di alcuni agenti rimastigli fedeli, tra cui la Vedova Nera, John Garrett e suo fratello Jake, Fury riesce a sconfiggere entrambe le organizzazioni terroriste e a uccidere l'eterno nemico, Wolfgang von Strucker.\nFerite di guerra.\nPoco tempo dopo, Fury contatta il suo figlio segreto, Marcus Johnson, sergente dell'esercito americano che, tornato a casa dopo che sua madre viene assassinata nel corso dei fatti del periodo della paura, scopre di avere una taglia sulla testa messa dall'ultimo membro di Leviathan rimasto in vita: Victor Uvarov (Orion) desideroso di impossessarsi dell'Infinity Formula contenuta naturalmente nel suo DNA, motivo per cui Fury aveva sempre tenuto nascosto le sue origini al figlio. I due riescono a sconfiggere Orion, sebbene nella battaglia Marcus perda l'occhio sinistro; dopodich\u00e9 il giovane afroamericano cambiato legalmente nome in Nick Fury Jr., si unisce allo S.H.I.E.L.D. assieme all'ex-commilitone \"Cheese\" Coulson.\nNick Fury Sr., invece, spiegando che non \u00e8 rimasta pi\u00f9 Infinity Formula, lascia il suo posto al figlio.\nOriginal Sin.\nDopo l'omicidio di Uatu l'Osservatore, Fury si unisce al team che si occupa di investigare sull'accaduto assieme a Pantera Nera, Emma Frost, il Dottor Strange e il Punitore. Quando per\u00f2 viene decapitato da Bucky rivelandosi un Life Model Decoy, il suddetto gruppo \u00e8 attirato in una stazione orbitante nello spazio dove il vero, e anziano, Nick Fury li accoglie in testa a un gruppo di LMD con le sue fattezze rivelando che, dal 1958, oltre ad occuparsi di stabilizzare il pianeta col suo lavoro nello spionaggio, ha vestito i panni dellUomo sul Muro (\"Man on the Wall\") ergendosi a difesa della Terra contro minacce aliene di ogni tipo e commettendo regolarmente genocidi ai danni di intere civilt\u00e0. Nel corso degli anni l'Infinity Formula ha per\u00f2 progressivamente perso efficacia e l'uomo ha iniziato a invecchiare normalmente fingendo il contrario tramite una serie di LMD ma, ormai prossimo alla morte, decide di eleggere tra gli eroi l\u00ec presenti il suo successore; quando per\u00f2 Pantera Nera lo porta ad ammettere di aver assassinato lui Uatu ed essersi impossessato del suo occhio per proteggere le sue attivit\u00e0 segrete, gli eroi lo assalgono dando inizio a una battaglia coi suoi LMD mentre lui, armato di esoscheletro, affronta Midas (detentore dell'altro occhio di Uatu) sulla superficie della Luna uccidendolo in un'esplosione in cui, apparentemente, perisce a sua volta.\nSopravvissuto, Fury viene punito dagli Osservatori, che lo condannano ad osservare in eterno la Terra senza poter pi\u00f9 interferire in qualit\u00e0 di sostituto di Uatu: lInvisibile (\"The Unseen\").\nPoteri e abilit\u00e0.\nNick Fury \u00e8 un grande esperto di combattimento corpo a corpo, un pugile categorizzato nei Pesi Massimi, una cintura nera di Tae Kwon Do e una cintura marrone di J\u016bjutsu che ha avuto come sparring partner perfino Capitan America. Superbo leader e stratega specializzato in tattica militare, ha servito nella seconda guerra mondiale, nella guerra di Corea e in Vietnam nonch\u00e9 in numerosi altri conflitti riportando sia l'addestramento dello U.S.Army come paracadutista, che quelli di ranger, Berretto Verde esperto di esplosivi e pilota di numerose tipologie di veicoli sia di terra che d'aria. \u00c8 una delle migliori spie dell'Universo Marvel: \u00e8 stato agente dell'Office of Strategic Services (OSS) e ufficiale di collegamento dell'MI5 (i servizi segreti britannici) nonch\u00e9 il direttore dello S.H.I.E.L.D..\nEsperto nell'utilizzo sia delle armi da fuoco che delle armi bianche, nel corso della sua vita editoriale ha utilizzato diverse pistole: Calibro. 15, Colt M1911, Luger P08, 9 \u00d7 19 mm Parabellum, una Walther PPK semi-automatica modificata, l'Ingram MAC-10 e la classica Calibro. 45, nonch\u00e9 numerose armi fantascientifiche realizzate dagli scienziati dello S.H.I.E.L.D. o sequestrate a vari supercriminali. Si serve spesso di Life Model Decoy per simulare la sua morte e la sua uniforme \u00e8 realizzata in kevlar anti proiettili con una fibra di beta cloth che lo rende resistente anche a temperature fino a 1,700 \u00b0F (930 \u00b0C).\nIl suo elevato livello di sicurezza all'interno dello S.H.I.E.L.D. gli ha inoltre consentito di usufruire delle attrezzature dell'agenzia anche dopo l'essere stato rimosso dalla carica di direttore a seguito della Guerra Segreta.\nSuccessivamente ad un graffio di Goose in prossimit\u00e0 dell'occhio sinistro, Fury ha progressivamente perso il 95% della vista nell'occhio; cosa che si rivela spesso utile in missione poich\u00e9, dato che quasi nessuno sa che abbia ancora l'occhio in questione, per mimetizzarsi deve solo togliere la benda in quanto i suoi nemici cercano sempre un uomo con un occhio solo.\nNick Fury possiede inoltre una longevit\u00e0 soprannaturale indotta artificialmente dall'assunzione annuale dell'Infinity Formula, una sostanza che gli ha permesso di rallentare, se non addirittura cristallizzare, l'invecchiamento ma che, se dovesse smettere di assumere, annullerebbe gli effetti avuti sul suo corpo riportandolo alla sua et\u00e0 biologica ultracentenaria, uccidendolo. Nel corso degli anni ad ogni modo, l'Infinity Formula presente nel suo organismo si \u00e8 progressivamente impoverita smettendo di funzionare.\nCome Invisibile ha gli stessi poteri e abilit\u00e0 di Uatu.\nAltre versioni.\n1602.\nIn \"1602\", Sir Nicholas Fury \u00e8 il capo dello spionaggio della Regina Elisabetta I ed \u00e8 assistito dal timido quanto impavido Peter Parker. Il suo personaggio \u00e8 ispirato al vero capo delle spie di Elisabetta Sir Francis Walsingham.\nAmalgam.\nIn \"Bruce Wayne: Agent of S.H.I.E.L.D.\" (1996) Nick Fury compare come colonnello in pensione dell'esercito a fianco del generale Frank Rock.\nAvataars: Patto dello Scudo.\nNella miniserie \"Avataars\", il reggente Nicholas e la sua squadra d'\u00e9lite sono i protettori e lo \"scudo\" del trono di Avalon.\nBack in the USSA.\nNel libro di Eugene Byrne e Kim Newman \"Back in the USSA\", Fury \u00e8 uno dei veterani di guerra che cospirano per prendere il potere negli Stati Socialisti Uniti d'America spodestando il presidente J. R. Ewing.\nDeadpool: il Mercenario Chiacchierone.\nIn un numero della testata omonima Deadpool visita una realt\u00e0 alternativa in stile Far West dove Nick Fury \u00e8 lo sceriffo.\nHouse of M.\nNella realt\u00e0 di \"House of M\", nonostante sia un semplice essere umano, Fury \u00e8 stato risparmiato dalle persecuzioni ed \u00e8 divenuto un addestratore di talenti per l'esercito, unicamente per venire poi ucciso a tradimento da uno dei suoi soldati, Earshot.\nMangaverse.\nNel \"Marvel Mangaverse\", il direttore dello S.H.I.E.L.D. Nick Fury, scomparso misteriosamente e dato per morto, si scopre essere ancora vivo e aver inscenato la sua sparizione per organizzare, mosso dalla gelosia, un piano di sterminio rivolto contro il 99% della popolazione superumana.\nMAX.\nNick Fury compare in numerose trasposizioni Marvel MAX:\nMarvel Zombi.\nNella realt\u00e0 di \"Marvel Zombi\", Fury \u00e8 il leader della resistenza che, tuttavia, finisce divorato dalla versione zombie dei Fantastici Quattro.\nMutant X.\nNella realt\u00e0 di \"Mutant X\", Fury \u00e8 un megalomane violento posto a capo dell'organizzazione anti-mutanti denominata S.H.I.E.L.D.; l'uomo, oltre a odiare profondamente tutti i mutanti, \u00e8 anche un capo brutale che non si fa scrupoli a uccidere i propri uomini qualora mettano in discussione i suoi ordini.\nTerra X.\nNella miniserie \"Terra X\", Nick Fury \u00e8 deceduto tuttavia esistono vari Life Model Decoy con le sue sembianze.\nTransformers.\nFury \u00e8 comparso, assieme a Dum Dum Dugan, Peter Parker e Joe Robertson, in un numero della versione Marvel Comics dei \"Transformers\".\nUltimate.\nNell'universo Ultimate, il generale Nick Fury \u00e8 una figura molto significativa, che compare in quasi tutte le serie della testata, tra cui \"Ultimates\", \"Ultimate X-Men\" e \"Ultimate Spider-Man\", nel tipico ruolo di intermediario tra il governo e i supereroi, contribuendo anche a fondare gli Ultimates. Rispetto alla controparte classica nonostante la risolutezza e il carisma da leader che lo contraddistinguono restino invariate, vi sono alcune differenze radicali: \u00e8 afroamericano (il suo aspetto \u00e8 simile a quello di Samuel L. Jackson), \u00e8 stato una delle prime cavie del Siero del Super Soldato ottenendo capacit\u00e0 fisiche sovrumane, ha subito l'asportazione del braccio destro rimpiazzandolo poi con una protesi cyberetica ed \u00e8 realmente privo dell'occhio sinistro.\nSpeciali.\nIn una serie di speciali inediti in Italia il personaggio di Fury Jr. perde il suo occhio combattendo con un felino. Si scopre solo successivamente che quest'ultimo era un mutante alieno.\nAltri media.\nCinema.\nProgetti non realizzati.\nStando alla sceneggiatura originale del film del 2007 \"I Fantastici 4 e Silver Surfer\", il personaggio del generale Hager (Andre Braugher) avrebbe dovuto essere Nick Fury, tuttavia l'idea \u00e8 stata abbandonata all'ultimo momento.\nMarvel Cinematic Universe.\nIn concomitanza con lo sviluppo del franchise del Marvel Cinematic Universe, Samuel L. Jackson (sulle cui fattezze \u00e8 basato l'aspetto della versione Ultimate del personaggio) \u00e8 stato ingaggiato per interpretarlo in nove film:"}
{"id": "71778", "revid": "767487", "url": "https://it.wikipedia.org/wiki?curid=71778", "title": "Casey Coot", "text": ""}
{"id": "71780", "revid": "785863", "url": "https://it.wikipedia.org/wiki?curid=71780", "title": "Clinton Coot", "text": ""}
{"id": "71781", "revid": "49046191", "url": "https://it.wikipedia.org/wiki?curid=71781", "title": "Domanda (economia)", "text": ""}
{"id": "71784", "revid": "125939706", "url": "https://it.wikipedia.org/wiki?curid=71784", "title": "Paolo Bonolis", "text": " \nTra i pi\u00f9 noti presentatori della televisione italiana, ha iniziato la sua carriera negli anni ottanta conducendo programmi per bambini come \"3, 2, 1... contatto!\" e soprattutto \"Bim Bum Bam\" che gli porta grande notoriet\u00e0 sul piccolo schermo. Ha poi condotto svariati programmi di successo per le reti RAI e Mediaset, tra cui \"Beato tra le donne\", \"I cervelloni\", \"Tira &amp; Molla\", \"Ciao Darwin\", \"Chi ha incastrato Peter Pan?\", \"Affari tuoi\", \"Domenica in\", \"Il senso della vita\" e \"Avanti un altro!\". \n\u00c8 stato inoltre presentatore e direttore artistico del Festival di Sanremo nel 2005 e nel 2009. \nInsieme al suo amico e collega di lavoro Luca Laurenti, con il quale collabora dal 1991, forma una delle coppie pi\u00f9 longeve e apprezzate della televisione italiana. \nAl 2019 \u00e8 tra i conduttori pi\u00f9 pagati della televisione italiana (pi\u00f9 di Maria De Filippi e Gerry Scotti), legato a Mediaset con un contratto di circa 10 milioni di euro annui.\nBiografia.\nI suoi avi paterni avevano radici in Romania; il cognome di famiglia era originariamente \"Bonoli\", acquisendo una \"s\" quando la famiglia si trasfer\u00ec in Sardegna, divenendo quindi \"Bonolis\". Figlio unico, il padre era Silvio Bonolis, un autotrasportatore di burro e prodotti caseari ai mercati generali di Pero, mentre la madre Luciana era di origine salernitana e lavorava come segretaria in un'impresa di costruzioni. A dodici anni, grazie alla recitazione, \u00e8 riuscito a sconfiggere la balbuzie.\nDiplomatosi al liceo classico con una votazione di 58/60, si iscrive a Giurisprudenza all'Universit\u00e0 degli Studi di Roma \"La Sapienza\"; dopo tre esami, si trasferisce a Scienze politiche con indirizzo Politiche della scienza laureandovisi (pi\u00f9 tardi dir\u00e0 che avrebbe imparato pi\u00f9 da tre mesi di giro del mondo che da tre anni di qualificazione professionale). Paolo Bonolis \u00e8 stato sposato per 5 anni, dal 1983 al 1988, con la psicologa statunitense Diane Zoeller, da cui ha avuto due figli, Stefano e Martina. Successivamente ha avuto una lunga relazione con la showgirl Laura Freddi, conosciuta nell'ambito della trasmissione televisiva \"Non \u00e8 la Rai\" da lui condotta per una stagione. Dal 1997 \u00e8 legato sentimentalmente a Sonia Bruganelli, imprenditrice e produttrice televisiva, con cui \u00e8 sposato dal 2002 e che gli ha dato altri tre figli: Silvia, Davide e Adele. Nel 2020 diventa nonno per la prima volta, grazie alla sua secondogenita Martina.\n\u00c8 noto per il suo modo di parlare a voce molto alta e molto veloce, che gli ha permesso di aggiudicarsi anche un Guinness World Record nel 2010 per il maggior numero di parole pronunciate in un minuto (332) dal primo capitolo dei \"Promessi Sposi\". \u00c8 il conduttore pi\u00f9 pagato della televisione italiana; il suo stipendio con Mediaset si aggira intorno ai 10 milioni di euro l'anno.\n\u00c8 un grande tifoso dell'Inter e ha partecipato come presentatore alla festa ufficiale per il quindicesimo scudetto nerazzurro e come speaker alla partita Inter- del 17 maggio 2009, \"gara-festa\" del diciassettesimo scudetto. Una sua prozia, Adele Bonolis, \u00e8 stata dichiarata venerabile da Papa Francesco il 21 gennaio 2021 ed \u00e8 in via di beatificazione.\nCarriera.\nGli esordi in Rai e i primi variet\u00e0 a Mediaset.\nHa cominciato la sua carriera nel 1980 in Rai, con la conduzione, a 19 anni, del programma per ragazzi \"3, 2, 1... contatto!\".\nIl 3 gennaio 1982 \u00e8 passato sulla neonata emittente privata Italia 1, dove ha intrattenuto, per tutti gli anni ottanta, i bambini con \"Bim bum bam\", programma di cartoni animati; inizialmente affiancato da Licia Col\u00f2 e in seguito, dal 1985, da Manuela Blanchard Beillard. Gli ascolti sono sempre buoni, ma il programma \u00e8 uno dei protagonisti delle sfide dei programmi di Rai 2 del pomeriggio: \"Tandem\" e \"Pane e marmellata\". \nSono rimasti impressi nella memoria popolare particolarmente i siparietti aventi come protagonista il conduttore e Uan, pupazzo/mascotte di Italia 1 rappresentante un cane rosa parlante. Nella stagione 1989/1990 ha preso inoltre parte, insieme con il cast della trasmissione, al variet\u00e0 di prima serata di Canale 5 \"Sabato al circo\".\nHa lasciato \"Bim bum bam\" nel 1990, per condurre senza troppa fortuna nell'autunno di quell'anno il quiz \"Doppio slalom\", in onda su Canale 5. Dal 7 gennaio al 28 giugno 1991 ha condotto \"Urka!\", in onda su Italia 1, trasmissione a met\u00e0 tra gioco a quiz e intrattenimento per ragazzi cui anche partecip\u00f2 per la prima volta Luca Laurenti, suo frequente partner in televisione. Nell'estate dello stesso anno ha condotto anche il variet\u00e0 \"Sei un fenomeno\", dove venivano illustrate imprese e primati bizzarri. Nella stagione 1991/1992 ha condotto il contenitore domenicale \"Domenica italiana\", durato solo poche puntate, e ha esordito in prima serata al fianco di Carlo Pistarino in \"Occhio allo specchio!\", trasmissione incentrata sulle candid camera andata in onda nella primavera del 1992.\nLa notte del 30 marzo 1992, al fianco di Anna Praderio, ha commentato per Canale 5 la cerimonia di consegna degli Oscar, mentre insieme con Jo Squillo, la sera del 29 maggio dello stesso anno, ha condotto la serata speciale \"Caccia al ladro\", in onda in prima serata sempre su Canale 5. Nell'estate del 1992 ha condotto \"Bulli &amp; pupe\", con Antonella Elia e alcune delle ragazze di \"Non \u00e8 la Rai\", programma che ha ereditato nella stagione 1992/1993 da Enrica Bonaccorti e che ha condotto dal 14 settembre 1992 al 3 luglio 1993. Ha condotto inoltre uno speciale di Capodanno di Canale 5, con una puntata speciale del variet\u00e0 giornaliero, andata in onda la notte di San Silvestro.\nNell'estate 1992 ha anche presentato, insieme a Federica Moro, il \"Festival internazionale Stelle del circo\". Nel 1993 ha condotto il variet\u00e0 estivo di poco successo \"Belli freschi\", mentre in autunno ha condotto la seconda edizione di \"Occhio allo specchio!\".\nI variet\u00e0 in Rai: \"I cervelloni\" e \"Beato tra le donne\".\nNel gennaio 1994 \u00e8 tornato in Rai, dove ha condotto in prima serata su Rai 1 \"I cervelloni\". Esperienza ripetuta con successo anche nel 1995 e 1996. Nelle estati del 1994 e 1995 ha presentato sempre per Rai 1 lo show \"Beato tra le donne\", con la collaborazione di Martufello. Il programma \u00e8 stato in seguito acquisito da Mediaset dove \u00e8 stato riproposto per diverse edizioni, alcune condotte sempre da Bonolis.\nNel frattempo ha anche presentato la prima edizione del variet\u00e0 \"Fantastica italiana\", andata in onda dal 3 dicembre 1995 per dieci puntate ed \u00e8 stato, durante la medesima stagione, nella rosa dei conduttori del quiz preserale di Rai 1 \"Luna Park\" e del gioco \"La zingara\", entrambi ideati da Pippo Baudo.\nPer la Rai ha inoltre condotto anche tre edizioni di \"Miss Italia nel mondo\", tra il 1994 e il 1996.\nIl successo a Mediaset: \"Tira &amp; Molla, Ciao Darwin e Chi ha incastrato Peter Pan?\".\nIl 1\u00ba ottobre 1996 \u00e8 tornato a Mediaset, per condurre il quiz preserale di Canale 5 \"Tira &amp; Molla\", programma ideato da Corrado e condotto insieme con Laurenti ed Ela Weber, che ha ottenuto un buon successo. Il gioco \u00e8 andato in onda per due edizioni fino al 27 giugno 1998. Sempre nell'autunno del 1996 Bonolis ha ripreso la conduzione di \"Beato tra le donne\", format gi\u00e0 da lui condotto per due edizioni estive in Rai e proseguito sotto la sua guida fino al dicembre 1997. Il successo dei due programmi ha portato Bonolis a vincere il Telegatto 1997 e 1998 come \"Personaggio dell'anno\". In questi anni ha condotto \"Il gatto e la volpe\", un altro programma ideato da Corrado, in onda dal 25 marzo al 27 maggio 1997 e presentato insieme con Laurenti. Ha presentato inoltre \"Un disco per l'estate\" nel 1997, 1998 e 1999.\nIl 3 ottobre 1998 \u00e8 approdato alla prima serata del sabato sera di Canale 5 insieme a Luca Laurenti per condurre il variet\u00e0 \"Ciao Darwin\". Il successo della trasmissione l'ha portata alla vittoria di un Telegatto nel 1999. Il programma ha ottenuto un grande riscontro di pubblico ed \u00e8 stato riproposto in altre due edizioni dal 25 settembre 1999 al 15 gennaio 2000 e dal 30 settembre al 23 dicembre 2000, riuscendo a tener testa in ascolti ai programmi Rai abbinati alla Lotteria. Dal 2 aprile al 14 maggio 1999 e dall'11 marzo al 6 maggio 2000 ha condotto \"Chi ha incastrato Peter Pan?\", programma in cui un gruppo di bambini si confrontava con personaggi noti del mondo dello spettacolo e con il mondo degli adulti e la societ\u00e0.\nIl 28 febbraio 2000 la coppia Bonolis-Laurenti, forte del successo riscosso negli anni precedenti, \u00e8 approdata al tg satirico \"Striscia la notizia\" di Antonio Ricci, rimanendovi per quattro edizioni, fino al 7 giugno 2003, conducendo la seconda parte della stagione e subentrando alla coppia Greggio-Iacchetti. Nell'ambito di questa trasmissione i due hanno lanciato il tormentone \"Bucatini Disco Dance\", reinterpretazione di \"Roma nun fa' la stupida stasera\" sulle note di \"Daddy Cool\" dei Boney M., pubblicato anche come singolo discografico che ha raggiunto la seconda posizione dei singoli pi\u00f9 venduti in Italia. Ha ideato insieme a Stefano Magnaghi, per la prima serata di Italia 1, il reality show \"Cari amici miei\", che prevedeva la registrazione di una cena tra personaggi noti mediante telecamere collocate in un appartamento; il programma, al quale partecip\u00f2 nella prima puntata, in compagnia di Maurizio Costanzo, Emilio Fede e Pino Insegno, ottenne un buon successo di pubblica e critica, fu esportato in Francia e arriv\u00f2 in finale (come un altro suo programma, \"Ciao Darwin\"), al Festival Internazionale della Televisione di Montreaux, con il titolo tradotto \"My Dear Friends\".\nDopo l'insuccesso del variet\u00e0 \"Italiani\", in onda nel sabato sera di Canale 5 dal 22 settembre al 1\u00ba dicembre 2001 con risultati d'ascolto sconfortanti, \u00e8 tornato in tv nel febbraio del 2002 conducendo il \"Gal\u00e0 della pubblicit\u00e0\", mentre a giugno 2002 ha condotto la serata di moda Modamare a Portocervo. Dal 28 marzo al 30 maggio 2003 ha condotto la quarta edizione di \"Ciao Darwin\", in onda su Canale 5 a tre anni dal precedente ciclo della trasmissione.\nIl 17 maggio 2003 viene ufficializzato il suo ritorno in Rai: il contratto con la TV di Stato prevede la conduzione di \"Miss Italia\", \"Domenica In\" e del \"Festival di Sanremo\". Tuttavia il 25 giugno Mediaset non concesse a Bonolis la liberatoria per condurre \"Miss Italia\" prima della scadenza naturale del suo contratto col biscione, prevista per il 30 settembre 2003.\nIl ritorno in Rai con \"Affari tuoi\", la conduzione e la direzione artistica del Festival di Sanremo 2005.\nNell'autunno 2003 \u00e8 tornato nuovamente alla Rai, dove gli \u00e8 stata affidata la conduzione dello storico contenitore domenicale \"Domenica In\" nell'edizione 2003/2004 suscitando tuttavia parecchie polemiche: nella prima puntata del 3 ottobre 2003 parecchie proteste scaten\u00f2 un sondaggio che coinvolse in prima persona l'allora presidente del consiglio Silvio Berlusconi, mentre il 26 aprile 2004 in una puntata del variet\u00e0, ha intervistato dal carcere, in piena fascia protetta, il serial killer Donato Bilancia, provocando le dure reazioni del mondo politico, della stessa Rai, e persino del presidente della repubblica Carlo Azeglio Ciampi.\nNella stessa stagione, dopo aver rifiutato la conduzione del Festival di Sanremo 2004, ha portato all'esordio il gioco \"Affari tuoi\", in onda su Rai 1, portandolo a un successo inaspettato, riuscendo spesso a oltrepassare i 10 milioni di telespettatori e garantendo alla Rai la riconquista della stessa fascia, che da oltre dieci anni era dominata da Mediaset grazie a \"Striscia la notizia\". Il programma ha stabilito, nel gennaio del 2004, il record di oltre 15 milioni di telespettatori e il successo della trasmissione ha portato a un'accesa diatriba tra Bonolis e Antonio Ricci, ideatore del tg satirico \"Striscia la notizia\" condotto dallo stesso Bonolis per quattro edizioni, nelle stagioni precedenti al suo passaggio in RAI. Ricci ha infatti constatato una presunta irregolarit\u00e0 nello svolgimento del quiz di Bonolis, diatriba particolarmente accesa all'inizio del 2004, ma proseguita anche negli anni seguenti, quando il programma \u00e8 stato affidato ad altri conduttori.\nA partire dal settembre 2004 il programma \u00e8 andato in onda anche in prima serata col titolo \"Affari tuoi - La lotteria\" abbinato alla Lotteria Italia, fino al gennaio 2005. In seguito al successo ottenuto dal conduttore, la Rai ha affidato a Bonolis anche la conduzione e la direzione artistica del Festival di Sanremo 2005. Quell'edizione del Festival, vinto da Francesco Renga, ha avuto particolare successo in termini di ascolti e di critica, dovuto anche alla modifica del meccanismo di svolgimento di gara voluto dal conduttore che prevedeva i cantanti divisi in diverse categorie di artisti (Donne, Uomini, Gruppi e Classics) e anche perch\u00e9 durante la serata iniziale del 1\u00ba marzo ha annunciato la morte dell'amico Alberto Castagna a causa di una emorragia interna. Nella conduzione \u00e8 stato affiancato da Antonella Clerici e Federica Felini.\nDopo il successo di Sanremo, cominciano a sollevarsi numerose indiscrezioni riguardo a un ipotetico ritorno di Bonolis a Mediaset. La notevole pressione mediatica sollevatasi attorno al \"Caso Bonolis\", intervallata da numerosi comunicati di smentita da parte dell'azienda di Cologno Monzese, termina il 17 maggio 2005 quando viene ufficialmente annunciato che Bonolis passa a Mediaset con un contratto di circa 8 milioni di euro l'anno che lo legher\u00e0 all'azienda per tre anni, fino al 2008.\nIl ritorno in Mediaset e il successo de \"Il senso della vita\".\nPaolo Bonolis \u00e8 tornato in Mediaset il 28 agosto 2005 per condurre il programma sportivo \"Serie A - Il grande calcio\", che si occupava di commentare la giornata calcistica italiana su Canale 5, nella fascia pre-serale. Ha condotto il programma fino al 6 novembre 2005, quando, a seguito delle polemiche sui bassi ascolti, sul fallimento della strategia aziendale per i diritti sul calcio - per la prima volta acquisiti da Mediaset - ha lasciato il programma (prima ereditato da Enrico Mentana e poi definitivamente soppresso al termine della stagione). Un altro programma, creato per sfruttare i diritti sul calcio, \"Un mercoled\u00ec da tifosi\", condotto sempre da Bonolis, \u00e8 andato in onda per una sola puntata a fronte delle cinque previste, sempre a causa dei bassi ascolti. Dal 24 novembre 2005 al 7 marzo 2006 stagione il conduttore si \u00e8 poi dedicato al programma \"Il senso della vita\", un talk show in onda su Canale 5 che ha riscontrato un buon successo di pubblico e critica; durante questo programma \u00e8 stato affiancato dalla sua storica spalla Luca Laurenti.\nIl 10 e 17 settembre 2006 ha condotto, sempre su Canale 5, \"Fattore C\", sempre con la collaborazione di Luca Laurenti, che non ha avuto il successo sperato e che \u00e8 stato accusato di essere un clone del precedente programma di Bonolis \"Affari tuoi\", che nel frattempo andava ancora in onda con altri conduttori. Dopo due puntate andate in onda la domenica in prima serata, il programma \u00e8 stato trasmesso in fascia pre-serale dal 25 settembre al 2 dicembre 2006 prendendo il posto di \"Formula segreta\", quiz-game condotto da Amadeus; ma nemmeno nella nuova fascia giornaliera \"Fattore C\" ha ottenuto buoni riscontri, venendo infine sostituito, dal 4 dicembre 2006 al 6 maggio 2007, da \"Chi vuol essere milionario\". Dal 21 settembre 2006 al 31 marzo 2007 il conduttore ha proseguito l'esperienza di \"Il senso della vita\", in onda sempre in seconda serata prima al gioved\u00ec e poi al sabato. Dal 18 settembre al 15 dicembre 2007 ha condotto la quinta edizione di \"Ciao Darwin\", che ha confermato il successo delle edizioni precedenti; la terza edizione di \"Il senso della vita\" \u00e8 andata in onda dal 2 marzo al 18 maggio 2008; l'ultima puntata \u00e8 andata in onda in primavera, in prima serata su Italia 1. In entrambi i programmi \u00e8 stata confermata la presenza di Luca Laurenti.\nLa conduzione e direzione artistica del Festival di Sanremo 2009 e \"Avanti un altro!\".\nIl 12 settembre 2008 il direttore di Rai 1 Fabrizio Del Noce ha annunciato che alla guida del Festival di Sanremo ci sar\u00e0 Paolo Bonolis, il quale il 2 dicembre 2008 ha annunciato che non c'era alcun legame con Mediaset. La stagione 2008-2009 \u00e8 stata quindi, per Bonolis, una stagione di pausa, durante la quale non ha condotto un programma televisivo. Il conduttore ha fatto per\u00f2 un'incursione nel mondo della radio, presentando a inizio 2009 in programma radiofonico di Radio2 \"America me senti?\", affiancato da Luca Laurenti.\n\u00c8 stata cos\u00ec affidata a Bonolis la conduzione e la direzione artistica del Festival di Sanremo 2009, coadiuvato da Luca Laurenti, nel febbraio 2009, tornando a calcare il palco dell'Ariston di Sanremo ottenendo un buon successo, ma senza riuscire a bissare quello ottenuto quattro anni prima; desta scandalo il compenso di oltre 1 milione di euro richiesto e ottenuto dal conduttore.\nL'autunno 2009 ha segnato il ritorno di Bonolis alla conduzione di programmi per Mediaset, con un contratto che lo lega all'azienda fino al 2011. Il ritorno sulle reti del biscione \u00e8 stato segnato dal ritorno, a nove anni dall'esordio della trasmissione, di \"Chi ha incastrato Peter Pan?\" dal 7 ottobre al 25 novembre 2009, trasmissione in cui protagonisti erano i bambini; il programma ha ritrovato il successo del pubblico. Nella seconda parte della stagione il conduttore \u00e8 stato invece impegnato nella riproposizione di un altro storico programma Mediaset, \"Ciao Darwin\", in onda in prima serata dal 19 marzo al 21 maggio 2010. Il 16 febbraio 2010 ha inoltre aperto assieme a Luca Laurenti la prima serata del Festival di Sanremo 2010, quell'anno presentato dall'amica Antonella Clerici. Dal 7 ottobre al 25 novembre \u00e8 tornato al timone, per la quarta volta, del variet\u00e0 \"Chi ha incastrato Peter Pan?\", bissando i buoni risultati dell'anno precedente. Dal 27 marzo all'8 maggio 2011, dopo tre anni dall'ultima edizione, il conduttore \u00e8 tornato in video con il talk show \"Il senso della vita\", stavolta riproposto in prima serata, sempre in coppia con Luca Laurenti. Tuttavia, pur ottenendo un buon riscontro da parte della critica, la trasmissione ha ottenuto esigui risultati di ascolto.\nIl conduttore \u00e8 tornato nella fascia preserale di Canale 5 il 5 settembre 2011, conducendo, sempre con la partecipazione di Luca Laurenti, il quiz \"Avanti un altro!\", con 21 concorrenti, 7 giorni e 5 domande, da lui stesso ideato con Stefano Santucci. Il programma, terminato l'11 dicembre 2011, ha ottenuto buoni risultati di pubblico e critica.\nA partire dal 10 settembre 2012 il conduttore \u00e8 tornato alla conduzione di Avanti un altro!, che si \u00e8 conclusa con grande successo il 10 marzo 2013. Il conduttore torna comunque in prima serata su Canale 5 a partire da giugno 2013 nelle vesti di giurato di un programma nuovo: \"Stasera mi tuffo\". Il 16 settembre 2013 ha condotto la terza edizione di Avanti un altro! fino al 30 marzo 2014.\nDal 31 marzo al 6 giugno 2014 lascia la conduzione di \"Avanti un altro!\" a Gerry Scotti, e dal 14 settembre al 23 dicembre 2014 torna a condurre la quarta edizione di \"Avanti un altro!\", che conduce insieme a Gerry Scotti dal 27 al 30 dicembre dello stesso anno. Dal 2 gennaio all'11 aprile 2015 lascia nuovamente il timone di \"Avanti un altro!\" a Gerry Scotti. Il 12 e 19 gennaio 2015 ha condotto la nuova edizione di \"Scherzi a parte\", che ha ottenuto un grande successo di pubblico ma non di critica, che infatti non ha gradito la conduzione di Bonolis. Paolo Bonolis ritorna al timone di Avanti un altro! dal 12 aprile 2015 conducendolo nuovamente in coppia con Gerry Scotti fino al termine della stagione, il 30 aprile 2015.\nIl 30 aprile ha condotto insieme con Antonella Clerici la Serata Expo 2015 su Rai 1. Il 3 giugno 2015 conduce Arena di Verona, lo spettacolo sta per iniziare su Canale 5 risultato per\u00f2 un flop registrando 2,6 milioni di telespettatori, soprattutto rispetto al successo delle precedenti edizioni trasmesse dalla Rai e condotte da Antonella Clerici. Dal 21 settembre 2015 al 3 gennaio 2016 ha condotto la quinta edizione di \"Avanti un altro!\". Dopo ben 6 anni, viste le continue richieste del pubblico televisivo, dal 18 marzo al 6 maggio 2016 ha condotto la settima edizione di \"Ciao Darwin\" che ha mantenuto lo stesso successo delle passate edizioni.\n\"Music\" e il ritorno dei programmi storici.\nDopo sette mesi di assenza dallo schermo, l'11 e il 18 gennaio 2017 conduce in prima serata su Canale 5 lo show musicale \"Music\", da lui ideato con Gianmarco Mazzi; il programma non supera il 17% di share medio nonostante il battage pubblicitario e il consistente budget. Dal 15 gennaio al 29 aprile 2017 ha condotto la sesta edizione di \"Avanti un altro!\". Il 1\u00ba luglio ha condotto \"La notte di Vasco\" su Rai 1, l'evento che ha seguito il concerto del cantante a Modena Park; la conduzione di Bonolis \u00e8 stata tuttavia aspramente criticata dall'opinione pubblica.\nDal 21 settembre al 26 ottobre 2017 ha condotto la quinta edizione di \"Chi ha incastrato Peter Pan?\", riproposto dopo 7 anni di assenza. Questa edizione per\u00f2 non ha riscosso il successo delle precedenti tanto da subire un taglio di due puntate (da 8 a 6). A dicembre conduce la seconda edizione di \"Music\" dal 6 al 23 dicembre 2017 sempre su Canale 5; anche quest'ultimo programma non ha tuttavia soddisfatto gli ascolti previsti dalla rete (media del 15% di share crollato all'11% nell'ultima puntata del 23 dicembre).. Dall'8 gennaio al 22 aprile 2018 ha condotto la settima edizione di \"Avanti un altro!\" (il quale, contrariamente ai programmi precedentemente citati, conferma il suo successo e cresce negli ascolti). Il 12 gennaio 2018, partecipa come giudice alla terza edizione del programma Superbrain - Le supermenti, in onda su Rai 1. Sulla stessa rete il 16 febbraio successivo partecipa inoltre alla prima puntata di Sanremo Young, nella versione per i pi\u00f9 giovani, condotto da Antonella Clerici, ricoprendo in tale occasione un duplice ruolo: infatti la sua partecipazione assume sia le veci di giudice (sebbene in parte minore rispetto agli altri giurati) che quelle in veste di ospite.\nDal 9 al 30 novembre 2018 conduce la quattordicesima edizione di \"Scherzi a parte\" con ascolti inferiori rispetto alla precedente sempre da lui condotta, venendo battuto da Tale e Quale Show e Prodigi - La musica \u00e8 vita. Dal 7 gennaio al 20 aprile 2019 ha condotto l'ottava edizione di \"Avanti un altro!\" accrescendo ulteriormente il successo del programma. Dal 15 marzo al 31 maggio 2019 conduce l'ottava edizione di \"Ciao Darwin\", che ottiene un enorme consenso riuscendo a superare ogni venerd\u00ec la \"trasmissione rivale\" \"La Corrida\" emessa da Rai 1 e confermandosi nuovamente come uno dei programmi di maggior successo di Mediaset. L'11 aprile 2019 \u00e8 protagonista, assieme a Carlo Conti e Gerry Scotti de I tre tenori all'interno di una puntata speciale del Maurizio Costanzo Show, condotto da Maurizio Costanzo ed Enrico Mentana.\nIl 1\u00ba ottobre 2019 esce nelle librerie il suo primo libro \"Perch\u00e9 parlavo da solo\" edito da Rizzoli. Il 7 novembre 2019 \u00e8 stato ospite nella prima puntata di \"Adrian Live - Questa \u00e8 la storia...\". Dal 6 gennaio 2020 torna a condurre \"Avanti un altro!\" iniziando cos\u00ec la nona stagione consecutiva del programma fino al 15 marzo 2020 (inizialmente doveva essere concluso il 3 maggio 2020, a causa della pandemia del Covid-19).\nDopo un anno dal lockdown nazionale, dall'8 marzo al 23 maggio 2021 conduce la decima edizione di \"Avanti un altro!\" e torna anche a recitare in un cameo nel film \"Tom &amp; Jerry\". Inoltre dall'11 aprile al 30 maggio 2021 conduce \"Avanti un altro! Pure di Sera\", versione in prima serata del suo quiz gi\u00e0 proposta nel 2017 e nel 2018 come unica serata evento. Nella prima puntata hanno partecipato personaggi famosi che avrebbero devoluto il montepremi in beneficenza, dalle successive prendono parte al gioco concorrenti normali divisi in squadre. Dal 9 gennaio 2022 conduce l'undicesima edizione di \"Avanti un altro!\" sempre in compagnia di Luca Laurenti.\nControversie.\nBonolis viene spesso criticato aspramente per il suo stile di conduzione televisiva, caratterizzato dall'umorismo e dall'atteggiamento da show-man e non riscontrabile praticamente in nessun altro presentatore italiano: in merito si sono pronunciati ad esempio Maurizio Costanzo e Aldo Grasso. \u00c8 stato anche accusato di adottare un modo di condurre basato prevalentemente su volgarit\u00e0 e cinismo.\nNel 1999 Paolo Bonolis, assieme alla trasmissione Ciao Darwin, viene denunciato da Codacons Sicilia e Adusbef per maltrattamento di animali e spettacolo osceno.\nSubito dopo aver lasciato la conduzione del programma Serie A, nel novembre 2005, Bonolis ha avuto una polemica con il direttore di Sport Mediaset Ettore Rognoni e con tutta la redazione. In particolare, Bonolis ha soprannominato Ettore Rognoni \"er penombra\". La sera del 10 novembre 2005, Bonolis viene intervistato da Enrico Mentana alla trasmissione Matrix riguardo l'accaduto\nNel 2010 l'allora direttore di Rai 1 Mauro Mazza critic\u00f2 aspramente il programma di Bonolis \"Ciao Darwin\", definendo il suo tipo di televisione una \"TV drogata\". Bonolis e Mediaset replicheranno successivamente alle critiche. Nel 2006 il suo programma \"Fattore C\" venne criticato per essere troppo simile al suo ex programma \"Affari tuoi\". Il Moige, in merito alla trasmissione \"Chi ha incastrato Peter Pan?\", ha accusato il conduttore di \"reato di abuso emotivo su minore con candid camera\" e chiesto la sospensione del programma, senza per\u00f2 trovare accoglimento. Anche Cesare Lanza ha attaccato il conduttore definendolo \"\"un bamboccio che non si rende conto di quello che fa\" o anche un \"bambino che si percepisce onnipotente\"\".\nFece polemica con Antonio Ricci, ideatore del programma \"Striscia la notizia\", sulle presunte irregolarit\u00e0 del programma \"Affari tuoi\", quando Bonolis era il conduttore. Nella primavera 2004 \"Striscia\" tent\u00f2 di dimostrare che il programma di Bonolis era truccato, svelando diversi retroscena sui concorrenti che avevano partecipato al gioco. In particolare Striscia in quell'anno mand\u00f2 in onda una rubrica che cercava di svelare finzioni e imbrogli del gioco. Alle accuse, Bonolis replic\u00f2 in una puntata di \"Affari tuoi\", difendendo il programma e mostrando in diretta le carte dei pagamenti delle vincite effettuate ai vari concorrenti.\nNel 2005 suscit\u00f2 scalpore l'intervista che Bonolis fece al pugile Mike Tyson in una serata del Festival di Sanremo. Un'altra polemica si era verificata il 26 aprile 2004 dopo l'intervista che Bonolis fece al serial killer Donato Bilancia all'interno della trasmissione \"Domenica in\".\nMolti hanno criticato aspramente Bonolis per le elevate pretese economiche, relative soprattutto ai suoi contratti con Mediaset: nel 1998 il suo compenso era di 18 miliardi di lire, mentre nel 2001 risulta che fossero previsti circa 12 miliardi di lire. Nel 2005 torn\u00f2 a Mediaset per circa 8,5 milioni di euro annui; nel 2019 il suo compenso ammonta a 10 milioni di euro."}
{"id": "71786", "revid": "9", "url": "https://it.wikipedia.org/wiki?curid=71786", "title": "Sangemini", "text": ""}
{"id": "71789", "revid": "124791250", "url": "https://it.wikipedia.org/wiki?curid=71789", "title": "Disturbo di personalit\u00e0", "text": "In psichiatria e psicologia clinica, la definizione disturbo di personalit\u00e0 indica un disturbo mentale con manifestazioni di pensiero e di comportamento \"disadattivi\" che si manifestano in modo pervasivo (non limitato a uno o pochi contesti), inflessibile e apparentemente permanente, coinvolgendo la sfera cognitiva, affettiva, interpersonale ecc. della personalit\u00e0 dell'individuo colpito. Si parla di disturbo nel momento in cui tale manifestazione sintomatologica causa disagio clinicamente significativo.\nI \"disturbi di personalit\u00e0\" sono disturbi mentali inclusi nei pi\u00f9 diffusi manuali diagnostici internazionali (es. DSM) e differiscono dai disturbi clinici in quanto sono generalmente egosintonici (per cui la persona difficilmente si rende conto di essere \"affetta\" da un disturbo e pi\u00f9 frequentemente considera i sintomi come tratti peculiari del proprio stile di vita) e alloplastici (la persona tende a cambiare l'ambiente, non s\u00e9 stesso).\nPer una diagnosi di disturbo di personalit\u00e0 \u00e8 necessario che la persona abbia raggiunto la maggiore et\u00e0: diagnosticare un disturbo di personalit\u00e0 in soggetti adolescenti \u00e8 un tipico errore in quanto modificazioni ormonali e cambiamenti sociali rapidi potrebbero creare manifestazioni simili, ma non identificabili come veri e propri disturbi (oppure potrebbe trattarsi di un disturbo pervasivo dello sviluppo).\nDescrizione.\nLa definizione di disturbo di personalit\u00e0 compare per la prima volta nel DSM-IV, sebbene i disturbi di personalit\u00e0 siano stati descritti in un asse specifico (II asse) nel DSM III. Un disturbo di personalit\u00e0 \u00e8 definito come un \"modello abituale\" di esperienza o comportamento che si discosta notevolmente dalla cultura a cui l'individuo appartiene e si manifesta in almeno due delle seguenti aree: esperienza \"cognitiva\", \"affettiva\", funzionamento \"interpersonale\" e \"controllo\" degli impulsi (area comportamentale).\nIl concetto di \"disturbo\" sembra ormai superato: esso, come la personalit\u00e0 detta \"normale\", si forma dai primi anni di vita fino all'et\u00e0 adulta, \u00e8 quindi ad un \"tipo\" o a un \"modello di personalit\u00e0\" a cui bisogna riferirsi, ad es. \"tipo di personalit\u00e0 istrionica\" o \"modello di personalit\u00e0 istrionica\". Questo perch\u00e9 non si tratta di una personalit\u00e0 \"normale\" che ad un certo punto diventa \"disturbata\", ma una personalit\u00e0 che a seguito di diversi fattori (ambientali, biologici, traumatici, ecc.) pu\u00f2 assumere schemi e modelli disadattivi. Molti specialisti tendono a parlare appunto di tipologia o tratti di personalit\u00e0, riferendosi ai vari disturbi o cluster.\nIl \"pattern\" deve presentarsi in un'ampia gamma di situazioni sociali e comportare una condizione di \"disagio\", personale, sociale e lavorativo, clinicamente significativa, anche se questo non \u00e8 sempre riconosciuto dal paziente, il quale manca di \"insight\", ossia non si rende conto del proprio impatto sugli altri (essendo il disturbo di personalit\u00e0 egosintonico) e non tende a cercare aiuto. Il paziente spesso viene quindi spinto da altre persone o dal disagio causato da patologie in comorbilit\u00e0 (ansia, isolamento sociale e depressione, disturbi ossessivo-compulsivi, schizofrenia e psicosi in casi gravi) a rivolgersi ad uno specialista, e solo in seguito pu\u00f2 manifestare, quindi, un certo grado di consapevolezza della propria personalit\u00e0 disturbata e volont\u00e0 di curarsi.\nI pazienti con questi disturbi spesso possono manifestare immaturit\u00e0 emotiva e psicoaffettiva, pur essendo intellettualmente normali e senza ritardo mentale. Possono mostrare anche tratti di pi\u00f9 disturbi in contemporanea. Tutti i disturbi di questo genere presentano la cosiddetta organizzazione borderline di personalit\u00e0 (da non confondere col disturbo borderline vero e proprio), descritta come una personalit\u00e0 funzionante al limite tra psicosi e nevrosi, con difficolt\u00e0 di interazione sociale e personale (superiore alle semplici permalosit\u00e0 e timidezza), repentini cambi nell'umore e nell'empatia (esagerata o assente).\nLa disadattivit\u00e0 pu\u00f2 insorgere nella prima met\u00e0 della vita adulta ma pu\u00f2 essere visibile gi\u00e0 nell'infanzia, generalmente \u00e8 stabile nel tempo e presenta un carattere inflessibile e pervasivo nelle diverse aree della vita, inoltre, comporta conseguenze in termini di sofferenza soggettiva e limitazioni nelle relazioni e nell'area lavorativa.\nDal punto di vista eziopatogenetico i disturbi di personalit\u00e0 sembrerebbero associati a eventi potenzialmente traumatogeni subiti in et\u00e0 evolutiva. Il fattore genetico \u00e8 stato studiato, ma pare spiegare solo in parte i disturbi della personalit\u00e0.\nClassificazione dei disturbi di personalit\u00e0 secondo il DSM-IV.\nSecondo la quarta edizione del Manuale diagnostico e statistico dei disturbi mentali (DSM IV) dell'Associazione Psichiatrica Americana (APA), vi sono tre gruppi principali in cui si possono classificare i disturbi di personalit\u00e0 (talvolta i \"Gruppi\" vengono definiti dagli specialisti \"Cluster\", tuttavia nel manuale tale termine non viene usato) . Nel DSM-5 \u00e8 stata proposta l'eliminazione o l'accorpamento con altri come \"tratti di personalit\u00e0\" di alcuni di essi (paranoide, schizoide, istrionico, dipendente), poi non attuata, ed eliminati i disturbi Non Altrimenti Specificati, e modificando i criteri di diagnosi. In caso di comorbilit\u00e0 si parla di personalit\u00e0 mista. I disturbi sono i seguenti.\nGruppo A.\nIl gruppo A \u00e8 caratterizzato da comportamenti considerati \"strani\" o \"paranoici\" e dalla tendenza del soggetto all'isolamento e alla diffidenza.\nGruppo B.\nIl gruppo B \u00e8 caratterizzato da comportamenti \"emotivi\" o \"drammatici\", oltre che da scarsa empatia e poco altruismo da parte del soggetto, il quale \u00e8 egocentrico, narcisista e incentrato perci\u00f2 eccessivamente su di s\u00e9.\nGruppo C.\nIl gruppo C \u00e8 caratterizzato da comportamenti \"ansiosi\" o \"paurosi\" e da una bassa autostima del soggetto.\nNon Altrimenti Specificato (NAS).\nQuesta diagnosi pu\u00f2 essere data quando nessun altro disturbo di personalit\u00e0 definito nel DSM viene riscontrato nel paziente. Sono quattro i disturbi di personalit\u00e0 esclusi dal corpo principale del DSM-IV-TR, al posto dei quali pu\u00f2 essere usata questa diagnosi. Questi disturbi possono essere inclusi in altri disturbi della personalit\u00e0, o esserne caratteristiche. Essi sono:\nSadismo e masochismo possono manifestarsi anche in altri tipi di personalit\u00e0; possono presentarsi come sadomasochismo, o in concomitanza col narcisismo e la psicopatia (es. sindrome da manipolazione relazionale).\nLe analogie alla base di questa divisione sono puramente descrittive, ossia non teoriche n\u00e9 eziologiche. Tra i disturbi di personalit\u00e0 non ancora classificati nel DSM IV abbiamo la cosiddetta personalit\u00e0 sottomessa, non riconosciuta perch\u00e9 considerata come un insieme di fattori emotivi e non come un disturbo a s\u00e9 stante.\nClassificazione dei disturbi di personalit\u00e0 secondo il DSM-5.\nNel DSM-5, da un punto di vista categoriale, rimane invariata la distinzione presente nel DSM-IV-TR, fra i tre cluster di disturbi di personalit\u00e0. Viene per\u00f2 inserita una visione dimensionale dei disturbi, che permette di classificarli in:\nLo schema a cui si ricorre per diagnosticare i disturbi di personalit\u00e0, \u00e8 cos\u00ec composto:\nClassificazione dei disturbi di personalit\u00e0 secondo la classificazione ICD.\nL'ICD, giunta alla sua decima edizione (ICD-10) classifica i disturbi di personalit\u00e0 in: \n\u00ab Nella beta platform dell\u2019ICD-11, il disturbo di personalit\u00e0 \u00e8 definito da un\u2019alterazione relativamente persistente e pervasiva nel modo in cui gli individui esperiscono e interpretano se stessi, gli altri e il mondo, a cui conseguono modalit\u00e0 maladattative di funzionamento cognitivo, esperienza ed espressione emozionale e comportamento. \u00bb.\nUna differenza significativa tra il sistema diagnostico DSM-5 e l'ICD-11 \u00e8 che quest'ultimo classifica i disturbi di personalit\u00e0 lungo un continuum con un livello di gravit\u00e0 crescente."}
{"id": "71792", "revid": "125541307", "url": "https://it.wikipedia.org/wiki?curid=71792", "title": "Barbero (Palio di Siena)", "text": "Con il termine Barbero, nella citt\u00e0 toscana di Siena, ci si riferisce al cavallo, assegnato a sorte a ciascuna Contrada, che corre il Palio.\nIl termine deriva probabilmente dalla parola \"Berbero\" in quanto i cavalli di Barber\u00eca (l'attuale Nordafrica) sono considerati veloci ma anche robusti. Oggi al Palio di Siena, vengono utilizzati prevalentemente i cavalli Anglo-arabo sardi. Sono esclusi, invece, i Purosangue inglese perch\u00e9 troppo delicati.\nL'uso del termine \"barbero\" non \u00e8 circoscritto alla sola Siena: esistevano infatti nel passato altre gare ippiche tradizionali, come a Firenze (il \"Palio dei barberi\"), a Roma oppure a Fermo, dove dal 1182 ogni 15 agosto si corre tutt'oggi con i barberi la Cavalcata per aggiudicarsi il Palio dell'Assunta (Fermo).\nNel Palio di Asti, per moltissimi secoli i cavalli maschi interi impiegati nella corsa furono definiti barb\u00e9ri. Dal XIX secolo il regolamento ammise cavalli \"d'ogni sesso e razza\".\nPer omologia, con lo stesso termine sono indicate le tradizionali biglie in legno colorate con le insegne delle Contrade, utilizzate sia per \"correre\" per gioco la \"carriera\" su speciali piste di legno, sia dal Comune per effettuare l'estrazione dei posti tra i canapi alla mossa il giorno del Palio. Per effettuare questa operazione, viene utilizzato uno speciale marchingegno a forma di fiasco che, quando viene rovesciato, permette di vedere l'ordine generato grazie a dieci fori (uno per ogni barbero) disposti lungo il collo."}
{"id": "71796", "revid": "2124998", "url": "https://it.wikipedia.org/wiki?curid=71796", "title": "Dustin Hoffman", "text": "Carriera.\n\"Il laureato\" (1967) di Mike Nichols lo trasforma nel giro di pochi mesi da caratterista sconosciuto a divo candidato all'Oscar, che segner\u00e0 gli anni settanta con alcune intense e significative interpretazioni. Attore versatile, \"\"sobrio, flemmatico, energico\",\" passa con disinvoltura dal thriller (\"Cane di paglia\", 1971, \"Il maratoneta\", 1976) alla commedia (\"Tootsie\", 1982), dal genere realistico di denuncia (\"Un uomo da marciapiede\", 1969) al film politico (\"Tutti gli uomini del presidente\", 1975), da quello d'avventura (\"Papillon\", 1973) a quello fantastico (\"Hook - Capitan Uncino\", 1991).\nNella lunga carriera ha tratteggiato personaggi di forte drammaticit\u00e0 e complessit\u00e0 \"\"con i quali attraversa pi\u00f9 di trent'anni di cinema americano\":\" da \"Il piccolo grande uomo\" (1970) di Arthur Penn al marito mite di \"Cane di paglia\" (1971) di Sam Peckinpah, dal padre in lotta per la custodia del figlio di \"Kramer contro Kramer\" (1979), fino allo struggente Raymond, l'autistico di \"Rain Man - L'uomo della pioggia\" (1988). Per questi ultimi due film ottiene l'Oscar al miglior attore, mentre nel 1996 riceve a Venezia il Leone d'oro alla carriera.\nBiografia.\nHoffman nasce a Los Angeles, in California, l'8 agosto del 1937 da una famiglia ebraica di origini ucraine e rumene, figlio di Harry Hoffman (1908-1988), un rappresentante di mobili, in passato allestitore di scenografie presso la Columbia Pictures, e di Lillian Gold (1909-1981), una pianista jazz. Il nome \"Dustin\" gli venne dato in omaggio all'attore, attivo durante l'era del cinema muto, Dustin Farnum. Hoffman non ricevette alcun tipo di educazione religiosa in famiglia, al punto da dichiarare di aver \"scoperto\" di essere ebreo soltanto all'et\u00e0 di 10 anni.\nAbbandonati gli studi di medicina, si trasferisce a New York per studiare recitazione, dove si esibisce con gli allora giovani Gene Hackman e Robert Duvall. Tra gli anni cinquanta e sessanta lavora a Broadway in modeste produzioni (la prima fu \"Yes Is for a Very Young Man\"), e s'iscrive all'Actors Studio.\nIl successo.\nIl suo esordio sul grande schermo arriva nel 1967 con il film \"Il laureato\" di Mike Nichols, grazie al quale riceve la sua prima candidatura all\"Oscar\" e al \"Golden Globe\" come miglior attore protagonista, vincendo quest'ultimo come miglior attore esordiente. Il film successivo vale all'attore la fama internazionale, interpretando Salvatore Rizzo, uno zoppo e malato di tubercolosi in \"Un uomo da marciapiede\", accanto a Jon Voight. Oltre al successo mondiale, l'attore ricever\u00e0 il \"David di Donatello\" come miglior attore straniero, e nuovamente la \"nomination\" al \"Golden Globe\" e all'\"Oscar\". Successivamente ha interpretato Il thriller \"Cane di paglia\" (1971), il western \"Il piccolo grande uomo\" e le commedie \"John e Mary\" (1968) e \"Chi \u00e8 Harry Kellerman e perch\u00e9 parla male di me?\", dove ha dimostrato di essere un attore versatile e dotato di grande talento.\nAnni settanta e ottanta.\nDopo una parentesi in Italia nell'ultimo film di Pietro Germi, \"Alfredo Alfredo\" (1972), torna negli Stati Uniti per recitare accanto a Steve McQueen in \"Papillon\" (1973), dove viene raccontata la storia dell'ergastolano Henri Charri\u00e8re detto \"Papillon\". L'anno dopo, 1974, viene nuovamente candidato sia all\"Oscar\" sia al \"Golden Globe\" per l'interpretazione del comico Lenny Bruce in \"Lenny\"; ma Hoffman, anche stavolta, risulta battuto prima da Jack Nicholson con \"Chinatown\" e poi da Art Carney con \"Harry e Tonto\".\nDopo un periodo di pausa torna sul grande schermo con il film \"Tutti gli uomini del presidente\" (1976), dove interpreta, accanto a Robert Redford, Carl Bernstein, il giornalista che lanci\u00f2 il famoso scandalo Watergate. Il film ha uno strepitoso successo sia di pubblico sia di critica, e si guadagna otto candidature all\"Oscar\" (tra cui, miglior film e miglior regia) e vincendone quattro. Vince l\"Oscar\" nel 1980, grazie alla sua \"performance\" nei panni di Ted, marito di Joanna (Meryl Streep) in \"Kramer contro Kramer\", storia di una crisi coniugale che sfocia in una pesante battaglia giudiziaria per l'affidamento del figlio Bill.\nDopo la vittoria dell'Oscar Hoffman decide di prendersi un lungo periodo di pausa, per poi tornare con uno strepitoso successo \"Tootsie\" (1982) di Sydney Pollack, dove interpreta l'attore \"Michael Dorsey\" che, disoccupato da tempo, per avere una scrittura, si finge donna. Il film ricever\u00e0 10 candidature agli \"Oscar\" del 1983, tra cui: \u00abmiglior film\u00bb, \u00abmiglior regia\u00bb, \u00abmiglior attore\u00bb (quarta candidatura per Hoffman), \u00abmiglior attrice non protagonista\u00bb e \u00abmiglior sceneggiatura originale\u00bb, vincendone solamente uno per la \u00abmiglior attrice non protagonista\u00bb (Jessica Lange). Tra il 1982 e il 1987, rimane fuori dalle scene, eccezion fatta per il film televisivo \"Morte di un commesso viaggiatore \"(1985) tratto dall'omonimo dramma teatrale. Il suo ritorno al cinema avviene con la commedia \"Ishtar\" insieme con Warren Beatty; ma il film risulta un fiasco al botteghino per i 14 milioni incassati a fronte dei 55 spesi.\nL'anno seguente vince la sua seconda statuetta all\"Academy\" per la sua interpretazione in \"Rain Man - L'uomo della pioggia\" accanto a Tom Cruise. Il film parla della storia di \"Charlie Babbitt\" (Cruise), imprenditore e venditore di Lamborghini e Ferrari, che scopre di aver un fratello affetto da autismo, \"Raymond\" (Hoffman). Oltre all'\"Oscar\", Hoffman riceve anche il \"Golden Globe\" e il \"David di Donatello\" come miglior attore protagonista. L'anno successivo recita al fianco di Sean Connery e Matthew Broderick nella commedia \"Sono affari di famiglia\" di Sidney Lumet, dove interpreta il figlio di un famoso criminale (Sean Connery), che vuole incoraggiare sia il figlio sia il nipote (Matthew Broderick) a seguire le sue orme.\nAnni novanta e duemila.\nNegli anni novanta Hoffmann partecipa a numerose produzioni: mostra doti di talento istrionico dietro la maschera in \"Dick Tracy\" (1990), \u00e8 protagonista in \"Billy Bathgate - A scuola di gangster\" a fianco di Nicole Kidman (1991), in \"Hook - Capitan Uncino\" (1991, di Steven Spielberg), nel ruolo del capitano Giacomo Uncino, e in \"Virus letale\" (1995, di Wolfgang Petersen). Anche nelle partecipazioni in ruoli brevi o marginali si distingue sempre per la incisiva caratterizzazione dei personaggi, come nell'apparizione della \"Coscienza\", fulminea e determinante, in \"Giovanna d'Arco\" (1999).\nSul finire del decennio continua la proficua collaborazione con Barry Levinson, duettando con De Niro nella commedia a sfondo politico \"Sesso &amp; potere\" (1997) e nel controverso \"Sfera\" (1997). Nel 2003 recita in \"Confidence - La truffa perfetta\" e \"La giuria\", in un memorabile duetto con Gene Hackman.\nNel 2009 \u00e8 stato il protagonista dello spot pubblicitario della Regione Marche: con l'occasione gli \u00e8 stata conferita la cittadinanza onoraria di Ascoli Piceno, citt\u00e0 in cui visse alcuni mesi quando vi gir\u00f2 \"Alfredo Alfredo\". Inizialmente escluso dal progetto, Dustin Hoffman ritorna nel ruolo del padre di Greg in \"Vi presento i nostri\". L'attore appare in scene aggiuntive che sono state girate a settembre 2010. \nAnni duemiladieci.\nNel 2012, all'et\u00e0 di 75 anni, esordisce dietro la macchina da presa dirigendo \"Quartet\", con un \"cast\" di stelle come Maggie Smith, Tom Courtenay e Michael Gambon. Due anni dopo, \u00e8 il co-protagonista del film \"Chef - La ricetta perfetta\" di Jon Favreau\nVita privata.\nHoffman ha sposato l'attrice Anne Byrne nel maggio 1969. La coppia ha avuto una figlia, Jenna, nata nel 1970, e ha anche adottato una figlia, Karina, nata nel 1966. I due hanno divorziato nel 1980. Nell'ottobre 1980 ha sposato in seconde nozze l'imprenditrice Lisa Gottsegen, dalla quale ha avuto quattro figli: Jake (1981), Rebecca (1983), Max (1984) e Alexandra (1987).\nNel 2016 partecipa come \"guest star\", insieme a Mia Farrow, nel 10\u00ba episodio della 3\u00aa stagione di \"Finding Your Roots\", serie televisiva documentaristica della PBS; durante la puntata scopre che negli anni trenta i suoi bisnonni paterni, Sam e Libba Hoffman, erano in pericolo a causa di \"pogrom\" antisemiti che si stavano scatenando in Russia per mano dei bolscevichi (cfr. Stalinismo e Grandi purghe).\nIl nonno di Dustin, Frank Hoffman, era tornato nella sua terra natale nel tentativo di salvare i propri genitori, ma venne incarcerato e ucciso dagli agenti della \u010ceka, il primo dei servizi segreti sovietici. Sam, il bisnonno di Dustin, sub\u00ec la stessa sorte pochi mesi dopo la morte del figlio Frank; Libba Hoffman venne deportata in un campo di concentramento sovietico, ma riusc\u00ec nonostante tutto a sopravvivere ed emigr\u00f2 in Argentina, facendosi poi strada verso gli Stati Uniti. Nel 2016 Dustin Hoffman ha dichiarato di essere ebreo.\nNel novembre 2017, in seguito allo scandalo sessuale che ha colpito il produttore Harvey Weinstein, viene accusato di aver molestato una stagista di 17 anni nel 1985 sul set del film \"Morte di un commesso viaggiatore\" e una scrittrice nel 1991 durante gli incontri per il possibile adattamento cinematografico di una commedia. Nuove accuse di molestie sessuali si sono aggiunte in seguito per dei fatti avvenuti negli anni ottanta.\nDoppiatori italiani.\nNelle versioni in italiano dei suoi film Dustin Hoffman \u00e8 stato doppiato da:\nDa doppiatore \u00e8 sostituito da:"}
{"id": "71797", "revid": "92920", "url": "https://it.wikipedia.org/wiki?curid=71797", "title": "Gotham City", "text": "Gotham City, o semplicemente Gotham, \u00e8 una citt\u00e0 immaginaria dell'universo in cui sono ambientati i fumetti DC Comics e in cui si svolgono principalmente le avventure del supereroe statunitense Batman.\nCreazione.\nQuando Finger e Kane presentarono ai lettori di fumetti statunitensi il personaggio di Batman, era evidente che bisognava creare intorno al nuovo personaggio una citt\u00e0 che ne fosse la naturale casa. Non volendo utilizzare direttamente New York, venne cos\u00ec creata Gotham City, la pi\u00f9 oscura citt\u00e0 di tutta l'America. A differenza di Metropolis, citt\u00e0 della luce e della tecnologia, Gotham rappresenta quei vicoli bui ed oscuri nei quali si nasconde il crimine, dove la polizia ogni notte si imbatte in un caso di omicidio. A Gotham City, Bruce Wayne, che all'epoca aveva 8 anni, vide i suoi genitori morire in seguito ad una rapina. Fu proprio a causa di quel traumatico evento che giur\u00f2 che nessun altro avrebbe dovuto soffrire quello che lui aveva sofferto quella notte, preparando cos\u00ec la strada a Batman.\nGeografia.\nLa geografia della citt\u00e0, anche a causa di un terribile terremoto, \u00e8 sviluppata in gran parte su un'isola, appena fuori dalla costa nord-orientale, abbastanza vicina a Metropolis, New York e Bl\u00fcdhaven, che prima del sisma faceva parte della stessa Gotham. Il governo degli Stati Uniti l'ha dichiarata Terra di nessuno. Dal fumetto si scopre che dietro la decisione c'\u00e8 Lex Luthor, che sperava in questo modo di mettere le mani su Gotham.\n\u00c8 collegata al continente grazie al \"Robert Kane Memorial Bridge\" a nord, il \"New Trigate Bridge\" ad ovest, e l\"Old Steam Tunnel\", che passa al di sotto del Gotham River, uno dei fiumi della citt\u00e0. Il centro, infine, \u00e8 un tripudio ecologico: oltre al rigoglioso \"Robinson Park\", dove Poison Ivy trov\u00f2 rifugio in \"\", la citt\u00e0 \u00e8 attraversata dal Finger River, che sfocia nella baia di Miller. Strade e parchi sono poi intitolati ad altri grandi autori di Batman: Dick Sprang, Neal Adams, Dennis O'Neil ed altri ancora.\nStoria.\nPrima dell'anno 1609 la nascita di Gotham City \u00e8 avvolta dal mistero e dal misticismo. Viene raccontato che un mago malvagio \u00e8 stato sepolto vivo sotto quella che un giorno sarebbe diventata l'isola centrale di Gotham, e questo mago afferm\u00f2 che la sua essenza malvagia si sarebbe infiltrata nel terreno, avvelenando ogni cosa che fosse venuta in contatto con la sua oscurit\u00e0 o qualunque cosa fosse costruita su quel terreno. Egli afferm\u00f2 di aver generato lo spirito moderno di Gotham City e prese il nome di \"dottor Gotham\".\nAncora prima del XVII secolo si conosce l'esistenza di un'antica trib\u00f9 nativa americana (stabilitasi proprio sul luogo di sepoltura) conosciuta come Miagani. I Miagani abitarono per secoli le isole di Gotham prima delle esplorazioni europee che ancora dovevano attraversare l'Atlantico. La trib\u00f9 Miagani non esiste pi\u00f9, e c'\u00e8 molta speculazione riguardo alla loro sorte. Una leggenda suggerisce che uno sciamano di nome Blackfire si fosse presentato da loro, proclamandosi un messaggero santo. In breve tempo per\u00f2, Blackfire prese il controllo della trib\u00f9 Miagani e mostr\u00f2 di essere un tiranno crudele e spietato. Il capo Miagani Paleface chiese a Blackfire di lasciare la trib\u00f9, ma lo sciamano colp\u00ec Paleface con il suo scettro, uccidendolo. Un altro Miagani si rivolt\u00f2 contro Blackfire, spingendo la popolazione ad ucciderlo con le loro frecce, e Blackfire venne legato ad un palo in attesa della sua morte, cosa che non avvenne. Cos\u00ec, i Miagani sigillarono Blackfire all'interno di una grotta, e fu eretto un totem di fronte alla tomba come un segnale di avvertimento del male che risiedeva all'interno. Alcune fonti citano che lo sciamano Blackfire emerse dalla grotta e us\u00f2 il suo potere per provocare una piaga in tutto il paese. I Miagani non ebbero altra scelta se non quella di abbandonare le loro case in cerca di terreno fertile. Due giorni dopo la loro partenza, una trib\u00f9 rivale cal\u00f2 su di loro e li stermin\u00f2. Alcune leggende tuttavia, dicono che \u00e8 stato in realt\u00e0 lo sciamano Blackfire ad uccidere tutti gli indigeni.\nGotham City fu fondata ufficialmente nel 1635 da Jon Logerquist, come piccolo avamposto della Gran Bretagna nel Nuovo Mondo, e crebbe con il continuare della colonizzazione europea. Sin dai suoi inizi, per\u00f2, si consolid\u00f2 la cattiva fama della citt\u00e0, che spesso d\u00e0 rifugio ai criminali della societ\u00e0.\n\u00c8 pertanto inevitabile che una citt\u00e0 come Gotham debba avere un suo eroe, rappresentato proprio da Batman, un oscuro vendicatore che, senza alcuno scrupolo, ferma i criminali. Tutto questo fa parte della storia ufficiale prima dei drammatici eventi di \"Crisi sulle Terre infinite\". A quel punto la storia della citt\u00e0 viene riscritta dagli autori: il primo eroe della citt\u00e0 diventa, quindi, Alan Scott, la prima Lanterna Verde della Terra. A lui si affianca la bella Dinah Drake Lance, la prima Black Canary, e componente della Justice Society of America, che stabil\u00ec per un breve periodo a Gotham il suo quartier generale. Anche grazie a questo, si stabilisce a Gotham Ted Grant, maestro di boxe del giovane Wayne e noto come l'eroe mascherato Wildcat.\nNegli anni sessanta comparve per un breve tempo Reaper, spietato vigilante che inizi\u00f2 ad uccidere i criminali, per poi sparire, lasciando la citt\u00e0 indifesa fino all'arrivo di Batman e, con lui, di una estesa famiglia di eroi. Uno dei primi problemi che Batman dovette affrontare fu una lunga indagine contro Carmine Falcone, mafioso di origini italiane detto \"Il Romano\", che gi\u00e0 da alcuni anni corrompeva i poliziotti e teneva in pugno la citt\u00e0. L'inizio dell'attivit\u00e0 di Batman e soprattutto l'arrivo di James Gordon, che scopr\u00ec buona parte dei poliziotti corrotti del dipartimento cittadino, segna il declino del dominio del \"Romano\". I due uomini, alleati con Harvey Dent, procuratore distrettuale, iniziano a raccogliere prove su prove contro la famiglia Falcone, riuscendo lentamente a distruggere la sua rete del potere. A tutto questo si unisce l'attivit\u00e0 criminosa di Festa, \"serial killer\" che inizia ad uccidere gli uomini di Falcone.\n\u00c8 anche il periodo in cui iniziano a fare le prime apparizioni una serie di bizzarri criminali, il pi\u00f9 letale dei quali \u00e8 il Joker, ma anche lo Spaventapasseri, il Cappellaio Matto, il Pinguino, l'Enigmista. A questa lista si aggiunge anche il procuratore Harvey Dent, che deturpato nel volto da un complotto di Falcone durante un processo ai danni di un suo uomo, diventa il criminale noto come Due Facce.\nIn una variante del fumetto, Harvey Dent diventa Due Facce dopo la morte di Rachel (sua futura sposa), causata da Joker (assoldato per uccidere Dent e Batman).\nAnni duemila.\nLa citt\u00e0, dopo aver subito l'assalto dei pazzi scappati dall'Arkham Asylum a causa di Bane, dopo essere stata attaccata da una terribile epidemia causata da Ra's al Ghul, che utilizz\u00f2 la citt\u00e0 come cavia per un attacco a livello mondiale, e dopo aver superato un terribile terremoto e la susseguente classificazione a \"Terra di nessuno\", vede oggi una serie di nuovi equilibri. Da un lato il posto di Carmine Falcone \u00e8 stato preso da Oswald Cobblepot, che abbandonati i panni del Pinguino \u00e8 il nuovo signore del crimine organizzato.\nD'altra parte un nuovo avversario, Hush, si \u00e8 aggiunto alla lista dei nemici di Batman. Hush \u00e8 in parte un prodotto della sua follia congenita, ma rientra anche nel piano dell'Enigmista per attaccare l'eroe di Gotham. Gordon \u00e8 andato in pensione, Selina Kyle \u00e8 definitivamente passata dalla parte degli eroi, e da Metropolis si \u00e8 trasferita nel locale dipartimento di polizia Maggie Sawyer. Le loro avventure sono pubblicate su \"Gotham Central\".\nCuriosit\u00e0.\nIl Corpo delle Lanterne Verdi sorveglia, pattuglia e protegge l'intero Universo tranne Gotham. Per entrare in citt\u00e0, le Lanterne devono chiedere il permesso a Batman."}
{"id": "71800", "revid": "228587", "url": "https://it.wikipedia.org/wiki?curid=71800", "title": "Cartagena (Spagna)", "text": "Cartagena (: , in spagnolo ) \u00e8 un comune spagnolo di abitanti situato nella comunit\u00e0 autonoma di Murcia.\nGeografia fisica.\nTerritorio.\nCartagena ha un territorio prevalentemente pianeggiante con alcuni tratti collinari. Il suo territorio non dista molto da un territorio di rilievi montuosi.\nClima.\nIl clima della zona viene definito come mediterraneo arido. Le temperature sono rese pi\u00f9 gradevoli dalla posizione marittima, bench\u00e9 le precipitazioni superino raramente i 300\u00a0mm annuali, media che colloca la citt\u00e0 tra le pi\u00f9 aride d'Europa.\nIl vento costituisce uno dei fattori climatici caratterizzanti: Cartagena, protetta a nordovest dalla cordigliera Betica, \u00e8 invece esposta ai venti provenienti da sudest che soffiano costantemente per gran parte dell'anno.\nStoria.\nFondata dal generale cartaginese Asdrubale nell'anno 227 a.C. con il nome di Qart Hadasht (citt\u00e0 nuova) nella zona precedentemente occupata dalla citt\u00e0 di Mastia, fu la principale citt\u00e0 dei cartaginesi in Spagna e da qui part\u00ec Annibale per iniziare la Seconda guerra punica. Venne espugnata dopo un breve assedio (Assedio di Carthago Nova) dalle truppe romane comandate da Scipione l'Africano che, data la posizione strategica della citt\u00e0 e per via delle sue possenti fortificazioni, la prese attaccando dal lato nord della laguna che risult\u00f2 guadabile a piedi grazie alla marea e al vento di tramontana. Con la conquista romana cambi\u00f2 nome in \"Carthago Nova\" e divenne una delle citt\u00e0 pi\u00f9 importanti della \"Hispania Citerior\". Divenne colonia romana con Gaio Giulio Cesare nel 45 a.C. Pi\u00f9 avanti, all'epoca dell'imperatore Diocleziano, divenne capitale dell'omonima provincia romana.\nCon la caduta dell'Impero romano d'Occidente cominci\u00f2 la decadenza della citt\u00e0 che, dopo aver fatto parte dell'Impero Bizantino, venne conquistata dai visigoti, comandati dal re Sisebuto, che la distrussero. Sub\u00ec poi la dominazione araba fino alla riconquista avvenuta nel 1245. Bisogna attendere il XVIII secolo e il regno di Carlo III perch\u00e9 la citt\u00e0 recuperi il suo antico splendore, con la costruzione di numerose opere di carattere militare come le mura della citt\u00e0 e i castelli che la circondano.\nIl 12 luglio 1873, durante il sessennio democratico, la citt\u00e0 fu teatro di una rivoluzione di stampo federalista che prese il nome di \"Rivoluzione Cantonale\" e l'instaurarsi dell'entit\u00e0 autonoma nazionale del Cantone di Cartagena, che ebbe vita breve essendo poi scomparso, dopo un duro assedio che distrusse buona parte della citt\u00e0 (sono stati stimati che il 70% degli edifici furono distrutti), il 12 gennaio 1874 dopo appena sei mesi. Durante la guerra civile spagnola fu l'ultima citt\u00e0 a cadere in mano ai nazionalisti il 31 marzo 1939. Attualmente appartiene alla comunit\u00e0 autonoma della regione di Murcia ed \u00e8 la sede dell'Assemblea regionale.\nMonumenti e luoghi d'interesse.\nTra i monumenti pi\u00f9 importanti di Cartagena possiamo citare le mura puniche, ultimo resto delle mura difensive costruite dai cartaginesi, il teatro romano con la chiesa di Santa Maria la Vieja (o Cattedrale vecchia), la \"Muralla del Mar\" costruita da Carlo III di Spagna, il Municipio in stile modernista terminato nel 1907.\nDa visitare il Museo archeologico municipale, il Museo navale e il Museo di archeologia marittima.\nVicino al porto \u00e8 in mostra il sommergibile Peral, uno dei primi dotato di propulsione elettrica a batteria.\nFeste.\nLe feste pi\u00f9 importanti sono la Settimana Santa e la festa dei Cartaginesi e Romani (in settembre). La Settimana Santa \u00e8 famosa in tutta la Spagna, in essa i penitenti incappucciati sfilano in ordine militare, mantenendo il passo.\nInfrastrutture e trasporti.\nStrade.\nCartagena \u00e8 attraversata dalle autostrade AP-7 (La Jonquera-Algeciras), A-30 (Albacete-Cartagena), RM-2 (Alhama de Murcia-Cartagena), RM-12 (Cartagena-La Manga) e dalle autostrade urbane CT-31, CT-32, CT-33 e CT-34; dalle strade statali N-301 (Madrid-Cartagena) e N-332 (Vera-Valencia). Numerose strade locali, inoltre, si diramano dalla citt\u00e0.\nFerrovie.\nLa stazione di Cartagena collega la citt\u00e0 con Madrid, Barcellona, Valencia e Murcia oltre ad altre localit\u00e0 minori.\nAeroporto.\nCartagena \u00e8 servita dall'aeroporto internazionale della Regione di Murcia.\nTrasporti urbani.\nIl trasporto urbano \u00e8 effettuato dalla Tucarsa (\"Transportes Urbanos de Cartagena S.A.\") che opera con il marchio ALSA City. Dispone di 22 linee di autobus.\nPorto.\nIl porto di Cartagena \u00e8 il 4\u00b0 porto spagnolo per traffico merci dopo quelli di Algeciras, Valencia e Barcellona.\nEconomia.\nParticolarmente sviluppata \u00e8 l'industria chimica (raffineria ed estrazione di minerali). Riveste inoltre una grande importanza il porto per le installazioni militari e per i cantieri navali. Una notevole fonte di entrate \u00e8 costituita dal turismo che \u00e8 concentrato sulle coste del limitrofo Mar Menor."}
{"id": "71803", "revid": "287204", "url": "https://it.wikipedia.org/wiki?curid=71803", "title": "Argyroderma", "text": "Argyroderma \u00e8 un genere di piante succulente appartenente alla famiglia Aizoaceae, originarie del Sudafrica. Il nome del genere deriva dal greco \"arghyrion\" (argento) e \"d\u00e9rma\" (epidermide) per via del loro aspetto e del loro colore.\nDescrizione.\nSono piante piccole a forma di pietra con una spaccatura centrale da cui sboccia un fiore dal corto picciolo.\nTassonomia.\nIl genere comprende le seguenti specie:\nColtivazione.\nLe specie di \"Argyroderma\" necessitano in modo particolare di un terreno molto poroso e drenante, composto da terra concimata, sabbia e ghiaia molto grossolana.\nLa posizione \u00e8 di pieno sole, le annaffiature dovranno essere regolari ma solo quando la terra si presenter\u00e0 asciutta, mentre andranno completamente sospese nel periodo invernale quando dovranno essere mantenute ad una temperatura non inferiore ai 4\u00a0\u00b0C.\nLa riproduzione avviene per seme, spargendo i semi in un letto di sabbia umida senza interrarli e mantenendo un'aerazione costante in modo da evitare marciumi; andranno poi conservati ad una temperatura di circa 21\u00a0\u00b0C."}
{"id": "71806", "revid": "287204", "url": "https://it.wikipedia.org/wiki?curid=71806", "title": "Metodo della massima verosimiglianza", "text": "Il metodo della massima verosimiglianza, in statistica, \u00e8 un procedimento matematico per determinare uno stimatore. Caso particolare della pi\u00f9 ampia classe di metodi di stima basata sugli stimatori d'estremo, il metodo consiste nel massimizzare la funzione di verosimiglianza, definita in base alla probabilit\u00e0 di osservare una data realizzazione campionaria, condizionatamente ai valori assunti dai parametri statistici oggetto di stima. Il metodo \u00e8 stato sviluppato, originariamente, dal genetista e statistico sir Ronald Fisher, tra il 1912 e il 1922.\nDescrizione.\nFilosofia del metodo.\nData una distribuzione di probabilit\u00e0 formula_1, con funzione di massa (o densit\u00e0, se continua) di probabilit\u00e0 formula_2, caratterizzata da un parametro formula_3, dato un campione di dati osservati formula_4 di dimensione formula_5 si pu\u00f2 calcolare la probabilit\u00e0 associata ai dati osservati:\nD'altra parte, pu\u00f2 darsi che il parametro formula_3 sia ignoto, sebbene sia noto che il campione \u00e8 estratto dalla distribuzione formula_1. Un'idea per stimare formula_3 \u00e8 allora utilizzare i dati a nostra disposizione: formula_4 per ottenere informazioni su formula_3. \nIl metodo della massima verosimiglianza ricerca il valore pi\u00f9 \"verosimile\" di formula_3, ossia ricerca, all'interno dello spazio formula_13 di tutti i possibili valori di formula_3, il valore del parametro che \"massimizza\" la probabilit\u00e0 di aver ottenuto il campione dato. Da un punto di vista matematico, formula_15 o equivalentemente formula_16 \u00e8 detta funzione di verosimiglianza, e lo stimatore di massima verosimiglianza \u00e8 ottenuto come:\nEsempi.\nAl fine di illustrare il metodo della massima verosimiglianza, si consideri un campione formula_18 di variabili casuali identicamente e indipendentemente distribuite, con distribuzione normale: formula_19. La funzione di verosimiglianza associata \u00e8:\nLa massimizzazione della funzione di verosimiglianza \u00e8 equivalente a massimizzarne il logaritmo:\nI parametri formula_22 e formula_23 sono determinati risolvendo il problema di massimo:\nLe condizioni del primo ordine per un massimo definiscono il seguente sistema di equazioni in formula_22 e formula_23:\ndove i segni di apice sopra i parametri denotano i loro stimatori. Dalla prima equazione discende immediatamente lo stimatore di massima verosimiglianza per la media:\ncio\u00e8 la media campionaria. La varianza dello stimatore formula_30 \u00e8 data dalla seguente espressione:\nSostituendo formula_30 nella seconda equazione, si ha lo stimatore di massima verosimiglianza per la varianza:\ncio\u00e8 la varianza campionaria. \nL'esempio \u00e8 particolarmente calzante, perch\u00e9 consente di illustrare alcune propriet\u00e0 degli stimatori di massima verosimiglianza. \u00c8 immediato verificare la correttezza (o \"unbiasedness\") di formula_30:\nD'altra parte, formula_36 non gode di tale propriet\u00e0. Ricordando che:\nsegue che:\nDunque formula_36 non \u00e8 uno stimatore corretto; un tale stimatore sarebbe dato dalla statistica:\nVal la pena d'altra parte di osservare che lo stimatore di massima verosimiglianza \u00e8 comunque uno stimatore asintoticamente corretto; infatti:\nIn particolare, qualunque stimatore di massima verosimiglianza \u00e8 asintoticamente corretto e asintoticamente normalmente distribuito. \nL'espressione per la varianza dello stimatore formula_36 \u00e8 al di l\u00e0 degli scopi di questo esempio.\n\u00c8 interessante osservare che gli stimatori derivati in questa sezione sono identici a quelli ottenibili, nelle stesse condizioni, impiegando il metodo dei momenti; a scanso di equivoci, si precisa che i due metodi di ricerca degli stimatori non conducono necessariamente a individuare gli stessi stimatori in condizioni pi\u00f9 generali.\nCasi patologici.\nAl di l\u00e0 dei problemi evidenziati negli esempi sopra, altre difficolt\u00e0, di portata pi\u00f9 generale, possono essere associate agli stimatori di massima verosimiglianza. \nIl valore dello stimatore di massima verosimiglianza pu\u00f2 non appartenere allo spazio dei parametri formula_13. Si consideri il caso di un campione formula_44 di v.c. identicamente e indipendentemente distribuite, con distribuzione di Poisson di parametro formula_45. La funzione di verosimiglianza associata \u00e8:\nCos\u00ec che la funzione di log-verosimiglianza risulta:\nLo stimatore di massima verosimiglianza sarebbe dunque formula_48. Si supponga tuttavia che formula_49; poich\u00e9 formula_50, la stima ottenuta con il metodo della massima verosimiglianza non \u00e8 ammissibile. \nA prima vista il problema potrebbe apparire un dettaglio matematico di scarso rilievo nella pratica; la sua portata nelle applicazioni \u00e8 tuttavia pi\u00f9 rilevante di quanto sembri. Restando nell'ambito dell'esempio test\u00e9 esposto, si osservi che la variabile casuale poissoniana \u00e8 spesso utilizzata come modello per il numero di arrivi a uno sportello, un ufficio, la fermata di un autobus, etc. (si tratta di un'applicazione della teoria delle code, che fa per la precisione riferimento al processo di Poisson); in tale contesto, formula_51 rappresenta il tasso atteso di arrivi per unit\u00e0 di tempo. \u00c8 chiaro che ipotizzare formula_52 in qualche misura snatura il processo sotto esame: pu\u00f2 darsi che, nell'intervallo di tempo corrispondente al campione utilizzato per la stima, nessun cliente sia arrivato allo sportello (nessun passeggero alla fermata dell'autobus, etc.); ci\u00f2 non significa che ci si debba aspettare che nessun cliente (o passeggero, etc.) arrivi mai!\nLo stimatore di massima verosimiglianza, inoltre, \"non \u00e8 necessariamente unico\". Si consideri, ad esempio, il caso di un campione formula_53 di variabili casuali identicamente e indipendentemente distribuite, aventi distribuzione uniforme sull'intervallo formula_54, con formula_55. La funzione di verosimiglianza associata \u00e8:\ndove formula_57 denota la funzione indicatrice. Si supponga che il campione sia ordinato in modo tale che:\n(tale ipotesi \u00e8 lecita in quanto le formula_59 sono indipendentemente distribuite). \u00c8 facile mostrare che:\nNe consegue che lo stimatore di massima verosimiglianza per formula_3 \u00e8 unico se e solo se formula_62; diversamente, un numero infinito di valori dello stimatore formula_63 massimizza la funzione di verosimiglianza.\nPropriet\u00e0 degli stimatori di massima verosimiglianza.\nInvarianza funzionale.\nSe formula_63 \u00e8 lo stimatore di massima verosimiglianza per il parametro formula_3, allora lo stimatore di massima verosimiglianza per formula_66 \u00e8 formula_67, ci\u00f2 vale per ogniformula_68, indipendentemente dal fatto che sia una funzione biiettiva.\nDistorsione.\nGli stimatori di massima verosimiglianza, come illustrato negli esempi, possono essere distorti (cio\u00e8 non corretti o all'inglese \"biased\"), anche in maniera consistente. D'altra parte essi sono asintoticamente corretti.\nEfficienza e comportamento asintotico.\nGli stimatori di massima verosimiglianza non conseguono in generale il limite inferiore per la varianza stabilito dal risultato di Cram\u00e9r-Rao, lo conseguono per\u00f2 asintoticamente, cio\u00e8 la varianza si discosta dal limite inferiore di Cram\u00e9r-Rao per una quantit\u00e0 infinitesima al crescere di \"n\". Gli stimatori di massima verosimiglianza sono inoltre asintoticamente normalmente distribuiti."}
{"id": "71807", "revid": "287204", "url": "https://it.wikipedia.org/wiki?curid=71807", "title": "Ariocarpus", "text": "Ariocarpus \u00e8 un genere di piante succulente appartenente alla famiglia delle Cactacee, originario del Messico. Le specie che vi appartengono sono mediamente rare e caratterizzate dalla crescita lenta.\nDescrizione.\nQuasi tutte le specie sono appiattite all'apice, dotate di un robusto apparato radicale a fittone, e tubercoli assai robusti, che in alcune specie diventano simili a formazioni rocciose.\nTassonomia.\nIl genere \"Ariocarpus\" comprende le seguenti specie:\nColtivazione.\nLa sua coltivazione \u00e8 possibile usando un terriccio molto poroso e drenante composto da terra pomice e lapillo e pietrisco grossolano. La posizione richiesta \u00e8 di pieno sole con modiche annaffiature in estate, che andranno sospese del tutto nel periodo invernale.\nLa riproduzione avviene per seme in primavera depositando i semi in un letto di terriccio e inerti (come Lapillo, Pomice, Pozzolana), che andr\u00e0 mantenuta umidit\u00e0 e a una temperatura di circa 21\u00a0\u00b0C fino alla germinazione. Un altro metodo di riproduzione \u00e8 l'innesto di tubercolo."}
{"id": "71808", "revid": "599013", "url": "https://it.wikipedia.org/wiki?curid=71808", "title": "Funzione di verosimiglianza", "text": "In statistica, la funzione di verosimiglianza (o funzione di likelihood) \u00e8 una funzione di probabilit\u00e0 condizionata, considerata come funzione del suo \"secondo\" argomento, mantenendo fissato il primo argomento.\nIntroduzione.\nIn gergo colloquiale spesso \"verosimiglianza\" \u00e8 usato come sinonimo di \"probabilit\u00e0\", ma in campo statistico vi \u00e8 una distinzione tecnica precisa. Questo esempio chiarisce la differenza tra i due concetti: una persona potrebbe chiedere \"Se lanciassi una moneta non truccata 100 volte, qual \u00e8 la probabilit\u00e0 che esca testa tutte le volte?\" oppure \"Dato che ho lanciato una moneta 100 volte ed \u00e8 uscita testa 100 volte, qual \u00e8 la verosimiglianza che la moneta sia truccata?\". Scambiare tra loro, nelle due frasi, i termini \"verosimiglianza\" e \"probabilit\u00e0\" sarebbe errato.\nUna distribuzione di probabilit\u00e0 che dipende da un parametro pu\u00f2 essere considerata in due modi differenti:\nDefinizione.\nFormalmente la funzione di verosimiglianza \u00e8 una funzione:\nSi definisce ancora funzione di verosimiglianza ogni funzione proporzionale a tale probabilit\u00e0. Dunque, la funzione di verosimiglianza per formula_2 \u00e8 la classe delle funzioni:\nper ogni costante formula_4. A causa di ci\u00f2, l'esatto valore di formula_5 non \u00e8 in generale rilevante; ci\u00f2 che \u00e8 importante sono rapporti nella forma: formula_6, invarianti rispetto alla costante di proporzionalit\u00e0.\nA livello interpretativo, l'uso di una funzione di verosimiglianza trae giustificazione dal teorema di Bayes, in base al quale, per due qualsiasi eventi formula_7 e formula_2:\ndove sia formula_10 che formula_11 sono funzioni di verosimiglianza. L'uso di funzioni di verosimiglianza ai fini dell'inferenza statistica costituisce un tratto distintivo dell'inferenza classica, o \"frequentista\"; esso rappresenta inoltre una fondamentale differenza rispetto alla scuola dell'inferenza bayesiana, in quanto lo statistico bayesiano conduce inferenza tramite la probabilit\u00e0 formula_12 nell'espressione sopra.\nStoria.\nAlcune idee relative alla funzione di verosimiglianza sembrano essere state introdotte da T. N. Thiele in un lavoro del 1889. Il primo contributo in cui il concetto di funzione di verosimiglianza \u00e8 esplicitamente formulato \u00e8 tuttavia dovuto a Ronald Fisher in un suo lavoro del 1922. In tale lavoro, Fisher usa inoltre l'espressione metodo della massima verosimiglianza; argomenta inoltre contro il ricorso alla condizionata nella forma formula_13 nell'espressione sopra, da lui ritenuta ingiustificabile a causa dell'elemento di soggettivit\u00e0 introdotto tramite la probabilit\u00e0 \"a priori\" (nel linguaggio che ora \u00e8 proprio della statistica bayesiana) formula_14. \nFunzione di verosimiglianza per un modello parametrico.\nIl metodo della massima verosimiglianza ha le sue applicazioni pi\u00f9 rilevanti nella prassi come metodo di stima di modelli parametrici. Considerando un insieme di osservazioni formula_15, e una famiglia di funzioni di densit\u00e0 (o di massa, nel caso di distribuzioni discrete), parametrizzate tramite il vettore formula_16:\nla funzione di verosimiglianza associata \u00e8:\nNel caso in cui, come normalmente si ipotizza, gli formula_19 siano indipendenti e identicamente distribuiti, inoltre:\nPoich\u00e9 l'espressione sopra pu\u00f2 risultare scarsamente trattabile, specie nei problemi di massimizzazione collegati al metodo della massima verosimiglianza, spesso risulta preferibile lavorare sul logaritmo della funzione di verosimiglianza, in gergo chiamata \"log-verosimiglianza\":"}
{"id": "71809", "revid": "466539", "url": "https://it.wikipedia.org/wiki?curid=71809", "title": "Basso Reno", "text": "Il Basso Reno (\"Bas-Rhin\", in alsaziano \"Underels\u00e0ss\" o \"Underrhin\") \u00e8 un dipartimento francese della regione Grand Est.\nGeografia.\nIl territorio del dipartimento confina con i dipartimenti dell'Alto Reno (\"Haut-Rhin\") a sud, di Vosgi (\"Vosges\") e della Meurthe e Mosella a sud-ovest, di Mosella (\"Moselle\") a ovest e con la Germania: \"L\u00e4nder\" Renania-Palatinato a nord e Baden-W\u00fcrttemberg a est, oltre il fiume Reno.\nOltre a Strasburgo, le principali citt\u00e0 del dipartimento sono Haguenau, Molsheim, Saverne, S\u00e9lestat e Wissembourg.\nIl dipartimento \u00e8 stato creato dopo la Rivoluzione francese, il 4 marzo del 1790, in applicazione della legge del 22 dicembre del 1789, a partire dal territorio della provincia di Alsazia.\nI confini del dipartimento hanno sub\u00ecto nel tempo numerose modifiche:"}
{"id": "71811", "revid": "1639200", "url": "https://it.wikipedia.org/wiki?curid=71811", "title": "Potenza (matematica)", "text": "In matematica, la potenza \u00e8 un'operazione che associa a una coppia di numeri formula_1 e formula_2 detti rispettivamente base ed esponente, il numero dato dal prodotto di formula_3 fattori uguali ad formula_1:\nin questo contesto formula_1 pu\u00f2 essere un numero intero, razionale o reale mentre formula_3 \u00e8 un numero intero positivo. Con opportune ipotesi su formula_1 \u00e8 possibile considerare anche altri valori numerici per gli esponenti, ad esempio esponenti interi (anche non positivi), razionali o reali.\nLe potenze scritte nella forma formula_9 si leggono \"formula_1 elevato alla formula_3\" o pi\u00f9 semplicemente \"formula_1 alla formula_3\". L'esponente \u00e8 usualmente rappresentato come apice immediatamente a destra della base.\nPeculiarit\u00e0 ed esempi.\nAlcuni esponenti hanno un loro nome. L'esponente due \u00e8 spesso indicato come \"al quadrato\" (un numero alla seconda rappresenta l'area di un quadrato che abbia per lato quel valore) e l'esponente formula_14 come \"al cubo\" (un numero alla terza rappresenta il volume di un cubo che abbia per spigolo quel valore).\nEsempi:\nL'operazione si estende a formula_19 ponendo per ogni formula_20\ne a formula_3 negativi ponendo\nAd esempio,\nPropriet\u00e0.\nLe seguenti propriet\u00e0 sono di immediata verifica nel caso in cui gli esponenti siano numeri interi positivi:\nEstraendo fino ad avere formula_30 otteniamo il seguente risultato:\nformula_31\nNotiamo che la definizione formula_39 risulta ora pi\u00f9 comprensibile poich\u00e9 \u00e8 consistente con le propriet\u00e0 appena viste, infatti:\nSi noti che formula_41 \u00e8 un prodotto vuoto e pertanto \u00e8 uguale a formula_42\nE lo stesso vale per la definizione di formula_43, infatti:\nRadici ed esponenti frazionari.\nDato un numero reale non negativo formula_1 e un numero intero positivo formula_2 si chiama radice formula_3-esima di formula_1 quel numero reale non negativo formula_49 tale che formula_50, tale numero si indica con formula_51.\nDa questa definizione si ha subito che\nper ogni numero reale non negativo formula_1. Quindi \u00e8 ragionevole (in virt\u00f9 delle propriet\u00e0 delle potenze) porre\nIn questo modo le propriet\u00e0 delle potenze sono ancora rispettate, infatti\ncome avviene per la radice formula_3-esima.\nPi\u00f9 in generale la definizione di potenza pu\u00f2 essere estesa ulteriormente, con alcune restrizioni, consentendo all'esponente di essere un numero razionale formula_57, con formula_58 e formula_59 interi primi tra loro e formula_60, se si pone:\nIn questo caso:\nTrascurando tali restrizioni e l'ipotesi formula_58 e formula_59 primi tra loro si cade in assurdi quali:\nIl passaggio errato \u00e8 il terzo, in quanto formula_72 non \u00e8 definito in formula_73.\nPotenze ad esponente reale.\n\u00c8 possibile estendere la definizione dell'operazione di elevamento a potenza anche ai casi in cui base ed esponente sono dei generici numeri reali (con la base per\u00f2 sempre positiva) facendo in modo che si conservino le regole di operazione tra potenze e che la funzione potenza risultante sia una funzione continua, e questa estensione \u00e8 unica. Si pu\u00f2 in tal modo dare senso a espressioni come formula_74 o e\u03c0.\nDefiniamo inizialmente formula_75 con la base formula_76 e l'esponente formula_77, entrambi numeri reali.\nPossiamo scrivere formula_49 nella sua rappresentazione in base formula_79 con la scrittura:\nLa successione formula_81 dei numeri\n\u00e8 una successione di numeri razionali crescente che tende a formula_49.\nLa potenza formula_88 ha esponente razionale, quindi \u00e8 stata definita.\nLa successione di numeri reali\n\u00e8 una successione anch'essa crescente (poich\u00e9 formula_76), risulta quindi naturale definire il valore di formula_75 come l'estremo superiore di tale successione:\nNel caso in cui la base fosse un numero compreso tra formula_96 e formula_97 si pu\u00f2 definire:\npoich\u00e9 formula_99 in questo caso \u00e8 maggiore di formula_97 e quindi il secondo membro \u00e8 definito.\nDifatti, essendo formula_101, si ha la seguente successione di numeri reali (considerando formula_81 come prima):\nche \u00e8 una successione decrescente e quindi si pu\u00f2 porre, in questo caso, formula_107."}
{"id": "71812", "revid": "287204", "url": "https://it.wikipedia.org/wiki?curid=71812", "title": "Astrophytum", "text": "L'Astrophytum (Lemaire 1839) \u00e8 un genere di pianta succulenta appartenente alla famiglia delle cactacee. Il suo nome deriva dal greco \"ast\u00e8r\" (stella), per la caratteristica forma a costole che dall'alto lo fa somigliare ad una stella e \"phyt\u00f2n\" (pianta). \u00c8 originario di alcuni areali delimitati del Messico e vive normalmente in terreni semi-aridi e leggermente calcarei.\nGli Astrophytum hanno un fusto globuloso formato da quattro ad otto sezioni divise tra di loro da solchi pi\u00f9 o meno profondi. I fiori gialli o giallo-rossi si sviluppano dalle areole presenti alla sommit\u00e0 del fusto.\nL'elemento maggiormente caratterizzante gli Astrophytum rispetto alle altre cactaceae \u00e8 la presenza di numerosi puntini bianchi in rilievo sparsi in misura pi\u00f9 o meno rilevante sul fusto di tutte le specie appartenenti a questo genere. Il loro ruolo non \u00e8 ancora stato ben definito dalla letteratura scientifica, tuttavia si ritiene che la loro funzione principale sia quella di favorire la mimetizzazione della piante negli ambienti rocciosi in cui sono normalmente inserite, allo scopo di ridurre la possibilit\u00e0 di distruzione da parte di animali fitofagi. Si ritiene che altre funzioni possano essere legate alla protezione del fusto dai raggi solari e alla capacit\u00e0 di trattenere pi\u00f9 efficacemente l'umidit\u00e0.\nColtivazione.\nL'Astrophytum necessita di un terriccio molto poroso composto da terra, torba e sabbia, con una piccola aggiunta di calce agricola. Le annaffiature dovranno essere regolari avendo molta cura che non si formino residui di acqua, la terra dovr\u00e0 essere molto asciutta tra una annaffiatura e l'altra perch\u00e9 la pianta \u00e8 molto sensibile al marciume.\nDurante il periodo invernale le annaffiature dovranno essere sospese del tutto e la pianta non dovr\u00e0 essere esposta a una temperatura inferiore ai 4\u00a0\u00b0C. I rinvasi possono essere eseguiti anche ogni tre o quattro anni considerata la lentezza della sua crescita.\nLa riproduzione avviene per seme; il suo grosso seme andr\u00e0 depositato, senza essere pressato, in un letto di terra mista a sabbia e mantenuto ad una temperatura di circa 21\u00a0\u00b0C: inizier\u00e0 a germogliare in brevissimo tempo."}
{"id": "71813", "revid": "2074952", "url": "https://it.wikipedia.org/wiki?curid=71813", "title": "Sven Hannawald", "text": "Biografia.\nCarriera sciistica.\nStagioni 1992-2001.\nNato a Erlabrunn di Breitenbrunn, nell'allora Germania Est, , dove da tempo esisteva un importante centro di allenamento per gli sport invernali.\nPur avendo esordito nelle competizioni internazionali nel 1992 e in Coppa del Mondo il 6 dicembre di quell'anno a Falun (50\u00b0), non ottenne risultati significativi fino al 1998, quando ottenne il primo podio (2\u00b0 a Innsbruck il 4 gennaio) e la prima vittoria (a Bischofshofen il 6 gennaio) in Coppa e arriv\u00f2 secondo ai Mondiali di volo di quella stagione sul trampolino Heini Klopfer di Oberstdorf. Ai XVIII Giochi olimpici invernali di vinse l'argento nella gara a squadre, fu 14\u00b0 nel trampolino normale e 48\u00b0 nel trampolino lungo; a fine stagione si aggiudic\u00f2 la Coppa del Mondo di volo con gli sci.\nL'anno dopo si aggiudic\u00f2 la medaglia d'argento nel trampolino grande ai Mondiali di Ramsau am Dachstein, in Austria, e l'oro nella gara a squadre. Nel 2000 vinse il suo primo titolo mondiale nel volo con gli sci e, per la seconda volta, la classifica di specialit\u00e0 di volo.\nStagione 2002.\nIl 2002 fu l'anno d'oro di Sven Hannawald. Cominci\u00f2 ai primi di gennaio con la conquista della 50\u00aa edizione del Torneo dei quattro trampolini, di cui vinse tutte e quattro le tappe, impresa mai riuscita a nessun altro prima di lui, .\nCon il successo nel Torneo la sua popolarit\u00e0 sal\u00ec alle stelle in Germania, dove il salto con gli sci \u00e8 tra gli sport pi\u00f9 seguiti. Molto apprezzato dal pubblico femminile divent\u00f2 uno dei personaggi pi\u00f9 ricercati da sponsor e televisioni. .\nA febbraio, ai XIX Giochi olimpici invernali di , Hannawald era uno dei favoriti, ma entrambe le medaglie d'oro individuali andarono a un \"outsider\", il giovane svizzero Simon Ammann, che prima di allora non aveva mai vinto una gara. Hannawald vinse l'argento nel trampolino corto e la medaglia d'oro con la nazionale tedesca nella gara a squadre.\nIn marzo Hannawald si riconferm\u00f2 campione del mondo di volo con gli sci. Nella classifica finale di Coppa del Mondo arriv\u00f2 secondo, dietro al polacco Adam Ma\u0142ysz.\nStagioni 2003-2004.\nNella stagione successiva non riusc\u00ec a vincere nuovamente il Torneo nonostante il successo nella prima tappa di Oberstdorf, ; alla fine del Torneo fu secondo dietro al finlandese Janne Ahonen. Ai Mondiali in Val di Fiemme fin\u00ec fuori dal podio, anche nella gara a squadre. In Coppa del Mondo arriv\u00f2 di nuovo secondo dietro a Ma\u0142ysz, vincitore per la terza volta consecutiva.\nNella stagione 2003-2004 i risultati di Hannawald peggiorarono sensibilmente. . Ma nel caso di Hannawald ci\u00f2 che preoccupava di pi\u00f9, non solo i tifosi ma anche l'intero ambiente del salto con gli sci, era l'eccessivo dimagrimento, fino all'anoressia. Nel salto con gli sci gli atleti devono essere leggeri per volare lontano, e devono quindi tenere sotto stretto controllo il peso. C'erano gi\u00e0 stati altri casi di disordini alimentari tra i saltatori, ma il fatto che Hannawald fosse uno dei campioni pi\u00f9 noti di questo sport . Come contromisura, la Federazione Internazionale Sci ha adottato nuove regole, in vigore dalla stagione 2004-2005, che vincolano la lunghezza degli sci all'altezza e al peso del saltatore: gli atleti pi\u00f9 magri sono penalizzati, dovendo utilizzare sci pi\u00f9 corti.\nLasciate le gare prima della fine della stagione agonistica, nella primavera del 2004 Hannawald entr\u00f2 in cura per depressione ed esaurimento psicofisico. Fuori dalle competizioni nella stagione 2004-2005, .\nAltre attivit\u00e0.\nDopo il ritiro Hannawald ha iniziato a lavorare come commentatore televisivo delle gare di salto e a praticare automobilismo a livello amatoriale.\nRiconoscimenti.\nAlla fine del 2002 Hannawald venne eletto \"Sportivo dell'anno\" in Germania."}
{"id": "71815", "revid": "466539", "url": "https://it.wikipedia.org/wiki?curid=71815", "title": "Alto Reno", "text": "L'Alto Reno (\"Haut-Rhin\", in alsaziano \"Ower\u00e8lsass\" o \"Owerrhii\") \u00e8 un dipartimento francese della regione Grand Est.\nGeografia.\nIl territorio del dipartimento confina con i dipartimenti del Territorio di Belfort (\"Territoire de Belfort\") a sud, dei Vosgi (\"Vosges\") a ovest e del Basso Reno (\"Bas-Rhin\") a nord, oltre che con la Germania (Land Baden-W\u00fcrttemberg) a est e con la Svizzera (cantoni Basilea Citt\u00e0, Basilea Campagna, Soletta e Giura) a sud-est.\nOltre a Colmar, le principali citt\u00e0 del dipartimento sono: Altkirch, Guebwiller, Mulhouse, Ribeauvill\u00e9 e Thann.\nIl dipartimento \u00e8 stato creato dopo la Rivoluzione francese, il 4 marzo del 1790, in applicazione della legge del 22 dicembre del 1789, a partire dal territorio della provincia di Alsazia.\nI confini del dipartimento hanno subito nel tempo numerose modifiche:\nIl pi\u00f9 grande bacino demografico del dipartimento per attivit\u00e0 commerciale, industria, educazione e servizi si trova nell'area urbana di Mulhouse, che \u00e8 la capitale economica del dipartimento che comprende quasi il quadruplo di popolazione rispetto alla prefettura amministrativa Colmar.\nIl triangolo formato da Mulhouse, Guebwiller e Thann rappresenta un forte polo attrattivo economico, grazie alle politiche di incentivo all'impiego e allo sfruttamento delle risorse economiche."}
{"id": "71828", "revid": "9", "url": "https://it.wikipedia.org/wiki?curid=71828", "title": "Open d'Australia", "text": ""}
{"id": "71829", "revid": "287204", "url": "https://it.wikipedia.org/wiki?curid=71829", "title": "Il Bo", "text": ""}
{"id": "71830", "revid": "99357052", "url": "https://it.wikipedia.org/wiki?curid=71830", "title": "SSH", "text": ""}
{"id": "71831", "revid": "46291", "url": "https://it.wikipedia.org/wiki?curid=71831", "title": "Leontopodium", "text": "Leontopodium \u00e8 un genere di piante erbacee appartenente alla famiglia delle Asteraceae o Compositae.\nEtimologia.\nIl nome del genere (\"Leontopodium\") significa letteralmente \u201cpiede leonino\u201d, ed \u00e8 un adattamento latino del greco \u201cleontop\u00f3dion\u201d (\u03bb\u03b5\u03bf\u03bd\u03c4\u03bf\u03c0\u03cc\u03b4\u03b9\u03bf\u03bd) da \u201cl\u00e9on\u201d (= leone) e \u201cp\u00f3dion\u201d (= piede), ed \u00e8 stato introdotto nella nomenclatura floristica dal botanico Robert Brown, nella pubblicazione \"\u201dObservations on the Natural Family of Plants Called Compositae\u201d\" del 1817, facendo riferimento alla forma dei capolini fiorali simili ad una zampa di leone. In tedesco prende il nome di \"Edelweiss\".\nDescrizione.\nI dati morfologici si riferiscono soprattutto alle specie europee e in particolare a quelle spontanee italiane.\nSono piante non molto alte (20 \u2013 30\u00a0cm). La forma biologica \u00e8 almeno per le specie europee emicriptofita scaposa, ossia sono piante perenni, con gemme svernanti al livello del suolo e protette generalmente dalla neve, dotate di un asse fiorale eretto e spesso con poche foglie. In genere queste specie sono riccamente lanose per limitare l'eccessiva traspirazione in quanto la\nmaggior parte sono originarie di habitat aridi e secchi. Pi\u00f9 il sole \u00e8 intenso, pi\u00f9 si ricoprono della fitta inconfondibile lanugine bianco-argento che rende questo fiore cos\u00ec amabile, tenero e morbido all'aspetto.\nRadici.\nLe radici sono secondarie da rizoma.\nFoglie.\nLe foglie sono sia basali che cauline. Quelle basali formano una rosetta. Sono intere, oblanceolate quelle basali e lanceolate -lineari quelle cauline. Entrambe le superfici possono essere tomentose oppure solo quella inferiore come in Leontopodium alpinum.\nInfiorescenza.\nLe infiorescenze sono composte da alcuni capolini (3 \u2013 12) raccolti in glomeruli corimbosi terminali circondati da alcune brattee o foglie fiorali. La struttura dei capolini \u00e8 quella tipica delle Asteraceae: esternamente si ha un involucro campanulato composto da diverse squame che fanno da protezione al ricettacolo sul quale s'inseriscono due tipi di fiori: i fiori esterni ligulati assenti in questo genere, e i fiori del disco centrale tubulosi. Questi ultimi si dividono in due tipi: quelli pi\u00f9 periferici sono filiformi e femminili; quelli pi\u00f9 interni (centrali) pi\u00f9 tubulosi, sono maschili, in realt\u00e0 sono ermafroditi, ma spesso sono maschili per aborto degli organi del gineceo. L'involucro dell'infiorescenza si compone di diverse vistose foglie bratteali lanceolate, patenti, disposte a stella; la superficie in genere \u00e8 bianco-lanosa e sono molto pi\u00f9 lunghe del diametro del glomerulo di capolini: in effetti \u00e8 la parte pi\u00f9 caratteristica della pianta (assolve alla funzione vessillifera rispetto agli insetti impollinatori). Le squame dei capolini sono colorate di marrone scuro e disposte su pi\u00f9 serie.\nFiori.\nI fiori sono attinomorfi. Sono tetra-ciclici verticilli: calice \u2013 corolla \u2013 (androceo \u2013 gineceo) e pentameri (calice e formati da 5 elementi)\nFrutti.\nDopo la prolungata fioritura, le brattee appassiscono lasciando i capolini femminili fecondati pronti a far maturare i semi. I frutti sono degli acheni granulosi a forma oblungo-ellissoide. Il pappo di colore paglierino si differenzia in setole capillari nei fiori femminili e setole clavate in quelli maschili.\nDistribuzione e habitat.\nLe specie di questo genere crescono spontaneamente in Asia (India, Cina e Giappone) sulle Ande, sulle Alpi europee e sugli Appennini in particolare l'Appennino Abruzzese. L'habitat tipico sono le zone aride montuose.\nSistematica.\nLa famiglia di appartenenza del genere (Asteraceae o Compositae, \"nomen conservandum\") \u00e8 la pi\u00f9 numerosa del mondo vegetale, comprende oltre 23000 specie distribuite su 1535 generi (22750 specie e 1530 generi secondo altre fonti); mentre questo genere non \u00e8 molto numeroso: una trentina di specie circa originarie soprattutto dell'Asia Centrale.\nFilogenesi.\n\u00c8 un genere con specie apomittiche (piante a propagazione stolonifera) e quindi di difficile studio. L'origine di questo genere sono le zone montuose calde e aride degli altopiani desertici dell'Asia Centrale. I rilievi montuosi asiatici formatisi nel Miocene hanno contribuito in modo fondamentale alla formazione di varie specie alpine oloartiche. In seguito alcune specie (come ad esempio \"Leontopodium alpinum\" e \"Leontopodium nivale\") si sono diffuse in Europa durante le ultime glaciazioni. Il collegamento con le specie asiatiche \u00e8 dimostrato ampiamente da diversi studi fatti sul genere \"Leontopodium\" dai quali risultano gli stretti rapporti filogenetici di parentela con le specie asiatiche pur considerando la notevole disgiunzione geografica tra i due areali. Lo studio appena citato, analizzando le sequenze del ribosoma nucleare e plastidiale di diverse specie del genere \"Lenotopodium\" sia europee che asiatiche, ha evidenziato una sostanziale monofilia del gruppo (compreso il genere \"Sinoleontopodium\"), identificando all'interno tre gruppi filogenetici, uno di quali \u00e8 quello europeo che pur formando un gruppo distinto geneticamente risulta in realt\u00e0 poco divergente dai \u201cparenti\u201d tibetani indicando quindi una separazione avvenuta in tempi relativamente recenti.\nSpecie del genere.\nL'elenco seguente \u00e8 una selezione delle specie di \"Leontopodium\". Le due uniche specie italiane sono descritte pi\u00f9 dettagliatamente.\nColtivazione.\nL'unico impiego che attualmente hanno queste piante \u00e8 nel giardinaggio roccioso e alpino. In effetti non si incontrano grandi difficolt\u00e0 a coltivarle, basta piantarle sempre a settentrione su substrati leggeri (calcarei), ghiaiosi e ben drenati; pur tuttavia (a parte la specie \"Leontopodium alpinum\" impiegata nel giardinaggio europeo fin dal 1776) \u00e8 soltanto nel 1915 che nelle coltivazioni orticole venne introdotta un'altra specie di questo genere: \"Leontopodium haplophylloides\" una \u201cStella alpina\u201d a fiore profumato di limone proveniente dal Kansu e Szechwan settentrionale.\nNumismatica.\nUna stella alpina \u00e8 effigiata sulla moneta da due centesimi di euro dell'Austria."}
{"id": "71833", "revid": "768068", "url": "https://it.wikipedia.org/wiki?curid=71833", "title": "Alta Saona", "text": "LAlta Saona (in francese \"Haute-Sa\u00f4ne\" ) \u00e8 un dipartimento francese della regione Borgogna-Franca Contea. Prende il nome dall'alto corso del fiume omonimo. Il territorio del dipartimento confina con i dipartimenti dei Vosgi (\"Vosges\" ) a nord, del Territorio di Belfort (\"Territoire de Belfort\") a est, del Doubs a sud, del Giura (\"Jura\" ) a sud-ovest, della C\u00f4te-d'Or a ovest e dell'Alta Marna (\"Haute-Marne\" ) a nord-ovest.\nLe principali citt\u00e0, oltre al capoluogo Vesoul, sono Lure, Luxeuil-les-Bains e Gray."}
{"id": "71835", "revid": "1504506", "url": "https://it.wikipedia.org/wiki?curid=71835", "title": "Accelerazione centripeta", "text": ""}
{"id": "71836", "revid": "1652635", "url": "https://it.wikipedia.org/wiki?curid=71836", "title": "Saona e Loira", "text": "Saona e Loira (in francese \"Sa\u00f4ne-et-Loire\" /sone'lwa\u0281/) \u00e8 un dipartimento francese della regione Borgogna-Franca Contea (\"Bourgogne-Franche Comt\u00e9\"). Il territorio del dipartimento confina con i dipartimenti della C\u00f4te-d'Or a nord, del Giura (\"Jura\") a est, dell'Ain a sud-est, del Rodano (\"Rh\u00f4ne\") a sud, della Loira (\"Loire\") a sud-ovest, dell'Allier a ovest e della Ni\u00e8vre a nord-ovest.\nLe principali citt\u00e0, oltre al capoluogo M\u00e2con, sono Autun, Chalon-sur-Sa\u00f4ne, Le Creusot, Montceau-les-Mines, Paray-le-Monial, Digoin, Gueugnon, Charolles e Louhans. Vi si trova inoltre la celebre Abbazia di Cluny."}
{"id": "71837", "revid": "297059", "url": "https://it.wikipedia.org/wiki?curid=71837", "title": "Lollardi", "text": "I lollardi (cio\u00e8 i \"seminatori di zizzania\", lolium in latino, o secondo fonti pi\u00f9 strettamente storiche \"mormoratori, salmodiatori\" dall'olandese \"lolle\" cio\u00e8 mormorare), anche detti alessiani, furono un gruppo religioso belga, derivante dai beghini, sorto ad Anversa nel XIV secolo, durante una forte pestilenza. Nell'occasione, dopo aver formato una sorta di confraternita ispirata a sant'Alessio, i lollardi si dedicarono alla cura degli appestati, al seppellimento dei cadaveri e al conforto degli infermi mediante preghiere e canti religiosi. \nNello stesso secolo, il termine \"lollardi\" fu poi utilizzato per definire con intento dispregiativo i \"poor preachers\" (poveri predicatori), un movimento politico-religioso inglese, attivo sino agli inizi dello scisma anglicano. \nI lollardi inglesi, tra cui Nicholas Hereford e Philip Repyngdon, abbracciarono le idee di John Wycliffe (1324 \u2013 1384), teologo dell'Universit\u00e0 di Oxford, che si batteva per la riforma della Chiesa romana. Wycliffe pensava che la piet\u00e0 fosse l'unico requisito per il prete che volesse impartire un sacramento e che, similmente, anche un laico avrebbe potuto fare altrettanto in quanto il potere e l'autorit\u00e0 derivano dalla piet\u00e0 e non dalla gerarchia ecclesiastica.\nAnalogamente, i lollardi davano maggiore risalto e autorit\u00e0 al testo delle scritture rispetto agli insegnamenti della chiesa cattolica. Essi pensavano che la \"chiesa dei salvati\" fosse l'intera comunit\u00e0 dei fedeli e non la chiesa ufficiale romana. Inoltre erano convinti della predestinazione e predicavano la povert\u00e0 secondo l'esempio apostolico, opponendosi perci\u00f2 alla tassazione a favore degli ecclesiastici (anzi chiedendo che i beni della chiesa fossero assoggettati alla comune imposizione fiscale). Infine alla transustanziazione opponevano la consustanziazione.\nWycliffe era convinto della falsit\u00e0 e corruttibilit\u00e0 della chiesa, auspicando che si privasse di tutti i suoi beni materiali e abbandonasse la vendita delle indulgenze.\nI lollardi furono perseguitati a causa del carattere sovversivo delle loro idee: molti subirono il martirio, ma il movimento non si estinse del tutto.\nEtimologia.\nIl termine lollardi era il soprannome popolare affibbiato a coloro che seguivano gli insegnamenti di John Wycliffe ma che non avevano un retroterra culturale accademico. Costoro ebbero modo di aderire al pensiero di Wycliffe grazie alla sua traduzione della Bibbia. I wycliffiti, invece, erano coloro che potevano vantare una preparazione accademica e che aderivano in ragione dei loro studi.\nL'origine del termine \u00e8 incerta tra quattro possibilit\u00e0:\nLa derivazione olandese \u00e8 la pi\u00f9 probabile, a causa dell'influenza sui lollardi delle comunit\u00e0 laiche informali che ebbero origine a Deventer, nell'Overijssel, attorno agli insegnamenti di Gerhard Groote, negli ultimi due decenni del XIV secolo; ma il latino \"lolium\" (tara) \u00e8 un'alternativa interessante, supportata dall'epilogo del racconto di Chaucer \"The man of law's tale\", nel quale sono riportate le preghiere del povero Parson:\nProbabilmente non \u00e8 necessario sceglierne un significato, perch\u00e9 tutti erano sprezzanti segni di insulto, inizialmente detestati da coloro ai quali venivano affibbiati, ma portati con orgoglio dagli ultimi lollardi.\nCredo.\nAnche se i lollardi hanno origine dagli scritti di John Wycliffe, non ebbero una dottrina centrale: essendo un movimento decentralizzato, i lollardi non ebbero n\u00e9 proposero una singola autorit\u00e0. Il movimento si associava a molte idee diverse, e i singoli lollardi non dovevano concordare necessariamente con ogni principio.\nFondamentalmente i lollardi erano anticlericali: ritenevano che la chiesa romana fosse corrotta in molti modi e guardavano alle scritture come unica base della loro religione. Per fornire un'autorit\u00e0 alla religione al di fuori della chiesa, i lollardi diedero il via al movimento andando verso una traduzione della Bibbia in vernacolo; lo stesso Wycliffe nelle sue opere ne tradusse molti passaggi.\nUn gruppo di lollardi present\u00f2 al parlamento le \"dodici conclusioni\". Anche se non costituiscono in alcun modo un'autorit\u00e0 centrale dei lollardi, le \"Dodici conclusioni\" rivelano le loro idee di base. I lollardi affermavano che la chiesa romana era stata corrotta dalle questioni temporali e che la sua pretesa di essere la vera chiesa non era giustificata dalla sua eredit\u00e0. Parte di questa corruzione riguardava le preghiere per i morti e le messe di suffragio, viste come corrotte dato che distraevano i sacerdoti da altre opere e che tutti dovevano essere pregati allo stesso modo. I lollardi avevano anche una tendenza all'iconoclastia. I lussuosi arredi delle chiese erano visti come un eccesso; essi credevano che l'impegno dovesse andare verso l'aiuto ai bisognosi e la predicazione, piuttosto che nei ricchi ornamenti. Le icone erano viste anche come pericolose, poich\u00e9 molti sembravano adorare l'icona piuttosto che Dio, portando all'idolatria.\nCredendo in un sacerdozio laico, i lollardi sfidarono l'abilit\u00e0 della chiesa di investire o negare l'autorit\u00e0 divina di rendere sacerdote un uomo. Negando qualsiasi autorit\u00e0 speciale al sacerdozio, i lollardi ritenevano non necessaria la confessione, poich\u00e9 un prete non aveva alcun particolare potere di perdonare i peccati. I lollardi sfidarono la pratica del celibato ecclesiastico e credevano che i preti non dovessero detenere incarichi politici dato che le questioni temporali non dovevano interferire con la missione spirituale dei sacerdoti. Ritenendo che dovesse essere data pi\u00f9 attenzione al messaggio contenuto nelle scritture, piuttosto che alle cerimonie e all'adorazione, i lollardi denunciarono gli aspetti ritualistici della Chiesa, quali transustanziazione, esorcismo, pellegrinaggio e benedizione. Queste cose si concentravano troppo su poteri che la Chiesa presumibilmente non aveva e portavano a focalizzarsi pi\u00f9 sui rituali temporali che su Dio e il suo messaggio.\nLe \"Dodici conclusioni\" denunciavano anche guerra e violenza, compresa la pena capitale. Veniva denunciato anche l'aborto.\nOltre alle \"Dodici conclusioni\", i lollardi avevano molti altri credi e tradizioni. Il loro concentrarsi sulle scritture li port\u00f2 a rifiutarsi di prendere i voti. I lollardi avevano anche una tradizione di millenarismo. Alcuni criticarono la Chiesa per non essersi concentrata a sufficienza sull'Apocalisse. Molti lollardi credevano di essere vicini alla \"fine dei giorni\", e diversi dei loro scritti sostenevano che il Papa fosse l'anticristo.\nL'eucaristia secondo i lollardi.\nAll'interno del suo corpus dottrinale, la lollardia affermava una forma particolare di \"consustanziazione\": le specie eucaristiche resterebbero fisicamente pane e vino, ma diventerebbero \"spiritualmente\" corpo e sangue di Cristo.\nNell'assorbimento in seno alla Chiesa anglicana che si ebbe nel XVI secolo con la riforma protestante inglese, i riformatori inglesi non si espressero molto sul modo lollardo di intendere la consustanziazione (che era piuttosto una commemorazione), dirigendo invece forti critiche alla transustanziazione: \nStoria.\nNon appena si resero pubblici, i lollardi vennero accusati di eresia. Inizialmente, Wycliffe e la lollardia vennero protetti da Giovanni di Gaunt e dalla nobilt\u00e0 anticlericale, che erano probabilmente interessati a usare le riforme clericali sostenute dai lollardi per creare una diminuzione delle entrate per i monasteri inglesi. Anche l'Universit\u00e0 di Oxford protesse Wycliffe e gli permise di mantenere la sua posizione all'interno dell'universit\u00e0 nonostante le sue idee, in base alla libert\u00e0 accademica, che diede qualche protezione anche agli accademici che lo sostenevano all'interno dell'istituzione. La lollardia fronteggi\u00f2 inizialmente delle gravi persecuzioni dopo la rivolta dei contadini del 1381. Anche se Wycliffe e altri lollardi si opponevano alla rivolta, uno dei capi dei contadini, John Ball la predic\u00f2. La famiglia reale e la nobilt\u00e0 trovarono quindi che la lollardia era una minaccia non solo per la Chiesa, ma per tutto l'ordine sociale inglese. Le poche misure di protezione dei lollardi svanirono. Questo cambiamento nel loro status venne influenzato anche dalla scomparsa dalla scena di Giovanni di Gaunt, che lasci\u00f2 l'Inghilterra nel tentativo di ottenere il trono di Castiglia, che egli reclamava per via della sua seconda moglie.\nLa lollardia fu duramente contrastata sia dalle autorit\u00e0 religiose sia da quelle secolari. Tra gli oppositori ci fu Thomas Arundel, Arcivescovo di Canterbury. Re Enrico IV approv\u00f2 il \"De heretico comburendo\" nel 1401, che non era specificamente contro i lollardi, ma proibiva la traduzione o il possesso della Bibbia e autorizzava l'esecuzione al rogo degli eretici.\nAll'inizio del XV secolo la lollardia divenne un movimento sommerso, dopo che Stato e Chiesa intrapresero misure pi\u00f9 estreme nei suoi confronti. Una di queste misure fu la bruciatura sul rogo di John Badby, laico e artigiano che rifiut\u00f2 di rinunciare alle sue idee lollarde. La sua fu la prima esecuzione di un laico in Inghilterra per eresia. Un gruppo di cavalieri lollardi era stato una forza potente nella politica inglese, ma anche questi nobili potenti non sfuggirono alla repressione. Sir John Oldcastle, stretto amico di re Enrico V (e ispiratore della figura di Falstaff nell\"'Enrico IV\" di William Shakespeare) venne processato nel 1413 dopo che vennero svelate prove del suo credo lollardo. Oldcastle fugg\u00ec dalla Torre di Londra e organizz\u00f2 un'insurrezione, che comprese il tentato rapimento del re. La ribellione fall\u00ec e Oldcastle venne giustiziato. La rivolta di Oldcastle rese ancor pi\u00f9 minacciosa la lollardia per lo Stato, e la persecuzione dei lollardi divenne pi\u00f9 severa. Diversi altri martiri della causa lollarda vennero giustiziati nei secoli seguenti, compreso Thomas Harding che mor\u00ec a White Hill, Chesham, nel 1532, uno degli ultimi lollardi a essere perseguitati.\nI lollardi vennero assorbiti nel protestantesimo durante la Riforma Inglese, nella quale la lollardia ebbe un ruolo. Poich\u00e9 era stata clandestina per pi\u00f9 di un secolo, la diffusione della lollardia e delle sue idee all'epoca della riforma \u00e8 incerta e motivo di dibattito. Comunque, molti critici della Riforma, tra cui Tommaso Moro, associarono i protestanti ai lollardi. Anche leader protestanti come l'arcivescovo Cranmer fecero riferimento alla lollardia. Se i protestanti trassero realmente influenza dalla lollardia o si rifecero a essa solo per creare un senso di tradizione, \u00e8 fatto dibattuto dagli studiosi. La diffusione della lollardia nella popolazione dell'epoca non \u00e8 nota, ma la prevalenza dell'iconoclastia protestante in Inghilterra suggerisce che le idee lollarde potrebbero aver avuto qualche influenza, se la fonte non fu Zwingli, in quanto i luterani non sostenevano l'iconoclastia. Le somiglianze tra i lollardi e successivi gruppi protestanti inglesi come i puritani e i quaccheri, suggeriscono qualche continuit\u00e0 delle idee lollarde nel periodo della riforma."}
{"id": "71838", "revid": "106456", "url": "https://it.wikipedia.org/wiki?curid=71838", "title": "Sarthe", "text": "La Sarthe \u00e8 un dipartimento francese della regione Paesi della Loira (\"Pays de la Loire\").\nGeografia fisica.\nIl territorio del dipartimento confina con i dipartimenti dell'Orne a nord, dell'Eure-et-Loir a nord-est, del Loir-et-Cher a est, dell'Indre e Loira a sud-est, del Maine e Loira a sud-ovest e della Mayenne a ovest.\nLe principali citt\u00e0, oltre al capoluogo Le Mans, sono La Fl\u00e8che e Mamers.\nNelle strade intorno a Le Mans, il \"Circuit de la Sarthe\" \u00e8 un tracciato automobilistico non permanente sede annuale della 24 Ore di Le Mans."}
{"id": "71840", "revid": "125422356", "url": "https://it.wikipedia.org/wiki?curid=71840", "title": "Giorno della marmotta", "text": "Il Giorno della marmotta (\"Groundhog Day\", in inglese) \u00e8 una festa celebrata negli Stati Uniti e nel Canada il 2 febbraio, incentrata sul metaforico comportamento al risveglio mattutino di un esemplare di marmotta americana, \"Marmota monax\", un roditore della famiglia \"Sciuridae\", diffuso in tali localit\u00e0.\nLa tradizione.\nLa tradizione ha origine da credenze simili, associate con la Candelora (il \"Candlemas Day\") e il \"giorno del riccio\". Anche se spesso ci si riferisce alla data come uno dei \"quarter day\", si tratta in realt\u00e0 di un \"cross-quarter day.\"\nIl primo giorno della marmotta venne osservato a Punxsutawney, in Pennsylvania, il 2 febbraio 1887.\nLa tradizione vuole che in questo giorno si debba osservare il rifugio di una marmotta. Se questa emerge e non riesce a vedere la sua ombra perch\u00e9 il tempo \u00e8 nuvoloso, l'inverno finir\u00e0 presto; se invece vede la sua ombra perch\u00e9 \u00e8 una bella giornata, si spaventer\u00e0 e torner\u00e0 di corsa nella sua tana, e l'inverno continuer\u00e0 per altre sei settimane.\nLa tradizione statunitense deriva da una rima scozzese:\nIn effetti, una giornata di cielo limpido nell'inverno nordamericano \u00e8 spesso associata a temperature molto basse. Una estesa ricerca sulle marmotte impiegate in alcune localit\u00e0 nel Nord America per la tradizione ha dimostrato \u00absenza ombra di dubbio\u00bb che le loro previsioni non sono pi\u00f9 accurate di una previsione fatta completamente a caso."}
{"id": "71841", "revid": "7", "url": "https://it.wikipedia.org/wiki?curid=71841", "title": "Leone X", "text": ""}
{"id": "71842", "revid": "112910472", "url": "https://it.wikipedia.org/wiki?curid=71842", "title": "Unshielded Twisted Pair", "text": "UTP \u00e8 l'acronimo di Unshielded Twisted Pair e identifica un cavo non schermato utilizzato comunemente per il collegamento nelle reti ethernet.\nDescrizione.\n\u00c8 composto da otto fili di rame intrecciati a coppie (\"pairs\"). Ciascuna coppia \u00e8 intrecciata con un passo diverso, e ogni coppia \u00e8 intrecciata con le altre.\nL'intreccio dei fili ha lo scopo di ridurre le interferenze, i disturbi e limitare il crosstalk. La lunghezza massima di un cavo UTP nello standard ethernet \u00e8 di 100 m.\nI cavi UTP seguono le specifiche standardizzate in TIA/EIA che li dividono in varie categorie in base ad esempio al numero di intrecci e alle capacit\u00e0 di trasportare segnali.\nAttualmente la categoria 5 e la 5e sono le pi\u00f9 utilizzate, esiste tuttavia anche la categoria 6 che permette di raggiungere velocit\u00e0 superiori a parit\u00e0 di lunghezza massima.\nLe categorie vanno da 1 a 7.\nUn cavo UTP termina con dei connettori di tipo 8P8C che si innestano direttamente nell'interfaccia del dispositivo (scheda di rete, Hub, Switch, Router, ecc).\nSe si devono collegare due dispositivi simili (ad esempio PC-PC o SWITCH-HUB) si utilizza un cavo ethernet incrociato mentre se si devono connettere dispositivi diversi (ad esempio PC-SWITCH) uno diritto.\nI cavi diritti presentano gli 8 fili nello stesso ordine in entrambi i 2 connettori, mentre quelli cross presentano una sequenza diversa, e vengono usati per collegare tra loro due host ethernet.\nNella costruzione del cavo, ovvero nel crimpare i connettori alle sue estremit\u00e0 si possono seguire due standard: TIA/EIA 568A e TIA/EIA 568B che presentano un ordine degli 8 fili (identificati da diversi colori) diverso."}
{"id": "71847", "revid": "1543377", "url": "https://it.wikipedia.org/wiki?curid=71847", "title": "Carnivora", "text": "I carnivori (Carnivora ) sono un ordine di mammiferi euteri. Si dividono in due sottordini: i caniformi (canidi, orsi, mustelidi, foche ecc.) e i feliformi (felidi, iene, manguste ecc.), che si distinguono soprattutto per differenze nella struttura interna delle bolle timpaniche. Di origine paleocenica, i carnivori divennero i mammiferi predatori pi\u00f9 diffusi dopo aver spodestato i creodonti durante l'Eocene, in gran parte grazie alla loro adattabilit\u00e0 e dentatura multiuso.\nQuasi tutte le specie dispongono di denti carnassiali, sebbene siano assenti nei pinnipedi. Oltre la dentatura, tutti i carnivori condividono tratti come la visione binoculare, un mantello relativamente denso, e artigli che variano in grandezza e retrattilit\u00e0. Hanno un olfatto ben sviluppato, associato con ghiandole odorifere usate nella demarcazione del territorio. La visione e l'udito sono anch'essi molto acuti.\nL'ordine conta pi\u00f9 di 280 specie ancora esistenti, un numero paragonabile a quello dei primati (pi\u00f9 di 250), ma notevolmente pi\u00f9 basso di quello dei pipistrelli (pi\u00f9 di 970) e dei roditori (circa ). Tuttavia, la variabilit\u00e0 di grandezza nei carnivori, dalla donnola pesante 30 grammi all'elefante marino pesante chili, supera quella di tutti gli altri mammiferi, inclusi i roditori. La variet\u00e0 di stili locomotori e le scelte di habitat sono ugualmente variabili: ci sono nuotatori specializzati come i pinnipedi e le lontre, specie arboricole come il panda rosso e il cercoletto, scavatori come i tassi, e corridori come i lupi, i licaoni e le iene.\nNonostante il loro nome, non tutti i carnivori sono tali. Sebbene ci siano gruppi che si nutrono quasi esclusivamente di carne come i felidi e la maggior parte dei mustelidi, molti sono insettivori, come l'otocione e il protele, o onnivori come i canidi, i procionidi e gli orsi. Una manciata di specie \u00e8 persino vegetariana, come il panda gigante, il panda rosso e il cercoletto.\nI carnivori sono distribuiti globalmente tra i due poli, sopravvivendo in deserti, foreste tropicali e boreali, savane, tundra, e acqua dolce e salata.\nAnatomia.\nAnatomia scheletrica, cranica e dentaria di bassarisco, un tipico carnivoro\nLa maggior parte dei carnivori sono di taglia media o piccola, sebbene ci siano specie di grandezza notevole. Con l'eccezione del leone e certi pinnipedi, c'\u00e8 poco dimorfismo sessuale. La coda \u00e8 solitamente lunga, a circa la met\u00e0 della lunghezza corporea. Gli arti possono essere plantigradi o digitigradi, e sono forniti dai quattro ai cinque artigli. Le ossa del polso sono fuse insieme, e la clavicola spesso \u00e8 mancante o sottosviluppata.\nCranio e dentatura.\nI membri di questo ordine sono caratterizzati da una dentatura eterodonta e difiodonta, con canini ben sviluppati. La formula dentaria varia a seconda della specializzazione alimentare, dai 48 denti dell'otocione insettivoro ai 28 del protele termitofago.\nLe differenze tra i carnivori nelle loro abitudini alimentari si riflettono nella forma del cranio e della dentatura. La differenza pi\u00f9 vistosa \u00e8 la lunghezza del muso e delle mandibole. I mustelidi e i felidi dispongono dei musi pi\u00f9 corti, mentre i canidi sono caratterizzati da musi allungati. I rostri corti permettono ai predatori di concentrare la forza del morso alla parte frontale del muso, mentre quelli lunghi concentrano questa forza dietro. La muscolatura della testa si \u00e8 evoluta di pari passo, cos\u00ec i muscoli temporali dei felidi e dei mustelidi si combinano con la dentizione corta per massimare la forza dietro i denti canini. I musi e denti dei canidi sociali si sono evoluti con poca enfasi su un singolo morso letale e pi\u00f9 sulla masticazione. Sebbene il morso nei loro canini \u00e8 relativamente debole, il muso allungato conferisce ai carnassiali pi\u00f9 capacit\u00e0 taglienti. Tra i canidi, il licaone dispone d'una dentatura talmente tagliente che riesce a smembrare e consumare una carcassa a una velocit\u00e0 notevole. La dentizione delle iene \u00e8 caratterizzata da premolari ingranditi adattati a frantumare le ossa.\nI denti canini sono l'arma principale dei carnivori, e spezzarli pu\u00f2 risultare in morte per inedia. Di conseguenza, i canini si sono evoluti per resistere alle torsioni prodotte da prede in movimento. Le forme variabili dei canini riflettono le diverse forze imposte dalla variet\u00e0 di tecniche di caccia osservata nei carnivori. I canini dei canidi, per esempio, sono piuttosto appiattiti lateralmente, ideali per infliggere ferite superficiali e dissanguanti, mentre quelli dei felidi sono pi\u00f9 spessi, permettendoli a mordere profondamente e resistere alle forze pluridirezionali delle prede infuriate.\nLingua.\nLa lingua dei mammiferi \u00e8 caratterizzata dalla presenza sulla superficie dorsale di papille cornee non gustatorie. Nei feliformi, queste papille sono ben sviluppate, conferendo alla lingua una superficie ruvida. Nelle specie pi\u00f9 grandi, le papille servono per raspare la carne dalle ossa e per la toelettatura. Nei caniformi, le papille sono molto pi\u00f9 piccole, cos\u00ec rendendo la lingua comparativamente liscia.\nPelliccia.\nLa pelliccia dei carnivori \u00e8 generalmente lunga e folta o corta e ispida, composta da una borra e peli di guardia. I caniformi tendono avere pellicce monocromatiche, mentre i feliformi dispongono di chiazze, macchie e strisce, sebbene ci siano eccezioni in ambe due sottordini. Queste differenze riflettono la storia evolutiva dei due sottordini, con i caniformi essendo discesi da animali di pianura e i feliformi da predatori di foresta fitta.\nIl colore della pelliccia tende a seguire la regola di Gloger, con il colore della pelle pi\u00f9 scuro nelle regioni equatoriali e tropicali rispetto agli individui delle alte latitudini. In questo caso, la causa soggiacente potrebbe essere la migliore protezione nei confronti di un'eccessiva esposizione alla radiazione UV solare che avviene alle basse latitudini. Comunque, l'assorbimento di una certa quantit\u00e0 di radiazione UV \u00e8 essenziale per la produzione di alcune vitamine, in particolare della vitamina D.\nLe pellicce bianche si trovano generalmente in specie in ambienti artici, quelle pallide in quelli desertici, e i mantelli scuri in foreste tropicali. I carnivori macchiati tendono essere arboricoli, mentre i felidi macchiati sono solitamente animali di foresta.\nGenitali.\nLo scroto \u00e8 ben sviluppato e posizionato fuori dalla cavit\u00e0 addominale, dietro il pene. Tutti gli esemplari maschi dei carnivori, tranne le iene e certi viverridi, dispongono d'un baculum, detto anche osso penico. Nei caniformi, l'osso penico \u00e8 a forma di bacchetta, con un solco sulla superficie inferiore per permettere il passaggio dell'uretra e del corpo spugnoso. Nei feliformi, in cui il pene \u00e8 pi\u00f9 corto, l'osso penico \u00e8 altrettanto troncato, essendo particolarmente ridotto nei felidi. Un'eccezione si trova nel fossa, un feliforme con un osso penico molto lungo, e nel panda che, pur essendo un caniforme, dispone d'un baculum molto accorciato. Nei mustelidi, il baculum \u00e8 della tipica forma caniforme, ma con una punta distale gonfiata che pu\u00f2 assumere varie forme peculiari.\nGli organi riproduttivi maschili nei caniformi e nei feliformi differiscono inoltre dall'assenza nei primi d'una vescicola seminale e delle ghiandole di Cowper. Il prepuzio dei caniformi \u00e8 collegato dalla pelle all'addome, orientandolo in avanti, e ha poco tessuto erettile, siccome la rigidit\u00e0 dell'organo \u00e8 gi\u00e0 garantito dall'osso penico allungato. Il tessuto erettile \u00e8 pi\u00f9 importante nei feliformi, i cui ossi penici sono comparativamente ridotti. Il pene feliforme non \u00e8 collegato cos\u00ec estensivamente all'addome come nei caniformi, permettendo l'incurvatura delle ghiandole all'indietro per lanciare una scia di orina dietro l'animale durante il marcamento del territorio.\nAlcuni gruppi, in particolare i felidi, le iene, la fossa, i visoni, le puzzole, le martore e i procioni, dispongono di spine cheratinose attorno la base delle glande per stimolare l'ovulazione durante l'accoppiamento.\nEvoluzione.\nLa storia evolutiva dei carnivori inizia pochi milioni di anni dopo la scomparsa dei dinosauri non-aviani, nel America del Nord paleocenico, circa 65-55 milioni di anni fa. Essi apparvero accanto ai creodonti, un gruppo di mammiferi predatori non imparentati che dominarono l'ecosistema paleocenico e il successivo Eocene, fino a diversificarsi in due o tre famiglie (gli ienodontidi, i limnocionidi e possibilmente gli ossienidi), di cui alcuni membri raggiunsero grandezze corporee notevoli. In contrasto, i carnivori contemporanei, simili ai viverridi e le volpi odierne, rimasero pi\u00f9 piccoli e meno diversificati per 20 milioni di anni, raramente superando taglie piccole o medie. Nell'Eocene medio, i carnivori cominciarono a diversificarsi, essendo rappresentati dai viverravidi e i miacidi, e l'Eocene superiore vide l'originarsi di numerose famiglie odierne.\nIl vantaggio principale dei carnivori si trovava soprattutto nella dentatura, che disponeva d'un singolo paio di denti carnassiali posizionati davanti a molari trituranti. Questo tratto donava ai carnivori una dieta pi\u00f9 variabile di quella dei loro concorrenti, che disponevano di due o tre coppie di carnassiali che si estendevano lungo la mandibola senza lasciare spazio alla crescita dei molari. La singola coppia di carnassiali dei carnivori permise ai carnivori una maggior flessibilit\u00e0 ed adattabilit\u00e0 lungo i successivi periodi geologici: il rafforzamento dei molari trituranti, i carnivori potevano optare per una dieta onnivora o erbivora, mentre rafforzando la capacit\u00e0 tagliente dei carnassiali li permetteva a diventare ipercarnivori. Siccome tutti i molari dei creodonti si specializzarono a una dieta puramente carnivora all'inizio della loro evoluzione, potrebbero essere stati incapaci di ri-evolvere i molari trituranti capaci di digerire fonti di cibo al di fuori della carne, perci\u00f2 rendendoli pi\u00f9 vulnerabili durante le perturbazioni ambientali. La progressiva ascesa dei carnivori a partire dall'Eocene fu infatti alla spesa dei creodonti che, al sorgere dell'Oligocene, furono ridotti a poche specie di ienodonti.\nAccanto a questi antichi precursori dei carnivori attuali, per\u00f2, sono esistite numerose altre famiglie estinte senza lasciare discendenti. \u00c8 il caso dei nimravidi (Nimravidae), simili in apparenza ai felidi attuali ma molto pi\u00f9 primitivi, e degli anficionidi (Amphicyonidae), i cosiddetti \"cani-orso\". Un'altra famiglia esclusiva del Miocene, i barbourofelidi (Barbourofelidae), svilupp\u00f2 canini superiori lunghissimi, in modo molto simile alle famose tigri dai denti a sciabola. Tra le famiglie viventi, le pi\u00f9 primitive sono quelle dei nandiniidi (Nandiniidae) e dei viverridi (Viverridae), comprendenti la nandinia e la genetta. Queste famiglie, insieme con i felidi (Felidae), gli eupleridi (Eupleridae), gli erpestidi (Herpestidae) e gli ienidi (Hyaenidae) fanno parte del sottordine Feliformia.\nAll'altro sottordine, i Caniformia, appartengono invece i canidi (Canidae), gli ursidi (Ursidae), i procionidi (Procyonidae), gli ailuridi (Ailuridae), i mustelidi (Mustelidae) e i mefitidi (Mephitidae). Le foche (Phocidae), i trichechi (Odobenidae) e le otarie (Otariidae), un tempo considerati un gruppo a parte, sono anch'essi inclusi nel sottordine Caniformia, e precisamente nell'infraordine Pinnipedia. A questo infraordine appartengono anche la famiglia estinta degli Enaliarctidae, originatasi probabilmente da un mustelide primitivo simile alle lontre, come \"Potamotherium\" o \"Semantor\", verso la fine dell'Oligocene. Recentemente \u00e8 stato rinvenuto un fossile di transizione tra mustelidi e pinnipedi risalente al Miocene inferiore, denominato \"Puijila darwini\".\nComportamento.\nOrganizzazione sociale.\nLa maggior parte dei carnivori sono solitari, radunandosi solo per accoppiarsi. Le femmine tendono a difendere territori abbastanza grandi da contenere cibo sufficiente sia per i propri bisogni alimentari che per quelli dei cuccioli, mentre i maschi controllano areali che inglobano i territori di molteplici femmine. I maschi pi\u00f9 grandi e forti sono i pi\u00f9 poligami.\nLe societ\u00e0 formate dalle specie gregarie, come i leoni, i lupi, i licaoni, le iene e certe manguste, sono tra le pi\u00f9 complesse e cooperative mai evolute nei mammiferi. I gruppi sociali solitamente consistono in individui imparentati, con i branchi propriamente detti formati quando i cuccioli rimangono con i genitori invece di lasciare il territorio di nascita una volta cresciuti. Sono generalmente le femmine a rimanere con i genitori, creando cos\u00ec unit\u00e0 di fratellanza matrilineari. Nei canidi, per\u00f2, i cuccioli di ambo i sessi rimangono con i genitori per un anno per aiutarli nell'allevamento delle nuove cucciolate. Un'eccezione si trova nel licaone, in cui i maschi rimangono e le femmine emigrano.\nTerritorialit\u00e0.\nI territori dei carnivori tendono essere pi\u00f9 vasti di quelli dei mammiferi erbivori di taglia paragonabile, siccome il cibo animale \u00e9 pi\u00f9 sparso e meno abbondante di quello vegetale. Una coppia di lupi africani, per esempio, pesanti entrambi solo 10 chili, difendono un areale di almeno . In contrasto, una mandria di damalischi pesanti 100 chili pu\u00f2 sussistere in un areale di solo un km\u00b2. La grandezza d'un territorio pu\u00f2 per\u00f2 variare anche entro una singola specie, dai 10 ai nel leopardo, dai 40 ai nel ghepardo, e dai 30 ai nella iena macchiata.\nLa grandezza d'un territorio dipende dalla distribuzione ed abbondanza di prede e altre risorse alimentari. Se queste non sono sufficienti, i cuccioli lasceranno i genitori una volta cresciuti, mentre una sovrabbondanza di cibo pu\u00f2 risultare in comportamenti socievoli in specie altrimenti solitarie.\nComportamento venatorio.\nI carnivori dispongono d'un istinto innato per la caccia, che pu\u00f2 essere stimolato anche in esemplari saziati. Le tecniche di caccia e di uccisione appaiono spontaneamente durante la crescita, ma necessitano della pratica. I giovani carnivori devono inoltre imparare come discriminare tra prede e non-prede, calcolando fattori come la loro abbondanza e grandezza, l'energia necessaria per abbatterle e l'esempio materno.\nLe tecniche adoperate per localizzare ed abbattere le prede dipendono dalle prede inseguite e dalla specie del carnivoro stesso. Poche specie, infatti, si limitano a solo una o due tecniche, con specie come le volpi, gli sciacalli, e i leopardi dimostrando grande versatilit\u00e0.\nLe tecniche pi\u00f9 comuni sono l'imboscata e l'inseguimento, tipificate dai felidi e dai canidi rispettivamente. I carnivori che adoperano l'inseguimento hanno sviluppato la velocit\u00e0 e la resistenza per sfinire le prede dai pie veloci, mentre quelli che si affidano all'imboscata sono forniti di forza bruta e artigli per abbattere le prede spesso pi\u00f9 grandi di essi. I grandi felini uccidono le prede grosse strangolandole con le fauci, mentre i canidi e le iene sfiniscono le prede mordendole ripetutamente fino a dissanguarle o sventrarle. I carnivori tendono ad avere pi\u00f9 successo nel cacciare prede grandi quando lavorano in gruppo, un vantaggio che ha indubbiamente avuto importanza nell'evoluzione delle specie sociali. Un'eccezione si trova nelle manguste sociali, in cui lavorare in gruppo serve pi\u00f9 per avvertire di pericolo.\nIl metodo base di uccidere prede piccole \u00e8 di afferrarle nelle fauci e di buttarle violentemente a terra. Nei felidi, questa tecnica si \u00e8 raffinata in un morso preciso sul cranio o il collo. I canidi invece afferrano la preda e la scuotano.\nComunicazione.\nOlfattiva.\nI carnivori dispongono di ghiandole che secernano fluidi odoriferi, che utilizzano insieme all'orina e le feci nella comunicazione olfattiva. Le ghiandole trasmettono informazioni sul sesso, l'et\u00e0, lo stato sociale e l'identit\u00e0 di ciascun individuo.\nIl marcare del territorio differisce in metodo e frequenza a secondo della specie, ma \u00e8 pi\u00f9 frequente sulle vie che l'animale usa regolarmente, sui confini territoriali e attorno le tane. Questo comportamento \u00e8 ancora pi\u00f9 frequente durante la stagione degli amori.\nLe ghiandole pi\u00f9 importanti e specializzate sono posizionate presso l'ano e i genitali. Un saluto comune tra le diverse specie \u00e8 infatti l'annusare di queste regioni. Quasi tutti i carnivori dispongono d'un paio di sacchi anali subcutanei riempiti di liquidi odoriferi, sebbene questi siano ridotti nelle lontre e relativamente piccoli nei canidi e nei felidi. In certe specie che hanno evoluto secrezioni maleodoranti, questi sacchi sono circondati da muscoli che, quando contratti, possono spremere i sacchi per lanciare il liquido agli aggressori. Nella maggior parte delle specie, per\u00f2, il liquido serve a marcare il territorio.\nLe manguste, le iene e il ratele dispongono inoltre d'un marsupio ricoperto di fluido posizionato attorno i sacchi e l'ano, che possono invertire per spargere l'odore nell'aria. Le civette e le genette possiedono una ghiandola perianale, il cui prodotto viene usato come base per i profumi.\nVocale.\nAvendo relativamente poco da temere dai predatori in confronto agli altri mammiferi, molti carnivori possono permettersi d'essere rumorosi. Tra i richiami di lunga distanza ci sono ululati, guaiti, latrati, ruggiti, strilli e fischi. Pi\u00f9 sociale \u00e8 la specie, pi\u00f9 vasto \u00e8 il suo repertorio vocale. Le manguste sociali, per esempio, mantengono il contatto fra di essi e coordinano i movimenti del branco tramite un continuo mormorio. In contrasto, gli adulti delle specie solitarie possono necessitare d'un solo vocalizzo, normalmente un richiamo di corteggiamento.\nVisuale.\nLe espressioni facciali dei carnivori sono pi\u00f9 o meno uguali tra le diverse specie, e dimostrano notevoli paralleli con quelle dei primati. In tutte e due gli ordini, l'importanza dei denti canini come armi fa s\u00ec che la faccia sia il principale oggetto d'attenzione durante l'interazione sociale. Lo sviluppo dei muscoli facciali \u00e8 pi\u00f9 sviluppato nei felidi e nei canidi che nelle manguste, le civette e i mustelidi, che hanno cos\u00ec poca espressivit\u00e0 che \u00e8 spesso difficile distinguere espressioni di rabbia e di gioco. Anche nei canidi, l'abilita di esporre i canini come espressione di rabbia si trova soltanto nelle specie pi\u00f9 socievoli.\nI carnivori sicuri di s\u00e9 si riconoscono dalla testa alta e le orecchie inclinate, mentre quelli impauriti o ansiosi tendono a accovacciarsi con le orecchie appiattite. Le posture aggressive nei carnivori seguono tre principi di base:\nQuesti obiettivi sono ottenuti con l'apertura delle fauci, la piloerezione, il raddrizzamento degli arti per apparire pi\u00f9 alto, l'alzare della coda e l'emissione di suoni esplosivi come sibili, latrati, ringhi e ruggiti. Certi carnivori, come il protele, dispongono d'una criniera lungo la schiena che possono gonfiare per allargare la loro silhouette e cos\u00ec intimorire i nemici. Questo tratto \u00e8 soprattutto presente nei carnivori di taglia media che vivono insieme a predatori pi\u00f9 grandi in zone con pochi rifugi come gli alberi.\nI carnivori dispongono di chiazze e ciuffi per accentuare le parti del corpo pi\u00f9 importanti per la comunicazione. In molti carnivori, le gengive sono nere, per accentuare le zanne mentre assumono espressioni facciali minacciose. Le macchie nere dietro le orecchie dei leoni e la punta bianca sulla coda del ghepardo, il licaone e lo sciacallo striato possono essere usate per incitare i famigliari a seguirli o per enfatizzare i movimenti delle orecchie o la coda. I ciuffi di pelo sulle orecchie delle linci anch'essi aumentano la vistosit\u00e0 delle orecchie. La maschera nera dell'otocione potrebbe funzionare come bersaglio per la tolettatura, e le guance bianche di certi canidi e la gola nera delle civette potrebbero servire per fuorviare attacchi su regioni del corpo non-protette. Molte specie dispongono di addomi bianchi, che mostrano durante le posture sottomissive. Le macchie o striature bianche e nere, visibili anche di notte, servono come avvertimenti ai predatori, e le specie che li portano spesso possono difendersi con sostanze maleodoranti. Sebbene le moffette hanno il sistema di difesa chimico pi\u00f9 efficace, un numero di mustelidi africani e vari viverridi possono anch'essi emettere sostanze chimiche nauseanti.\nRiproduzione.\nSiccome la maggior parte dei carnivori sono animali solitari con territori vasti, la ricerca d'un compagno pu\u00f2 richiedere tempo. Il fatto che il calore nelle femmine dura parecchi giorni danno ai carnivori il margine di tempo necessario per vincere la paura di un conspecifico ben armato che solitamente eviterebbero. Un estro lungo potrebbe spiegare altri aspetti della riproduzione carnivora, come la possibilit\u00e0 che siano ovulatori indotti, la presenza d'un osso penico in tutte le specie tranne le iene, e l'accoppiamento protratto e ripetuto.\nI carnivori producono molteplici cuccioli (2-16) dopo una gravidanza relativamente breve, da tre a sedici settimane. Con poche eccezioni (come la iena macchiata), i cuccioli sono nati cechi e sordi, e la locomozione \u00e8 limitata a strisciare con le zampe anteriori. Contrariamente ai roditori, i carnivori sono nati con la pelliccia. I cuccioli richiedono cure protratte, e molti devono imparare a cacciare prima di diventare indipendenti. La partecipazione del padre o dei fratelli maggiori nell'allevamento della prole si \u00e8 evoluta in varie famiglie.\nEcologia.\nAreale e habitat.\nI carnivori vivono in praticamente tutti gli habitat sulla Terra, incluse le pianure (il suricato), le boscaglie (la mangusta nana), i deserti (il fennec), le foreste pluviali (il cercoletto), le acque oceaniche (la lontra marina) e le cappe di ghiaccio (l'orso polare). La distribuzione geografica \u00e8 anch'essa molto variabile. Le diverse specie di volpi, per esempio, dimostrano una notevole differenza di grandezza areale, dall'urocione isolano (circa ) alla volpe rossa con un areale intercontinentale di .\nCirca 22% dei carnivori vivono in 25 hotspot di biodiversit\u00e0, con due dei gruppi tassonomici pi\u00f9 grandi indigeni di queste zone essendo gli eupleridi del Madagascar e i procionidi delle americhe. I primi colonizzarono il Madagascar dall'Africa continentale nell'Oligocene superiore, mentre gli ultimi sono di origine eurasiatica, entrando il nuovo mondo durante il Miocene.\nDieta.\nI carnivori generalmente selezionano prede pi\u00f9 piccole di loro. Con l'eccezione dei felidi, i mustelidi e i pinnipedi, poche specie sono puramente carnivore. La maggior parte sono pi\u00f9 o meno onnivore, integrando nelle loro diete materia vegetale, soprattutto la frutta. Molti canidi, mustelidi e viverridi si nutrono soprattutto di insetti.\nCerti carnivori sono specialisti d'una particolare fonte di cibo: le lontre si cibano soprattutto di piccoli animali acquatici, il protele e l'otocione di insetti, il licaone di antilopi di taglia media, e la nandinia di frutta. Altre specie selezionano una grande variet\u00e0 di prede, dagli insetti agli animali di taglia grossa. I carnivori pi\u00f9 versatili, non essendo dipendenti a una singola fonte di cibo, tendono ad avere gli areali pi\u00f9 vasti. Il leone, il leopardo, il ghepardo, la lince eurasiatica, il caracal, il gatto selvatico, il lupo grigio, lo sciacallo dorato, la volpe rossa, l'orso polare, l'orso bruno, il ghiottone, il ratele e la iena striata sono tutti esempi di carnivori generalisti con areali che inglobano pi\u00f9 di un continente.\nIl segreto del successo di qualsiasi specie di carnivoro \u00e8 l'opportunismo e la conservazione energica, quindi non disdegnano di cibarsi di carogne quando gli vengono presentate l'opportunit\u00e0. Non ci sono per\u00f2 spazzini puri tra i carnivori, con persino specie popolarmente considerate tali, come le iene e gli sciacalli, essendo cacciatrici competenti. L'eccezionale capacit\u00e0 delle iene e degli sciacalli di scovare le carcasse, pur potendo cacciare se necessario, gli permette di superare di numero gli altri carnivori che condividono i loro areali.\nIl vegetarianismo \u00e8 apparso molteplici volte lungo la storia evolutiva dei carnivori. Molte delle specie vegetariane odierne sono apparse relativamente recentemente, cos\u00ec mantenendo un fisico da predatore. Altre specie si sono diversificate cos\u00ec notevolmente che ritengono poco in comune fisicamente con i loro cugini: il cercoletto frugifero, per esempio, fu inizialmente classificato come un primate. La maggior parte di carnivori vegetariani si trovano in foreste tropicali, dove le piante commestibili non sono soggette alla stagionalit\u00e0. Siccome i carnivori vegetariani non dispongono dell'apparato dirigente complesso degli ungulati, non ci sono specie puramente folivore. Le uniche specie che si nutrono di foglie regolarmente, il panda gigante e il panda rosso, devono infatti consumare la pianta intera per estrarre il massimo beneficio nutriente.\nSistematica.\nLe classificazioni pi\u00f9 antiche li dividono nei sottordini creodonti (estinti), fissipedi e pinnipedi; quelle pi\u00f9 recenti, che hanno potuto integrare le scoperte della genetica molecolare, nei sottordini Miacoidea (estinti), Feliformia e Caniformia:\nIl seguento albero filogenetico si basa su uno studio svolto nel 2005:\nSpecie presenti in Italia.\nSecondo , integrati con altre fonti, in Italia l'ordine \u00e8 rappresentato da 5 famiglie per un totale di 16 specie:\nVanno anche ricordati episodi di inselvatichimento di manguste (famiglia Herpestidae), limitati peraltro ad aree ristrette. In particolare, \"Herpestes edwardsii\" era stata segnalata all'interno del Parco nazionale del Circeo, ma dal 1984 non ci sono state pi\u00f9 segnalazioni e si pensa che sia scomparsa."}
{"id": "71850", "revid": "125854477", "url": "https://it.wikipedia.org/wiki?curid=71850", "title": "Piet\u00e0 vaticana", "text": "La Piet\u00e0 di San Pietro \u00e8 una scultura in marmo realizzata da Michelangelo Buonarroti e conservata nella basilica di San Pietro in Vaticano.\nDatabile tra il 1497 e il 1499, la \"Piet\u00e0\" \u00e8 considerata il primo capolavoro dell'artista, allora poco pi\u00f9 che ventenne, nonch\u00e9 una delle maggiori opere d'arte che l'Occidente abbia mai prodotto; \u00e8 inoltre l'unica che riporta, sulla fascia a tracolla che regge il manto della Vergine, la firma dell'autore (\"\", \"Lo fece il fiorentino Michelangelo Buonarroti\").\nStoria.\nDurante il primo soggiorno romano di Michelangelo, dal 1496 al 1501, l'artista strinse un rapporto di amicizia e collaborazione col banchiere Jacopo Galli, che fece da intermediario e garante in diverse commissioni legate a un gruppo di cardinali. Una delle pi\u00f9 prestigiose fu quella per la \"Piet\u00e0\" marmorea per il cardinale francese Jean de Bilh\u00e8res, ambasciatore di Carlo VIII presso papa Alessandro VI, destinata alla cappella di Santa Petronilla. Qui il cardinale venne effettivamente poi sepolto, facendo pensare che l'opera fosse originariamente destinata al suo monumento funebre.\nNel 1497 Michelangelo ricevette un terzo dei cinquecento ducati pattuiti come anticipo per iniziare i lavori. In groppa a un cavallo baio part\u00ec alla volta delle cave di Carrara per scegliere un concio di marmo di eccellente qualit\u00e0 e di dimensioni adeguate. Il contratto venne per\u00f2 firmato solo il 27 agosto 1498, alla presenza del Galli, con un tempo di consegna previsto in un anno. Effettivamente la statua fu pronta nel 1499 e destinata a Santa Petronilla. L'opera dest\u00f2 subito grande ammirazione e pare che Michelangelo la firm\u00f2 solo in un secondo momento, quando sent\u00ec due uomini lodare la statua ma attribuirla allo scultore lombardo Cristoforo Solari.\nCinquant'anni dopo Vasari ancora celebrava l'opera, scrivendo: \u00ab[Riguardo alla Piet\u00e0] non pensi mai, scultore n\u00e9 artefice raro, potere aggiungere di disegno n\u00e9 di grazia, n\u00e9 con fatica poter mai di finezza, pulitezza e di straforare il marmo tanto con arte, quanto Michelagnolo vi fece, perch\u00e9 si scorge in quella tutto il valore et il potere dell'arte\u00bb.\nPoco prima del 1517 l'opera venne trasferita nella sagrestia della basilica di San Pietro in Vaticano e di nuovo spostata nel vecchio coro sistino nel 1568, poi ancora, per i lavori che procedevano nella basilica, sull'altare dei Santi Simone e Giuda, e nel 1626 nel nuovo coro. La collocazione attuale, nella prima cappella a destra della navata della basilica, risale al 1749. Nel 1736 aveva subito un restauro delle dita della mano destra della Vergine\nNel 1964 la Piet\u00e0 venne prestata dalla Santa Sede alla New York World's Fair 1964 (l'Esposizione universale di New York del 1964\u20131965) per essere installata nel padiglione della Citt\u00e0 del Vaticano. I visitatori fecero la fila per ore per intravedere da un nastro trasportatore in movimento la scultura. La statua torn\u00f2 in Vaticano dopo l'Esposizione.\nAssalto vandalico alla Piet\u00e0.\nIl 21 maggio 1972, giorno di Pentecoste, un geologo australiano trentaquattrenne di origini ungheresi di nome L\u00e1szl\u00f3 T\u00f3th, eludendo la sorveglianza, riusc\u00ec a colpire con un martello l'opera di Michelangelo per quindici volte in un tempo di pochi secondi, al grido di \"I am Jesus Christ, risen from the death!\" (\"Io sono Ges\u00f9 Cristo, risorto dalla morte!\"), prima che fosse afferrato e reso inoffensivo.\nLa \"Piet\u00e0\" sub\u00ec dei danni molto seri, soprattutto sulla Vergine: i colpi di martello avevano staccato una cinquantina di frammenti, spaccando il braccio sinistro e frantumando il gomito, mentre sul volto il naso era stato quasi distrutto, come anche le palpebre. Il restauro venne avviato quasi subito, dopo una fase di studio, e fu effettuato riutilizzando per quanto possibile i frammenti originali, oltre che un impasto a base di colla e polvere di marmo. Fu effettuato nei vicini laboratori dei Musei Vaticani, sotto la responsabilit\u00e0 del direttore Deoclecio Redig de Campos e, grazie all'esistenza di numerosi calchi, fu possibile reintegrare l'opera fedelmente, senza rifacimenti arbitrari delle lacune.\nL'autore dello sfregio, riconosciuto infermo di mente, fu tenuto in un manicomio italiano fino al 9 febbraio 1975, quando fu rimpatriato in Australia, dove non sub\u00ec ulteriori restrizioni della libert\u00e0. Da allora la \"Piet\u00e0\" \u00e8 protetta da una speciale parete di cristallo antiproiettile.\nDescrizione e stile.\nIl soggetto del gruppo scultoreo \u00e8 definito nel contratto: \u00abUna Piet\u00e0 di marmo, cio\u00e8 una Vergine Maria vestita con un Cristo morto nudo in braccio\u00bb. I gruppi scultorei della \"Piet\u00e0\", prima di Michelangelo, erano su supporto essenzialmente ligneo e diffusi soprattutto in area nordica (con il nome di \"Vesperbild\"), dove erano collegati alla liturgia del Venerd\u00ec Santo, ma piuttosto rari in Italia, tutt'al pi\u00f9 presenti in area ferrarese: ci\u00f2 fa pensare a un'esplicita richiesta \"speciale\" del committente, da cui anche la chiarificazione del soggetto nel contratto.\nL'iconografia della \"Piet\u00e0\" veniva tradizionalmente risolta in uno schema piuttosto rigido, con la contrapposizione tra il busto eretto e verticale di Maria e il corpo irrigidito in posizione orizzontale di Ges\u00f9: tale organizzazione influenzava anche la pittura, come si vede ad esempio nella \"Piet\u00e0\" di Pietro Perugino (1483-1493 circa).\nMichelangelo innov\u00f2 invece la tradizione concependo il corpo di Cristo come mollemente adagiato sulle gambe di Maria con straordinaria naturalezza, privo della rigidit\u00e0 delle rappresentazioni precedenti e con un'inedita compostezza di sentimenti. Le due figure sembrano fondersi in un momento di toccante intimit\u00e0, dando origine a un'originale composizione piramidale, raccordate dall'ampio panneggio sulle gambe di Maria, dalle pieghe pesanti e frastagliate, generanti profondi effetti di chiaroscuro. Fortemente espressivo \u00e8 anche il gesto della mano sinistra, che pare invitare lo spettatore a meditare sulla rappresentazione davanti ai suoi occhi, secondo le pratiche di meditazione concentrata e dolente di ispirazione savonaroliana.\nLa Vergine siede su una sporgenza rocciosa, qui ben finita con piccole fessure ad arte (a differenza di altre opere dell'artista in cui era semplicemente l'avanzo della sbozzatura del marmo), che simboleggia la sommit\u00e0 del monte Calvario.\nIl livello di finitezza dell'opera \u00e8 estremo, soprattutto nel modellato anatomico del corpo di Cristo, con effetti di levigatura e morbidezza degni della statuaria in cera, come il dettaglio della carne tra il braccio e il costato, modificata dalla salda presa di Maria opposta al peso del corpo abbandonato. La bellezza della statua risiede forse proprio nel naturalismo straordinariamente virtuoso della scena, fuso con un'idealizzazione e una ricerca formale tipica del Rinascimento, e un notevole spessore psicologico e morale.\nInterpretazioni.\nIl fatto che la Madonna fosse molto giovane suscit\u00f2 delle critiche, registrate dal Vasari, nell'incapacit\u00e0 ormai di riconoscere la tradizione medievale di Maria vista come sposa di Cristo e simbolo della Chiesa: tali iconografie, spesso antichissime, vennero abbandonate in seguito alla Controriforma, interrompendo tradizioni secolari che vennero presto dimenticate dai contemporanei. Una Madonna giovanissima si trova ad esempio, per restare in ambito romano, nel mosaico di Jacopo Torriti in Santa Maria Maggiore. Per tutto il Quattrocento si continu\u00f2 a ripetere tali schemi, con una conoscenza pi\u00f9 o meno consapevole degli scritti teologici medievali, spesso mediata dagli ordini religiosi committenti.\nInoltre Michelangelo, come scrisse il suo biografo Ascanio Condivi, sostenne che \"La castit\u00e0, la santit\u00e0 e l'incorruzione preservano la giovinezza\". Lo stesso Vasari riporta questa opinione nel confutare le critiche alla scelta dell'artista: \u00abSe bene alcuni, anzi goffi che no, dicono che egli abbia fatto la Nostra Donna troppo giovane, non s'accorgono e non sanno eglino che le persone vergini senza essere contaminate si mantengono e conservano l'aria de 'l viso loro gran tempo, senza alcuna macchia, e che gli afflitti come fu Cristo fanno il contrario? Onde tal cosa accrebbe assai pi\u00f9 gloria e fama alla virt\u00f9 sua che tutte l'altre dinanzi\u00bb. Michelangelo inoltre non voleva rappresentare la scena con lo scopo di narrare un episodio (la morte di Cristo) ma era principalmente interessato all'aspetto simbolico: Maria \u00e8 rappresentata giovane come quando concep\u00ec Ges\u00f9 Cristo."}
{"id": "71852", "revid": "1719883", "url": "https://it.wikipedia.org/wiki?curid=71852", "title": "Quarter day", "text": "Nella tradizione britannica e irlandese, i quarter days erano le quattro date nelle quali veniva assunta la servit\u00f9 e venivano pagate le rate e gli affitti. Questi giorni cadevano in coincidenza con delle feste religiose distanti all'incirca tre mesi l'una dall'altra.\nL'odierna importanza dei \"quarter days\" \u00e8 limitata, anche se alcuni tipi di pagamenti in Inghilterra hanno ancora scadenza nei vecchi \"quarter days\" inglesi.\nInghilterra e Galles.\nI quarter days inglesi (osservati anche in Galles) sono:\nIl \"Lady Day\" era anche il primo giorno dell'anno nell'Impero britannico fino al 1752. L'anno fiscale britannico inizia ancora il 6 aprile (che in base al Calendario Gregoriano corrisponde al 25 marzo del Calendario Giuliano, ovvero il \"Lady Day\").\nIrlanda.\nI quarter days irlandesi venivano osservati negli stessi giorni di quelli inglesi.\nScozia.\nI quarter days scozzesi sono:\nIl \"Terms &amp; Quarter Day (Scotland) Act 1990\" ridefinisce queste date, almeno per scopi ufficiali, come il 28 di febbraio, maggio, agosto e novembre rispettivamente."}
{"id": "71855", "revid": "1504506", "url": "https://it.wikipedia.org/wiki?curid=71855", "title": "Accelerazione tangenziale", "text": ""}
{"id": "71859", "revid": "110157", "url": "https://it.wikipedia.org/wiki?curid=71859", "title": "Senna Marittima", "text": "La Senna Marittima \u00e8 un dipartimento francese della regione Normandia (\"Normandie\"). Prima del 1955 si chiamava \"Seine-Inf\u00e9rieure\". Oltre al capoluogo Rouen, le principali citt\u00e0 del dipartimento sono: Dieppe, Le Havre, F\u00e9camp, Elbeuf, Eu, Bolbec e Yvetot.\nIl territorio del dipartimento confina con i dipartimenti della Somme a nord-est, dell'Oise a sud-est e dell'Eure a sud. \u00c8 bagnato dal Canale della Manica a nord-ovest. Il ponte di Normandia lo mette in comunicazione con il dipartimento del Calvados.\nSport.\nNel baseball il dipartimento \u00e8 rappresentato nel massimo campionato francese, il Championnat de France de baseball, dal club Rouen Baseball 76, il quale ha all'attivo 9 titoli nazionali ed \u00e8 stato per anni imbattuto dal 2005 in poi."}
{"id": "71864", "revid": "827882", "url": "https://it.wikipedia.org/wiki?curid=71864", "title": "Cross-quarter day", "text": "Un cross-quarter day \u00e8 un giorno che cade a met\u00e0 tra un equinozio (primavera o autunno) e un solstizio (estate o inverno). Nel caso del 1\u00ba febbraio, ad esempio, tale data si viene a collocare tra il solstizio d'inverno (21 dicembre), la notte pi\u00f9 buia dell'anno, e l'equinozio di primavera (21 marzo), in cui il giorno e la notte hanno la stessa durata; in termini simbolici, dunque, \u00e8 il momento di mezzo tra l'oscurit\u00e0 invernale e una condizione di equilibrio. Questi giorni hanno origine come feste pagane nell'Europa settentrionale e nelle isole britanniche, e sopravvivono in epoca moderna come festivit\u00e0 neopagane. I \"cross-quarter days\" segnano tradizionalmente l'inizio di primavera, estate, autunno e inverno e sono rispettivamente:\nAssieme ai solstizi e agli equinozi (Yule, Ostara, Litha, e Mabon), formano le otto festivit\u00e0 solari della ruota dell'anno neopagana. Vengono spesso celebrate nella sera del giorno prima.\nEsistono feste cristiane e secolari che corrispondono all'incirca ad ognuno di questi quattro giorni, e alcuni sostengono che trarrebbero origine come adattamento delle feste pagane, anche se questo \u00e8 materia di discussione. Le feste corrispondenti sono:"}
{"id": "71870", "revid": "106456", "url": "https://it.wikipedia.org/wiki?curid=71870", "title": "Deux-S\u00e8vres", "text": "Il Deux-S\u00e8vres () \u00e8 un dipartimento francese della regione della Nuova Aquitania. Il territorio del dipartimento confina con i dipartimenti della Vienne a est, della Charente a sud-est, della Charente Marittima a sud-ovest, della Vandea (\"Vend\u00e9e\") a ovest e del Maine e Loira a nord.\nLe principali citt\u00e0, oltre al capoluogo Niort, sono Bressuire, Parthenay, Thouars e Saint-Maixent-l'\u00c9cole.\nEsso deve il nome alla S\u00e8vre Nantaise, ultimo grande affluente della Loira, e alla S\u00e8vre Niortaise, fiume costiero che si getta nell'Oceano Atlantico all'altezza dell'ansa dell'Aiguillon."}
{"id": "71872", "revid": "110157", "url": "https://it.wikipedia.org/wiki?curid=71872", "title": "Chiesa di San Marco (Milano)", "text": "La chiesa di San Marco (\"gesa de San March\" in dialetto milanese) \u00e8 un luogo di culto cattolico di Milano che si trova nella piazza omonima posta all'angolo con via Fatebenefratelli e via San Marco.\nStoria.\nSecondo la tradizione, la chiesa \u00e8 stata dedicata a San Marco per riconoscenza dell'aiuto prestato da Venezia a Milano nella lotta contro il Barbarossa ma le prime notizie certe risalgono al 1254 quando Lanfranco Settala, priore generale degli Eremitani di Sant'Agostino, fece costruire una chiesa romanica, forse inglobando costruzioni precedenti. Nei documenti pi\u00f9 antichi, la chiesa e il convento vengono indicati come situati \"in suburbis\" (in periferia) rispetto alla citt\u00e0. Il complesso era infatti immediatamente fuori dalla cerchia muraria medioevale, in prossimit\u00e0 della pusterla che si trovava fra Porta Nuova e Porta Cumana. \nLa prima di San Marco probabilmente rientrava in un vasto progetto di risistemazione della citt\u00e0 dopo i danni causati dal Barbarossa. La chiesa, gi\u00e0 all'inizio orientata come l'attuale, doveva essere a tre navate terminanti in tre absidi semicircolari. La posizione nelle immediate vicinanze della parte settentrionale delle mura, valorizzata dall'espansione urbana verso Como, citt\u00e0 chiave sull'importante asse di comunicazione fra Milano e l'Europa centrale attraverso i passi alpini, sembr\u00f2 favorevole ai Giambonini, un gruppo di penitenti seguaci della Regola di sant'Agostino, di cui nel 1252 fu eletto priore appunto il Settala, proveniente da una nobile famiglia milanese.\nLa chiesa cos\u00ec edificata, divenuta casa generalizia dell'ordine agostiniano, fu la pi\u00f9 grande della citt\u00e0 fino al completamento del duomo e all'allungamento di San Francesco Grande. L'interno della struttura non sub\u00ec modifiche rilevanti sino al XVII secolo quando le volte del tempio furono completate nelle forme barocche che oggi si ammirano. Con la demolizione della chiesa di San Francesco Grande, i 109 metri di San Marco la rendono la chiesa pi\u00f9 lunga di Milano dopo la Cattedrale. \nNel XVIII secolo, come ricorda una targa, Mozart giovinetto dimor\u00f2 nella canonica per tre mesi, Giovanni Battista Sammartini vi fu organista. Il 22 maggio 1874 venne eseguita per la prima volta la Messa da requiem di Giuseppe Verdi, che egli stesso diresse e che aveva composto per onorare lo scrittore Alessandro Manzoni nel primo anniversario della scomparsa.\nDescrizione.\nEsterno.\nLa facciata in stile romanico-gotico \u00e8 opera di Menclozzo: risale alla met\u00e0 del '300 e fu compiuta solo nel primo ordine e nelle parti laterali. Negli ultimi anni del '600 venne completata in forme barocche con l'apertura di un finestrone a serliana dentro la forma dell'antico rosone. Il disegno di Menclozzo fu ripreso nel restauro del 1871 di Carlo Maciachini che mantenne tutti gli elementi originali, tra cui il portale a sesto acuto in marmo con architrave, le gallerie di archetti gotici, le nicchie con le tre statue, gli stemmi marmorei di Milano e San Marco, i due piccoli rosoni laterali e complet\u00f2 le parti mancanti seguendo le tracce trecentesche presenti nella muratura. Con il suddetto restauro la facciata venne alzata di 3 metri e furono riaperti il rosone centrale e le due grandi bifore all'interno delle loro cornici in cotto, originali del '300. Nonostante gli interventi subiti, la facciata romanico-gotica di San Marco \u00e8 la pi\u00f9 completa e meglio conservata della citt\u00e0 di Milano.\nLa facciata presenta una struttura a salienti e paramento murario in mattoni rossi, con lesene rivestite nella parte inferiore con blocchi di marmo. In basso si aprono tre portali, ciascuno in corrispondenza di una delle tre navate interne: quello centrale \u00e8 originale mentre i due laterali furono aperti nell'ultimo decennio del '600; le due trifore soprastanti, in origine secentesche a serliana, sono state rifatte in forma gotica dal Maciachini. Il portale centrale, strombato, \u00e8 decorato con una lunetta musiva del 1965 che riprende l'affresco originale di Angelo Inganni divenuto illeggibile. Essa raffigura la \"Madonna col Bambino fra i santi Agostino e Marco\". Nella parte superiore della facciata si trova al centro un grande rosone e ai lati di esso due bifore ogivali, mentre al di sotto del rosone sono collocate, ciascuna entro una propria nicchia, tre statue marmoree di santi attribuite a Giovanni di Balduccio o al Maestro di Viboldone: Sant'Agostino indossa la veste degli eremitani agostiniani anche se porta in testa la mitria, in mano tiene un libro aperto e con l'indice della mano destra ne addita il testo: \"Hic me genuit in Christo\", San Marco tiene in mano un piccolo leone alato (il suo simbolo), mentre Sant'Ambrogio veste i paramenti con le insegne vescovili.\nIl campanile a pianta quadrata, della seconda met\u00e0 del '200, \u00e8 situato nei pressi dell'abside e sormontato da una cuspide conica realizzata da Giuseppe Mongeri nel 1885. La cella campanaria si apre sull'esterno con quattro bifore, una per ogni lato, con colonnina marmorea.\nInterno.\nL'interno della chiesa presenta una pianta a croce latina, con piedicroce suddiviso in tre navate coperte con volta a crociera da pilastri decorati con paraste corinzie, transetto sporgente e profonda abside semicircolare. La crociera \u00e8 coperta da cupola circolare priva di tamburo. Il rifacimento barocco degli interni \u00e8 dovuto all'architetto romano Giovanni Ruggeri.\nIl presbiterio \u00e8 delimitato da una balaustra marmorea e sopraelevato di alcuni gradini rispetto al resto della chiesa. In esso si trova l'altare maggiore neoclassico. Questo \u00e8 in marmi policromi con bassorilievi e decorazioni dorate, ed \u00e8 caratterizzato dal tempietto circolare sorretto da colonne corinzie, ispirato al ciborio dell'altare maggiore del Duomo, sotto il quale si trova un tabernacolo.\nSulle pareti laterali del presbiterio sono la \"Disputa di sant'Ambrogio e sant'Agostino\" di Camillo Procaccini e il \"Battesimo di sant'Agostino\" del Cerano.\nCappelle laterali.\nNel corso del sedicesimo secolo, prese avvio la ristrutturazione delle cappelle laterali della navata destra, che, secondo la consuetudine del tempo, vennero concesse alle famiglie patrizie milanesi per essere utilizzate per la sepoltura dei membri pi\u00f9 illustri del casato. In tal modo, alle famiglie gentilizie affidatarie delle cappelle \u00e8 dovuto il finanziamento e la decorazione delle cappelle, affidate agli artisti pi\u00f9 apprezzati del tempo. I monumenti funerari furono nella maggior parte dei casi rimossi gi\u00e0 alla fine del Cinquecento, in ossequio alle \"Instructiones \"dell'arcivescovo Carlo Borromeo, contrario alla sepoltura di personalit\u00e0 laiche all'interno degli edifici ecclesiastici, mentre si conservano ancora le decorazioni cinquecentesche.\nLa Cappella Foppa.\nLa decorazione della prima cappella della navata destra fu avviata dalla famiglia Foppa per ospitare la sepoltura di Pietro Foppa. Il monumento funebre, progettato da Bramantino, \u00e8 scomparso, mentre si possono ancora ammirare gli affreschi di Giovanni Paolo Lomazzo, artista milanese di scuola manierista fortemente influenzato dall'opera di Leonardo e Michelangelo. Egli stesso narra di aver condotto l'impresa decorativa nell'anno 1570. La cappella \u00e8 dedicata ai santi Pietro e Paolo, che si vedono raffigurati nella pala d'altare nell'atto di rendere omaggio alla Vergine, insieme con sant'Agostino, opera a olio sempre del Lomazzo, ideatore ed esecutore del ciclo di affreschi, deperiti dal tempo.\nSulla parete destra \u00e8 quasi scomparso l'episodio di \"San Paolo che resuscita un morto\", del quale sono oggi visibili solo le elaborate architetture che facevano da sfondo alla scena. \u00c8 ben conservato invece l'affresco che occupa tutta la parete sinistra con la \"Caduta di Simon Mago\", episodio della vita di san Pietro tratto dagli Atti degli apostoli, in cui \u00e8 raffigurata la fine del ciarlatano che precipita dall'alto durante un'esibizione. Anche qui lo sfondo dell'episodio \u00e8 costituito da una solenne architettura di stampo manierista. Particolare attenzione \u00e8 dedicata alla resa prospettica del corpo del mago, sospeso in alto mentre sta per precipitare, cos\u00ec come nella resa delle espressioni di stupore e sconcerto degli osservatori della scena, allineati in primo piano, come spiega lo stesso Lomazzo nel suo trattato sulla pittura. La ricerca prospettica e luministica dell'artista \u00e8 evidente anche nella decorazione della cupola, suddivisa in otto spicchi, ciascuno dei quali rappresenta \"Profeti \"e \"Sibille\", sospesi sulle nuvole con arditi scorci. Con suggestivo trompe-l'\u0153il sono rappresentati anche i quattro evangelisti nei pennacchi della cupola, mentre seduti su finte mensole mostrano ampi gesti oratori. La rappresentazione che maggiormente colpisce i visitatori \u00e8 probabilmente la \"Gloria d'angeli \"che copre il catino absidale. La scena, fittamente gremita di corpi, ha una contrastata illuminazione radente che proviene dall'alto, e conferisce forte verticalit\u00e0 alla composizione.\nLe cappelle del lato destro.\nLa seconda cappella, dedicata alla \"Madonna della Cintura\", ospita sull'altare una statua settecentesca della Vergine con il bambino, che regge con la destra la \"cintura\". La dedicazione prende origine dalla confraternita della cintura, appartenente all'ordine degli agostiniani, e cos\u00ec detti in quanto i membri portavano, a differenza degli altri, una cintura. Tutto l'apparato decorativo, dalla balaustra in ferro battuto, al pavimento, fino agli stucchi, alle tele di soggetto mariano e alla cupola, culminante nell'elaborato altare in marmi neri e policromi, \u00e8 di un aggraziato rococ\u00f2 di inizio settecento.\nLa terza cappella \u00e8 intitolata a san Marco rappresentato in una tela del Legnanino.\nNella quarta cappella, gi\u00e0 della Pentecoste, oggi dedicata a san Giuseppe, si conserva in buono stato l'elaborata decorazione della cupola. Al di sopra della base ottagonale, si eleva una decorazione manierista a stucco con erme alate che si alternano a lunette sormontate da mascheroni, che le conferisce grazia e movimento. La soprastante decorazione ad affresco fu eseguita nel Cinquecento da Carlo Urbino, con evidenti rimandi alla coeva cupola della cappella Foppa, sia nei ricercati scorci delle figure, che nelle espressioni di meraviglia e incredulit\u00e0 dei discepoli durante la \"Pentecoste\". Appare particolarmente omogenea e suggestiva la composizione libera delle figure che si stagliano sull'azzurro del cielo con al centro la colomba divina.\nLa settima cappella ospita le due serie di sagome rappresentanti il \"Presepe\", dipinte su carta da Francesco Londonio nella seconda met\u00e0 del Settecento, con alcune integrazioni successive. Le due serie, con il presepe feriale e il presepe festivo, comprendono anche il fondale dipinto e la quadratura architettonica che lo incornicia, opera di Piero Roccatagliata negli anni '20 del '900. Al termine della navata \u00e8 la grande tela del Legnanino raffigurante \"Il Presepe con San Gerolamo\".\nTransetto destro.\nNel transetto destro l'affresco dei Fiammenghini \"Alessandro IV istituisce l'ordine degli Agostiniani\" e, riscoperta sotto di esso nel restauro del 1956, una Crocifissione del XIV secolo, frammentaria e rimessa alla luce rimuovendo parte dell'affresco e la tomba che la nascondeva. L'autore di questo affresco, Dopo varie ipotesi, \u00e8 stato identificato con Anovelo da Imbonate.\nNel braccio meridionale del transetto, \u00e8 una serie di sarcofagi, realizzati a cominciare dalla met\u00e0 del XIV secolo, legati al periodo in cui gli Ordini Mendicanti, nel caso gli Agostiniani, ripropongono una nuova impostazione teologico-culturale sotto il patrocinio dell'arcivescovo Giovanni Visconti, e in campo strettamente artistico stilisticamente legati alla presenza in Milano dello scultore pisano Giovanni di Balduccio.\nTali sarcofagi sono, da destra: arca marmorea del giureconsulto Giacomo Bossi (m. 1339), con tre scomparti a rilievo, della scuola del maestro di Viboldone; arca di Martino Aliprandi; arca di ignoto, con un rilievo (Adorazione dei Magi) della prima met\u00e0 del Trecento.\nNel mezzo della parete centrale sarcofago del beato Lanfranco Settala (il dotto agostiniano confessore dall'arcivescovo Giovanni Visconti, non l'omonimo Lanfranco Settala fondatore della chiesa agostiniana di San Marco), opera di Giovanni di Balduccio.\nAccanto all'ex cappella, fondata dalla nobile famiglia Aliprandi, dove ora \u00e8 l'ingresso posteriore della chiesa, a destra lastra tombale cinquecentesca raffigurante l'Angelo della resurrezione, a sinistra \u00e8 stato rimesso in luce un affresco di maestro lombardo di met\u00e0 Trecento. Nella lunetta superiore della cappella, l'affresco cinquecentesco del \"Trionfo di S. Orsola,\" attribuito, insieme al \"Martirio di Sant'Orsola\" a lui davanti, al genovese Ottavio Semino.\nNel 1345 i fratelli Erasmo, Arnolfo, Giovannolo Aliprandi fondano e dotano in San Marco, mediante la donazione di tre case, una cappella dedicata a Sant'Orsola, corrispondente alla seconda cappella del braccio meridionale del transetto. In questa cappella, nel 1958, i restauri compiuti dall'architetto Tirelli per recuperare tracce dell'antica struttura gotica, hanno messo in luce, in una specie di nicchia, un affresco votivo raffigurante la \"Madonna in trono col Bambino con Sant'Agostino e la famiglia Aliprandi\", come indicava l'iscrizione, oggi non pi\u00f9 visibile, un tempo esistente nella spalletta destra dell'affresco stesso.\nIn questo affresco, alla destra della Vergine, il primo personaggio inginocchiato, vestito da giudice, con manto e berretto rossi, nell'atto di offrire il modello della cappella, \u00e8 da identificare, sempre in base all'iscrizione scomparsa, con Salvarino Aliprandi, morto un anno prima della fondazione della cappella, che probabilmente, fu realizzata secondo una volont\u00e0 testamentaria di Salvarino stesso proprio da parte dei tre Aliprandi citati in precedenza, di cui Giovannolo risulta, da un documento del 9 novembre 1383, suo figlio.\nSulle pareti della cappella di Sant'Agostino, coperta con volta a botte, vi sono delle tele di Federico Bianchi, mentre al centro \u00e8 il \"San Liborio\", tela firmata da Paolo Pagani e datata 1712, ove il santo vescovo appare a fianco della propria statua, a guarire gli ammalati del mal della pietra.\nArca di Martino Aliprandi.\nNel braccio destro del transetto, addossata alla parete dell'affresco trecentesco della \"Crocifissione\", si trova l\"Arca di Martino Aliprandi\", in marmo.\nMartino Aliprandi, figlio di Rebaldo, si distinse come giurista e uomo di fiducia di Azzone e Giovanni Visconti; mor\u00ec nel 1339.\nIl sarcofago si suddivide in tre scomparti e due nicchie laterali. Al centro \u00e8 la Trinit\u00e0: il Padre in trono, il Figlio in croce, lo Spirito Santo in origine compariva sotto forma di colomba, come appare in una riproduzione fotografica del 1944. Nella riquadro sinistro assistiamo alla presentazione del defunto alla Vergine col Bambino da parte di Sant'Ambrogio e San Giovanni Battista, con la presenza di altri tre personaggi, probabilmente i figli; nella formella destra, otto discepoli ascoltano il maestro in cattedra. Nelle nicchie di sinistra e di destra compaiono rispettivamente Sant'Agostino e San Marco con il leone alato ai piedi. Il sarcofago, eseguito verso la met\u00e0 del XIV secolo, \u00e8 attribuito al Maestro di formazione balduccesca, autore dei rilievi superiori dell'arca di S. Agostino a Pavia.\nArca di Salvarino Aliprandi.\nSalvarino Aliprandi fu giureconsulto del Collegio di Milano e il suo nome compare nell'elenco dei milanesi, fautori dei Visconti, processati negli anni 1322-1324.\nMorto nel 1344, fu sepolto in San Marco in un sarcofago attualmente nella parete sinistra della terza cappella del braccio meridionale del transetto, dedicata a San Tommaso da Villanova.\nEsso presenta, su un piano continuo senza distinzione di scomparti, il defunto, in ginocchio, al Cristo Giudice, che lo accoglie benedicendolo mentre dietro al suo trono due angeli reggono un drappo.\nAffiancano il devoto un santo, forse San Marco, l'Angelo custode e la Vergine. Sulla destra il Battista indica l'albero della vita, fonte, origine, come ribadisce Agostino nei suoi scritti, di immortalit\u00e0 per l'uomo.\nIl frontale \u00e8 affiancato da sei formelle con busti di profeti con cartigli.\nIl sarcofago ritenuto di Rebaldo Aliprandi.\nNelle Raccolte Civiche del Castello Sforzesco di Milano \u00e8 esposto un frontale di sarcofago proveniente da San Marco, per il quale \u00e8 stata avanzata l'identificazione con la sepoltura di Rebaldo Aliprandi, di origine monzese, padre di Pinalla, Martino e dello stesso Salvarino sepolto in San Marco. Tale frontale presenta nel riquadro centrale la Vergine col Bambino benedicente e il defunto in ginocchio presentato da Santa Caterina d'Alessandria, in quelli minori, a sinistra San Giorgio e a destra . Quest'opera, probabilmente realizzata nel secondo quarto del Trecento, \u00e8 considerata un prototipo della scultura gotica lombarda nello schema figurativo che diverr\u00e0 rituale per l'intera corrente campionese.\nTransetto sinistro.\nil transetto sinistro \u00e8 dominato dal grande affresco che ne sovrasta la parete di fondo, raffigurante \"La cacciata di Eliodoro dal tempio\", realizzato alla fine del Seicento da Federico Bianchi, pittore milanese allievo di Ercole Procaccini.\nSulla destra \u00e8 la cappella di maggiore ampiezza della chiesa, di larghezza doppia rispetto alle altre, originariamente sede della potente Confraternita del crocefisso e oggi detta della piet\u00e0 in quanto ospita sull'altare una copia antica e fedele della Deposizione dipinta da Caravaggio per la chiesa di Santa Maria in Vallicella a Roma. L'intera decorazione pittorica e plastica della cappella fu realizzata a met\u00e0 del Seicento da Ercole Procaccini il Giovane, insieme ad Antonio Busca, Johann Christoph Storer, Guglielmo Caccia detto il Moncalvo e Luigi Pellegrini Scaramuccia. Nell'arcone d'ingresso alla cappella, entro poderose cornici a stucco, sono affrescate cinque scene della passione di Cristo, tema dominante della cappella. Le imprese pittoriche maggiori sono le due grandi tele a olio che ricoprono interamente le pareti laterali. Sulla sinistra, del maestro pi\u00f9 anziano, Ercole Procaccini, \u00e8 l\"Incontro con le pie donne\". La tela mira ad un forte coinvolgimento emotivo dello spettatore attraverso toni di accesa drammaticit\u00e0 e intenso patetismo, evidenti nella scena fitta e concitata, nei toni cupi squarciati da improvvisi accenti luministici, nel contrasto fra particolari minuziosamente descritti e figure sommariamente abbozzate. Una maggiore adesione alle istanze classiciste \u00e8 presente nella tela di fronte, di Antonio Busca, con l\"Innalzamento della croce\", dove vediamo colori pi\u00f9 chiari, contorni pi\u00f9 nitidi, una composizione pi\u00f9 ordinata ed espressioni pi\u00f9 contenute dei personaggi. Completano la decorazione le scene della resurrezione nelle lunette e sulla volta, mentre teorie di putti corrono sul fregio e attorno all'altare, unendo al tragico il tema comico secondo il gusto barocco.\nOrgano a canne.\nIl primo organo di cui si hanno documenti fu costruito da Leonardo d'Allemania nel 1507 che si serv\u00ec di manodopera tirolese per la costruzione di due casse e cantorie, originalmente poste nelle cappelle frontali ai lati del presbiterio. La notizia di una ricostruzione da parte di Benedetto Antegnati non trova riscontri documentali, mentre \u00e8 certo che lo strumento venne riformato in due occasioni da Costanzo Antegnati nel 1604 e nel 1611. Nel 1711 le casse e le cantorie furono smobilitate e trasformate in un nuovo complesso comprendente altrettante casse e cantorie simmetriche poste negli ultimi intercolumni della navata centrale, mentre dello strumento si occup\u00f2 Carlo Brunelli che lo restaur\u00f2 e vi aggiunse due nuovi registri. Nel 1745 fu restaurato da Antonio Somigliana nella forma in cui lo suon\u00f2 Mozart nel 1770. Eugenio Biroldi lo ricostru\u00ec a pi\u00f9 riprese tra il 1806 e il 1811 lasciando l'opera imperfetta fino all'intervento di Luigi Maroni-Biroldi del 1819; da questo anno la manutenzione pass\u00f2 ad Antonio Brunelli che la tenne almeno fino agli anni '40. Nel giugno del 1836 fu suonato da Padre Davide da Bergamo che vi tenne concerti per 3 giorni consecutivi, tanto fu il concorso di popolo. L'ultimo grande rifacimento fu ad opera di Natale Balbiani nel 1874-75: lo strumento fu collaudato da Amilcare Ponchielli e Polibio Fumagalli. In occasione del restauro del 1973 ad opera della Ditta Tamburini di Crema \u00e8 stato dichiarato Monumento Nazionale; l'ultimo restauro della Ditta Giani Casa d'Organi del 2019 lo ha riportato alla fisionomia originale della riforma Balbiani. Degli organi cinque-secenteschi sopravvivono l'intero registro di Flauto in VIII di Leonardo d'Allemania e l'intera Voce Umana di Costanzo Antegnati, con numerose canne di entrambi sparse nel Ripieno, mentre i tre somieri di compensazione di fattura settecentesca risalgono ad Antonio Somigliana. Delle cantorie cinquecentesche si conservano i 6 grandi pannelli con soggetti veterotestamentari e 12 lesene grottesche, mentre numerose parti dipinte della cassa, del prospetto cinquecentesco e delle ante sono attualmente ricoverate nel museo parrocchiale insieme alle due tele quaresimali settecentesche rinvenute durante l'ultimo restauro. \nLo strumento, a trasmissione integralmente meccanica, ha due tastiere di 61 note ciascuna (\"Grand'Organo\" prima tastiera ed \"Espressivo\" seconda tastiera) e una pedaliera dritta di 20 note, Do1/Mi2 con Terza Mano, Rollante e Timpanone; le manette che comandano i vari registri sono collocate in tre colonne, due alla destra della consolle (relative al \"Grand'Organo\" e al \"Pedale\") e una alla sinistra (relativa all\"Espressivo\")."}
{"id": "71875", "revid": "599013", "url": "https://it.wikipedia.org/wiki?curid=71875", "title": "Cleptocrazia", "text": "Cleptocrazia (dal greco: \"\u03ba\u03bb\u03ad\u03c0\u03c4\u03c9\" \"klept\u014d\" (rubare) e \"\u03ba\u03c1\u03ac\u03c4\u03bf\u03c2\" \"kratos\" (potere), ovvero \"governo del furto)\", \u00e8 una modalit\u00e0 di governo deviata che rappresenta il culmine della corruzione politica e una forma estrema dell'uso del governo per la ricerca del profitto personale di chi occupa posizioni di potere.\nOltre che al singolo governante pu\u00f2 riferirsi ad ambiti pi\u00f9 ampi come nel caso di \u00e9lite o lobby che si appropriano di una parte cospicua della ricchezza di un Paese adducendo giustificazioni di vario tipo, ideologico o religioso ad esempio. Si tratta di societ\u00e0 fortemente gerarchizzate, in cui esiste una casta che detiene saldamente il potere e abitualmente pratica l'endogamia.\nStoria.\nIl termine, che sembra essere apparso per la prima volta intorno al 1819 in riferimento alla situazione politica spagnola, torn\u00f2 in uso alla fine degli anni 1960 nelle critiche mosse al regime zairese di Mobutu Sese Seko, considerato un caso classico di cleptocrazia, e pi\u00f9 recentemente nelle opere del saggista statunitense Jared Diamond e di altri autori.\nCaratteristiche.\nGeneralmente in una cleptocrazia i governanti e i loro sodali usano meccanismi di governo volti alla spoliazione sistematica di risorse del Paese amministrato: impongono quindi pesanti regimi di tassazione allo scopo di ammassare ingenti fortune personali o impiegano strumenti quali per esempio il riciclaggio di denaro, conti bancari anonimi, falso in bilancio e altri sistemi simili allo scopo di proteggere e nascondere i guadagni illeciti derivanti dalle attivit\u00e0 di governo.\nLe cleptocrazie tendono a essere \"stabilmente instabili\" mediante un sistema costituito sulla successione di \"ladri\" che si alternano scalzando i predecessori senza per\u00f2 adoperarsi per risolvere i bisogni della popolazione. Inoltre, poich\u00e9 ogni sistema costruito sulla corruzione sistematica impone una tassazione sulle imprese e persone che non viene restituita sotto forma di servizi per i cittadini e le imprese, le cleptocrazie tendono inevitabilmente a generare un sistema economico inefficiente. I cleptocrati comprendono che possono ottenere di pi\u00f9 da una grossa fetta di una torta che si riduce, piuttosto che da una piccola fetta di una torta che si espande, perci\u00f2 prosperano e aumentano in numero quando lo Stato \u00e8 molto ricco ma in decadenza. Le economie basate sull'estrazione di risorse naturali, ad esempio diamanti e petrolio, sono particolarmente soggette alla cleptocrazia, poich\u00e9 i cleptocrati semplicemente tassano la rendita ricardiana.\nGeneralmente, i governi di tipo cleptocratico ignorano i problemi economici e sociali dello Stato interessato, perch\u00e9 principalmente impegnati nella ricerca del benessere e del potere personale e difficilmente hanno possibilit\u00e0 di costruire un sistema repressivo avanzato per timore di subire un colpo di Stato: per questi motivi tali governi sono spesso impotenti di fronte alle crisi sociali pi\u00f9 acute e accade quindi che i paesi da essi governati sprofondino nella guerra civile e nel caos civile o che cadano in situazioni di indebitamento pubblico eccezionale.\nIn Italia.\nIn Italia il termine \u00e8 stato di sovente utilizzato da Giovanni Spadolini nelle sue vesti di Presidente del Consiglio e di Ministro della Difesa negli anni ottanta: \u00ab\"I repubblicani riaffermano la necessit\u00e0 di scelte politiche commisurate al carattere essenzialmente politico della questione morale. A cominciare da quelle aree del parastato e dell'economia pubblica che debbono essere liberate da tutti gli inquinamenti corruttori della tangentocrazia e della cleptocrazia\"\u00bb. In tal modo Spadolini declinava l'imparzialit\u00e0 delle istituzioni pubbliche nelle questioni morali - invocata sin dall'opera di Giuseppe Mazzini e dalla polemica liberale contro lo Stato etico \"motivata dal convincimento che non si devono trasferire al governo poteri morali e pedagogici che non gli appartengono\" - in una deontologia necessaria per il titolare di cariche pubbliche.\nLa questione morale aveva assunto questa caratteristica dopo i primi scandali degli anni settanta e poi esplose come problema nazionale alla luce delle inchieste di Mani pulite: \"la vicenda di Tangentopoli \u00e8 in larga misura esemplare, perch\u00e9 ha fatto emergere un elemento patologico della vita politica italiana che era stato coperto appunto dalle ideologie. Fino a vent\u2019anni fa nessuno, neanche tra i cittadini pi\u00f9 illuminati, si chiedeva quali fossero le fonti di finanziamento della politica: \u00e8 divenuto un problema cruciale solo dopo che sono state scoperchiate delle situazioni a dir poco imbarazzanti di corruzione\".\nA fronte di coloro che hanno evidenziato la \"frantumazione\" della classe dirigente a seguito della reazione giustizialista a Tangentopoli, la questione morale \u00e8 sempre pi\u00f9 frequentemente indicata quale prioritario ambito di intervento dei legislatori nazionali e di quelli comunitari, mediante strumenti prescrittivi che dovrebbero servire ad arginare il fenomeno della corruzione e a migliorare la qualit\u00e0 del servizio reso al cittadino/utente. Per una stabile prevenzione della cleptocrazia, si \u00e8 per\u00f2 sostenuto che la gravit\u00e0 del fenomeno della corruzione, cos\u00ec come di altri comportamenti contrari all'etica pubblica, non pu\u00f2 essere efficacemente contrastata soltanto con l'introduzione di ulteriori prescrizioni e sanzioni: occorrerebbe anche il \"consolidamento di un sistema di valori nel quale, la considerazione sociale della funzione, costituisca motivo di gratificazione (...) privo di tale difesa, il dirigente pubblico non soltanto \u00e8 pi\u00f9 esposto a sollecitazioni che, indipendentemente dal fatto che vengano raccolte o respinte, incidono negativamente sul clima generale, ma si presenta pi\u00f9 debole nel confronto con altri soggetti il cui punto di vista, in occasione di scelte delle quali \u00e8 responsabile, pu\u00f2 essere diverso, se non addirittura opposto al suo\"."}
{"id": "71877", "revid": "1745361", "url": "https://it.wikipedia.org/wiki?curid=71877", "title": "Tarn (dipartimento)", "text": "Il Tarn \u00e8 un dipartimento francese della regione dell'Occitania. Il territorio del dipartimento confina con i dipartimenti dell'Aveyron a nord-est, dell'H\u00e9rault a sud-est, dell'Aude a sud, dell'Alta Garonna (\"Haute-Garonne\") a sud-ovest e del Tarn e Garonna a nord-ovest.\nPrende il nome dal fiume Tarn, che l'attraversa. La principale citt\u00e0, dopo il capoluogo Albi, \u00e8 Castres."}
{"id": "71879", "revid": "125794668", "url": "https://it.wikipedia.org/wiki?curid=71879", "title": "Margaret Thatcher", "text": "Fu Primo ministro del Regno Unito dal 4 maggio 1979 al 28 novembre 1990, diventando la prima donna ad aver ricoperto tale incarico ed il primo ministro rimasto in carica per pi\u00f9 tempo in assoluto in tutta la storia del Regno Unito. Dal 1975 al 1990 fu inoltre leader del Partito conservatore britannico. Nel 1992 venne insignita del titolo nobiliare di Baronessa di Kesteven nella contea del Lincolnshire. Al suo nome \u00e8 legata la corrente politico-economica denominata thatcherismo, che fonde il conservatorismo con il liberismo di Milton Friedman, e il periodo degli anni ottanta nel Regno Unito \u00e8 detto \"era thatcheriana\". Era conosciuta anche con il soprannome di \"Lady di ferro\", in inglese \"The Iron Lady\".\nPrima di diventare avvocato, era una ricercatrice chimica. Nel 1959 fu eletta al Parlamento in rappresentanza del sobborgo londinese di Finchley. Edward Heath nel 1970 la nomin\u00f2 Segretario di Stato per l'istruzione e la scienza. Nel 1975 la Thatcher, sconfitto Heath nelle elezioni della leadership del partito conservatore, divenne leader dell'opposizione e prima donna a guidare un grande partito politico nel Regno Unito. Divenne premier vincendo le elezioni generali del 1979.\nGiunta al 10 Downing Street, mise in atto una serie di iniziative politiche ed economiche destinate a ridurre l'elevata disoccupazione della Gran Bretagna, conseguenza della recessione e causa di forte scontento popolare. Nell\u2019ambito di politiche economiche riconducibili alla Reaganomics, la leader conservatrice attu\u00f2 una decisa deregolamentazione del settore finanziario e del mercato del lavoro (reso sempre pi\u00f9 flessibile), privatizz\u00f2 le aziende statali e ridusse l'influenza dei sindacati.\nLa popolarit\u00e0 della Thatcher nei primi anni di mandato fu alquanto variabile, abbassandosi a causa della persistente recessione e del conseguente alto tasso di disoccupazione, ma impennandosi grazie alla vittoria nella guerra delle Falkland (1982) e alla ripresa dell'economia, che la condussero a una netta rielezione nel 1983. Nel 1984 scamp\u00f2 a un attentato dell'IRA.\nNel 1987 venne rieletta per un terzo mandato. Durante questo periodo venne approvata la \"poll tax\" (tassa fissa comunale), ampiamente impopolare, mentre nel suo governo le sue opinioni sulla Comunit\u00e0 europea non vennero condivise da altri. Si dimise da primo ministro e leader del partito nel novembre 1990, dopo che Michael Heseltine aveva lanciato una sfida alla sua leadership che la mise in minoranza nel partito. Dopo avere lasciato la Camera dei Comuni nel 1992, fu insignita del titolo di Pari a vita come Baronessa Thatcher, con diritto a sedere nella Camera dei lord. Dopo una serie di piccoli malori, nel 2002 le fu consigliato di rinunciare a parlare in pubblico. Nonostante questo, riusc\u00ec a pre-registrare un elogio a Ronald Reagan per il suo funerale nel 2004. Nel 2013, come effetto collaterale della malattia di Alzheimer, mor\u00ec a Londra a causa di un ictus all'et\u00e0 di 87 anni. \nFigura controversa, lodata da alcuni come uno dei pi\u00f9 grandi e pi\u00f9 influenti politici della storia britannica, e avversata da altri per l\u2019incapacit\u00e0 di dialogo, la filosofia politico-economica improntata a un liberismo selvaggio, la mancanza di sensibilit\u00e0 sociale e di empatia per le fasce pi\u00f9 deboli, Thatcher \u00e8 considerata la figura politica pi\u00f9 influente della storia britannica dai tempi di Winston Churchill. Insieme a Ronald Reagan, \u00e8 ritenuta l'esponente pi\u00f9 importante della politica conservatrice degli anni ottanta.\nBiografia.\nMargaret Hilda Roberts nacque il 13 ottobre 1925 a Grantham, nel Lincolnshire, in una famiglia di solidi principi religiosi e di fede protestante metodista; suo padre era droghiere e impegnato nell'attivit\u00e0 politica e religiosa locale. Si laure\u00f2 in chimica presso il Somerville College dell'universit\u00e0 di Oxford; fin dall'universit\u00e0 si occup\u00f2 di politica, diventando presidente di un'associazione studentesca conservatrice. Dopo la laurea si impieg\u00f2 come ricercatrice chimica presso la BX Plastics, un'industria di ingegneria per materiali plastici; in seguito, visto la passione verso la politica, consegu\u00ec anche una laurea in giurisprudenza.\nAnche in questo periodo non venne meno il suo impegno politico. Per seguire i suoi impegni politici, si trasfer\u00ec a Dartford, nel Kent, dove lavor\u00f2 presso una famosa industria conserviera del Regno Unito. A Dartford partecip\u00f2 alle elezioni del 1950 e 1951 senza riuscire a sconfiggere il candidato del Partito Laburista, ma conquistando comunque molti consensi che ridussero il grande vantaggio che il Partito Labour deteneva in citt\u00e0. Proprio nel Partito Conservatore del Kent conobbe Denis Thatcher, che spos\u00f2 nel 1951, acquisendo il cognome di lui, che avrebbe portato per tutto il resto della sua vita, e convertendosi all'anglicanesimo.\nNel 1953 alla coppia nacquero due figli gemelli, un maschio e una femmina. Nello stesso anno complet\u00f2 ulteriori studi e divenne avvocato fiscalista di professione. Nel 1982 intervenne nelle ricerche per ritrovare suo figlio, smarritosi nel deserto del Sahara durante il rally Parigi-Dakar. Nel 2004 il figlio, che viveva in Sudafrica, fu arrestato per il suo coinvolgimento in un tentativo di colpo di Stato in Guinea Equatoriale e questo turb\u00f2 non poco l'equilibrio familiare dell'ex primo ministro britannico. \u00c8 morta l'8 aprile del 2013 all'et\u00e0 di 87 anni a causa di un ictus nella sua suite presso l'Hotel Ritz nel centro di Londra.\nAttivit\u00e0 politica.\nNel 1950 e nel 1951 si candid\u00f2 per il Partito Conservatore nel collegio di Dartford; pur risultando sconfitta, ottenne un ottimo risultato elettorale, aumentando notevolmente i voti per il suo partito. Non si candid\u00f2 alle successive elezioni del 1955.\nAlla Camera dei Comuni dal 1959 al 1970.\nAlle elezioni del 1959 fu eletta alla Camera dei Comuni nel collegio londinese di Finchley.\nNel 1961 divenne \"Segretario parlamentare al Ministero delle Pensioni\", carica che mantenne fino al 1964, quando i conservatori persero le elezioni; in seguito ottenne alcune cariche all'interno del partito. Da parlamentare fu una dei pochi conservatori a votare a favore della depenalizzazione dell'omosessualit\u00e0 maschile e dell'aborto; vot\u00f2 inoltre per il mantenimento della pena di morte durante le votazioni che l'avrebbero abolita e attacc\u00f2 il Governo laburista di Harold Wilson per le sue politiche fiscali; dal 1967 divenne ministro ombra dello Shadow Cabinet, occupandosi di Trasporti e poi di Istruzione.\nNelle elezioni generali del 1970, fu rieletta nel suo collegio elettorale con una maggioranza di oltre 11\u00a0000 voti, mentre i conservatori prevalsero a livello nazionale.\nSegretario di Stato per l'istruzione e la scienza (1970-1974).\nDopo la vittoria dei conservatori nel 1970, che port\u00f2 Edward Heath alla carica di Primo ministro, Margaret Thatcher fu nominata Segretario di Stato per l'istruzione e la scienza da Heath il 20 giugno 1970. \nLa sua politica \u00e8 segnata dal desiderio di proteggere le \"\"scuole di grammatica\" (selettive e specialistiche), contro le \"scuole comprensive\" (generaliste), politica che non riesce a realizzare, soprattutto a causa della riluttanza dei primo ministro, e dell'opinione pubblica, cos\u00ec schiacciante a favore delle scuole globali. Difende anche il sistema di formazione a distanza dell'Open University che il Cancelliere dello Scacchiere, Anthony Barber voleva eliminare per motivi economici.\nNel 1971 ha affrontato il taglio delle spese nel suo ministero, decidendo di annullare la distribuzione di latte gratis per i bambini da sette agli undici anni, proseguendo nella politica del partito laburista, che l'aveva gi\u00e0 abolito per le classi secondarie, ottenendo in cambio l'aumento dei finanziamenti per l'istruzione. Questa decisione ha suscitato un'ondata di proteste e le valse il nomignolo \"Margaret Thatcher, Milk Snatcher\".\nTuttavia, si oppose ad aumentare le tasse per l'accesso alle biblioteche.\nInoltre, porta l'obbligo scolastico fino a sedici anni, e, contemporaneamente avvia un importante programma di ristrutturazione per le scuole primarie. Per quanto riguarda la ricerca, la Thatcher, in questi periodi pro-europei, investe ingenti somme nel CERN.\nDopo l'inversione di marcia del primo ministro Edward Heath, che cambia radicalmente la sua visione, rinuncia a praticare una stretta politica liberale, e questo gli consente di guadagnare popolarit\u00e0.\nIn seguito alla stretta sconfitta dei conservatori nelle elezioni del febbraio 1974, in cui venne rieletta alla Camera con una maggioranza di 6\u00a0000 voti, diventa ministro dell'ambiente nel Governo ombra\nLeader dell'opposizione (1975-1979).\nDecise di candidarsi per la leadership del partito e nel febbraio 1975 divenne leader del Partito Conservatore, la prima donna a ricoprire tale carica.\nDa leader dell'opposizione mantenne diversi uomini di Heath nel suo \"Shadow Cabinet\" ma critic\u00f2 la proposta del predecessore di dare maggiore autonomia alla Scozia cercando di convertire il partito alle sue visioni di politica monetaria (\"Supply-side economics\"). Nel 1976 tenne un famoso discorso in cui attaccava duramente l'Unione Sovietica; un giornale russo ribatt\u00e9 nominandola \"\u0416\u0435\u043b\u0435\u0437\u043d\u0430\u044f \u043b\u0435\u0434\u0438\", che le valse il soprannome britannico \"iron lady\" (\"signora di ferro\"), da allora sempre associato alla sua immagine. Nel 1978 una sua intervista le valse molti consensi, quando afferm\u00f2 che \"i britannici sono davvero spaventati che questa nazione possa essere sommersa da persone con una cultura differente\"; in seguito i sondaggi registrarono un balzo in avanti nei consensi del Partito Conservatore.\nNel ventennio 1960-1980 il Regno Unito fu attraversato da una crisi in campo economico, sociale, politico e culturale che ebbe come apice una serie di proteste e scioperi definiti il \"Winter of Discontent\". \nIl governo laburista di James Callaghan si trov\u00f2 in grave difficolt\u00e0 a causa di scioperi, crescente disoccupazione e collasso dei servizi pubblici.\nPremiership del Regno Unito (1979-1990).\nFu l'incapacit\u00e0 del partito laburista guidato da Callaghan di gestire questa crisi che port\u00f2 Margaret Thatcher ed i conservatori di vincere le elezioni del 3 maggio 1979. Il giorno dopo, la Thatcher venne nominata primo ministro e divenne la prima donna a guidare il governo di un Paese europeo e dell'intero Occidente.\nArrivando a Downing Street disse, parafrasando San Francesco d'Assisi:\nIl nuovo primo ministro apparve relativamente alle prime armi in politica, in quanto dirigeva il partito conservatore da soli quattro anni, e in precedenza non aveva esperienza di una vera e propria leadership. Nonostante ci\u00f2 in poco tempo mostr\u00f2 a tutto il mondo la sua tenacia e le sue forti capacit\u00e0 di leadership. La Thatcher si definiva \"una donna di convinzioni\", credeva che alla base della politica ci dovessero essere le idee messe in pratica nei programmi e nei progetti governativi, furono questi forti principi e convinzioni che la spronarono a non cambiare linea governativa in campo economico e sociale. \nIl primo mandato (1979-1983).\nDa Primo ministro s'impegn\u00f2 per fermare il declino economico che interessava il Regno Unito ormai da qualche decennio e per restituire al Paese un importante ruolo nel panorama internazionale.\nLe condizioni economiche del Regno Unito nel 1979 erano disastrose: l'inflazione toccava picchi mai raggiunti, la spesa economica era alle stelle, il debito era troppo elevato e lo strapotere sindacale non permetteva le riforme necessarie. In quanto filo-monetarista, la lady Thatcher increment\u00f2 il tasso d'interesse e diminu\u00ec il circolante per ridurre l'inflazione e aument\u00f2 l'IVA di un punto percentuale, preferendo la tassazione indiretta a quella diretta; questi interventi colpirono soprattutto l'industria manifatturiera, per cui la disoccupazione fin\u00ec per raddoppiare in poco pi\u00f9 di un anno. Nel 1982 l'inflazione torn\u00f2 a livelli accettabili e il tasso d'interesse fu abbassato; nonostante la crescita economica avesse tratto giovamento da questi interventi, l'industria manifatturiera ridusse i propri utili di un terzo in quattro anni e nello stesso periodo di tempo la disoccupazione aument\u00f2 di quattro volte.\nLa prima importante riforma economica fu l'Housing Act del 1980, cio\u00e8 il diritto degli inquilini di case dello Stato di acquistare l'abitazione in cui vivono beneficiando di agevolazioni fiscali, allo scopo, come successe, di aumentare la vendita di alloggi. \nIl 30 aprile 1980 un gruppo di sei terroristi arabi assalt\u00f2 l'ambasciata iraniana a Londra, chiedendo in cambio della fine dell'assedio il rilascio di 91 arabi detenuti in Iran. L'ultimatum sarebbe scaduto alle ore 12 del giorno dopo: se le richieste non fossero state accolte, i terroristi avrebbero ucciso i 26 ostaggi e fatto saltare in aria l'edificio.\nIl 10 ottobre 1980 durante il congresso del Partito Conservatore dichiar\u00f2 che \"la signora non si volta!\" rispondendo a tutti gli antagonisti, dentro e fuori del suo partito, che volevano tornare a una gestione statalista del Regno Unito.\nLa Thatcher prese subito il comando dell'operazione gestendola in prima persona, come far\u00e0 anche l'anno successivo, con il secondo sciopero della fame dei prigionieri irlandesi, e due anni dopo nella guerra delle Falkland. La sua gestione dell'emergenza, complice la diretta televisiva che ha tenuto il mondo con il fiato sospeso per i cinque giorni dell'operazione (il sequestro terminer\u00e0 il 5 maggio), e il decisivo ordine di attaccare i sequestratori facendo irruzione nell'ambasciata ove erano asserragliati \u2013 cinque di essi furono uccisi e uno catturato \u2013 conferirono maggior popolarit\u00e0 al Primo Ministro dopo un solo anno dall'insediamento a Downing Street \u2116 10.\nSempre nel 1980 tent\u00f2 di proibire, senza riuscirci, l'uso nelle istituzioni pubbliche del termine \"sandinismo\" e i suoi derivati, a seguito dell'assassinio da parte dei sandinisti del dittatore nicaraguense Anastasio Somoza Debayle. Nel 1981 un numero di terroristi appartenenti all'IRA inizi\u00f2 lo sciopero della fame per riottenere lo status di prigionieri politici abolito dal precedente Governo, anche se come comuni carcerati godevano di quasi gli stessi diritti, come ad esempio vestirsi con i loro indumenti ma anche riunirsi con gli altri terroristi senza sorveglianza e avere pi\u00f9 contatti con l'esterno. Margaret Thatcher non cedette alle loro richieste, anche per le atrocit\u00e0 di cui l'IRA e i suoi seguaci si erano macchiati in quegli anni, come l'assassinio di Louis Mountbatten, zio materno del marito della regina Elisabetta II, Filippo di Edimburgo, e lontano cugino della Regina stessa. Nonostante ci\u00f2 la protesta dei terroristi prosegu\u00ec portando alla morte di dieci di essi, primo dei quali Bobby Sands; solo 217 giorni dopo e grazie all'intercessione delle famiglie dei prigionieri lo sciopero della fame fu interrotto e, per i prigionieri paramilitari, parte dei diritti furono reintegrati. Quello fu anche l'anno di sanguinose rivolte della popolazione povera contro il governo, spinte da discontento e anche da malumori legati a motivi etnici. La pi\u00f9 violenta fu quella di Brixton.\nSi scoprir\u00e0 solo nel 2011, dopo la desecretazione di documenti riservati, che nel 1981 il KGB voleva inviare nel Regno Unito un commando terrorista per uccidere Margaret Thatcher, in quanto alleata degli Stati Uniti e Primo Ministro di una potenza nucleare ostile all'Unione Sovietica.\nDopo un primo aumento delle imposte dirette e dell'IVA, la lady Thatcher incominci\u00f2 un processo di ridimensionamento della spesa pubblica che le permise di abbassare le tasse e i tassi di interesse, la lenta discesa dell'inflazione e aumento dell'export contribuirono a far lentamente ripartire l'economia inglese.\nNel 1982 la giunta militare dell'Argentina rivendic\u00f2 le Isole Falkland, territorio britannico, da essi chiamate Malvinas, occupando illegalmente con l'esercito le isole Falkland, le isole del Sud Georgia e le isole Sandwich del Sud. Lady Thatcher invi\u00f2 tempestivamente una task force navale, pur tenendo aperto il pi\u00f9 possibile un canale diplomatico, per ristabilire il controllo britannico sulle isole e liberare i cittadini britannici presenti nei territori occupati; l'operazione fu un successo e favor\u00ec nel Regno Unito un'ondata di patriottismo.\nDeterminante per la vittoria della guerra fu il controverso affondamento dell'incrociatore argentino General Belgrano, avvenuto su ordine dell'Iron Lady mentre questo si trovava fuori dal limite della zona di guerra secondo le ricostruzioni argentine che negarono di essere a conoscenza che il gabinetto di guerra della lady Thatcher avesse aumentato le dimensioni della MEZ (Maritime Exclusion Zone). Da parte sua la Gran Bretagna fece notare che questo cambiamento fu annunciato 9 giorni prima dell'affondamento dell'Incrociatore e che quindi la General Belgrado stava cercando di intercettare la task force britannica. Il Regno Unito riusc\u00ec a sconfiggere militarmente la dittatura di Buenos Aires anche grazie ad alcune informazioni segrete sugli spostamenti aerei argentini passate ai britannici da un altro regime totalitario sudamericano, quello cileno del generale Augusto Pinochet, nemico della nazione confinante, oltre che dal permesso accordato dallo stesso Pinochet di sostare in Cile per rifornirsi di carburante agli aerei da guerra britannici. Il rapporto diplomatico con il dittatore cileno della Thatcher, in chiave anticomunista e liberale, rimarr\u00e0 un argomento controverso per molti anni: la Lady di ferro si opporr\u00e0 ai tentativi di mettere Pinochet sotto processo per i crimini compiuti nel Cile dell'epoca della dittatura militare, ai danni anche di alcuni cittadini spagnoli, che configuravano quindi un mandato di cattura europeo.\nSulla guerra delle Falkland, Thatcher dichiar\u00f2: \"Chi si trova in guerra, non si pu\u00f2 far distrarre da complicazioni diplomatiche, deve superarle con ferrea volont\u00e0\", riferendosi soprattutto alle polemiche sull'affondamento del Belgrano. Questo fu uno dei fattori che portarono alla vittoria del Partito Conservatore alle elezioni del 1983. I \"Tories\" riuscirono a riconfermarsi alla guida del Paese con un'amplissima maggioranza anche grazie alla scissione dal Partito Laburista del Partito Socialdemocratico avvenuta nel 1981 che cercava di creare un polo moderato, alleandosi con il Partito Liberale. L'alleanza si poneva come obiettivo di intercettare i voti delle aree pi\u00f9 moderate laburiste, pi\u00f9 vicine al socialismo-liberale, e dei conservatori moderati; questa tecnica risult\u00f2 pi\u00f9 efficace nel primo caso pi\u00f9 che nel secondo. Il Partito Conservatore si ritrovava quindi con tre opposizioni separate ma la vittoria della guerra delle Falkland, l'inizio della ripresa economica e l'abbassamento dei tassi di interesse port\u00f2 i Tories alla loro pi\u00f9 grande vittoria, con 397 seggi alla Camera dei Comuni, 188 in pi\u00f9 rispetto al Partito Laburista.\nIl secondo mandato (1983-1987).\nNel 1983, secondo il giornalista Mike Frost, la Thatcher avrebbe usato ECHELON, il sistema di spionaggio elettronico attivo in vaste aree del pianeta e molto utilizzato durante la guerra fredda, per spiare due suoi ministri dei quali si fidava poco.\nDal 1984 la Thatcher si impegn\u00f2 per ridurre il potere dei sindacati, varando un insieme di leggi che dava pi\u00f9 spazio ai lavoratori iscritti e meno ai sindacati. Come prima cosa indisse il voto segreto e una maggioranza del 55% per indire uno sciopero generale a livello nazionale, rese responsabili civilmente i capi sindacali dei danni eventualmente causati da agitazioni non conformi alle regole, permise il congelamento dei beni sindacali qualora un giudice li avesse ritenuti colpevoli di aver violato le normative e infine rese illegali i picchetti volanti.\nIl confronto raggiunse il suo culmine quando il sindacato dei minatori, il NUM, dichiar\u00f2 lo sciopero a oltranza per opporsi alla chiusura di parecchie miniere, nonostante il processo di chiusura fosse gi\u00e0 iniziato con il governo laburista di Harold Wilson. Il presidente del NUM, Arthur Scargill, parlamentare laburista, sapendo di non godere della maggioranza del 55% dei delegati a livello nazionale organizz\u00f2, in un primo momento, tanti piccoli scioperi regionali grazie all'articolo 41 del regolamento sindacale, iniziando uno sciopero generale senza che questo venisse effettivamente dichiarato nazionalmente, almeno fino a quando non ottenne il 55% dei voti a livello nazionale.\nIn alcuni casi gli scioperanti fecero azioni di \"picchettaggio\", che la Thatcher non esit\u00f2 a reprimere. I metodi della polizia infatti durante lo sciopero furono molto contestati. Tristemente famosa rimane la \"battaglia di Orgreave\", una lotta violentissima in cui si fronteggiarono migliaia tra poliziotti e minatori. I dati ufficiali parlano di 93 manifestanti arrestati e 123 feriti totali (72 tra i poliziotti e 51 minatori), anche se questi dati sembrano sottostimati.\nLe leggi della Thatcher incominciarono a fare effetto ed erano molti i lavoratori che, contrari allo sciopero, incominciarono a fare causa al NUM per violazione procedurali.\nInoltre nelle regioni pi\u00f9 a Nord si registrarono anche veri e propri atti di intimidazione contro le famiglie dei lavoratori contrari allo sciopero ed erano all'ordine del giorno il picchettaggio volante, ormai illegali, che vedeva lavoratori di miniere di altre regioni impedire il lavoro ai minatori filo-governativi nelle regioni dove lo sciopero non era in atto. Queste e molte altre irregolarit\u00e0 portarono i giudici a congelare i fondi dei sindacati ma questo non ferm\u00f2 Arthur Scargill che ottenne finanziamenti illegali dalla Libia di Gheddafi e dall'URSS attraverso gli inesistenti sindacati afghani. Quando tutto questo trapel\u00f2, l'opinione pubblica sostenne la lady Thatcher e incominci\u00f2 a vedere nel sindacato non pi\u00f9 un ente per la salvaguardia dei lavoratori, ma pi\u00f9 un mezzo per inseguire le volont\u00e0 di Scargill dopo che il suo partito era costretto all'opposizione in parlamento.\nQuesto port\u00f2 allo sgretolamento dello sciopero tant'\u00e8 che dopo un anno, il 3 marzo 1985 una conferenza dei delegati vot\u00f2 la ripresa dei lavori contro il parere di Scargill, e nei giorni successivi anche nelle zone pi\u00f9 irriducibili le miniere tornarono in attivit\u00e0 senza esigere nessuna condizione. Margaret Thatcher aveva vinto la durissima lotta contro le \"Trade Unions\" che mai prima di allora nessun primo ministro era riuscito a vincere.\nContemporaneo allo sciopero dei minatori, ma pi\u00f9 breve e meno violento, vi fu anche quello dei portuali britannici, che vide coinvolti circa 35\u00a0000 lavoratori. L'agitazione dur\u00f2 due mesi, e venne fatta per solidarizzare concretamente con i minatori. Tuttavia, molti camionisti, infuriati perch\u00e9 temevano di perdere il lavoro, dopo molte intimidazioni e anche qualche aggressione ai portuali, costrinsero questi ultimi a terminare lo sciopero. Nel giugno 1984, al congresso per il bilancio finanziario europeo a Fontainebleau, la Thatcher pronunci\u00f2 la famosa frase \"\"I want my money back!\", infatti il finanziamento alla CEE del Regno Unito era secondo solo a quello tedesco, ma mentre la Repubblica Federale di Germania godeva dei finanziamenti all'agricoltura, che rappresentavano il 50% dei finanziamenti dell'Europa, il settore agrario inglese non ne beneficiava. Inoltre con questa regola, i Paesi pi\u00f9 attivi nell'agricoltura beneficiavano di un importante contributo alla propria economia, a danno di quelli meno attivi, proprio come il Regno Unito, che di fatto sostenevano l'altrui settore primario. Il Primo Ministro pretese e ottenne una revisione di tale accordo, che fin\u00ec per promuovere una forte riduzione del contributo del Regno Unito all'agricoltura europea e inoltre l'accordo siglato nel Consiglio europeo restituiva parte dei finanziamenti precedenti nelle casse del Regno Unito. Sempre lo stesso anno apre una gara d'appalto tra privati per la costruzione del tunnel della Manica e nel 1987 firma con il governo francese il trattato di inizio dei lavori, riuscendo cos\u00ec a ottenere di far realizzare l'opera con capitali privati, mentre il governo francese, guidato dal presidente Fran\u00e7ois Mitterrand, la voleva sostenuta da fondi pubblici. \nNell'ottobre 1984 usc\u00ec, quasi per miracolo, illesa da un attentato dei repubblicani irlandesi dell'IRA diretto contro di lei e contro tutto il suo gabinetto durante il congresso del partito conservatore al \"Grand Hotel\" di Brighton; l'attentato caus\u00f2 comunque la morte di cinque persone, compresi Eric Taylor, Lady Shattock, Lady Maclean e Roberta Wakeham. Il giorno dopo non rinunci\u00f2 a tenere il discorso al congresso, rifiutandosi di compiacere i desideri dell'IRA intenzionata a bloccare il congresso. \nIn economia si impegn\u00f2 a ridurre l'intervento statale, soprattutto tramite un gran numero di privatizzazioni, inoltre tagli\u00f2 drasticamente le tasse dirette e indirette aumentando i prestiti ai privati per cercare di risanare un settore economico in crisi.\nTra le aziende privatizzate spiccano la compagnia aerea di bandiera, la British Airways, il colosso energetico \"British Gas\", la principale azienda di telecomunicazioni, la British Telecommunication, e la British Steel, la pi\u00f9 importante industria produttrice di acciaio. Nel 1986 var\u00f2 il Big Bang Act, la legge del London Stock Exchange, la borsa di Londra. Questa fu una totale deregolamentazione dei mercati finanziari, con cui vennero abolite le spese di commissione fissa e la figura dell'intermediario nelle operazioni borsistiche, con la conseguenza di diminuire i controlli e rendere pi\u00f9 facile l'attivit\u00e0 degli speculatori. Con questo sistema di finanza, la borsa londinese aument\u00f2 la quantit\u00e0 di azioni e denaro trattati, ma di contro cre\u00f2 le basi per la futura speculazione finanziaria; nonostante ci\u00f2 nessun governo laburista successivo ritenne necessario modificare questa norma. Nel 1986, a seguito di una delle tante privatizzazioni, si consuma in seno al governo la rottura tra Margaret Thatcher e Michael Heseltine, suo ministro alla Difesa, a causa dell'affare Westland. Dopo l'acquisizione di un'importante fetta del gruppo elicotteristico britannico Westland Aircraft da parte del gruppo italo-americano Fiat - Sikorsky, Heseltine si dimise da ministro, in quanto lui preferiva cedere la quota societaria della Westland a un consorzio di aziende europee.\nIn politica estera fu molto vicina a quello che, insieme a lei stessa, sarebbe poi stato considerato il pi\u00f9 importante esponente del mondo politico conservatore di quell'epoca, cio\u00e8 presidente statunitense Ronald Reagan. La Thatcher fu favorevole sia alla politica di deterrenza di Reagan, sia alla svolta determinata dall'era Gorba\u010d\u00ebv. La forte volont\u00e0 della Thatcher di mantenere legami pi\u00f9 stretti con gli Stati Uniti, per quanto riguarda la politica difensiva, la pose in contrasto col suo Ministro della Difesa, che si dimise per protesta. Contrariamente ad alcuni Stati europei, come Francia, Spagna e Italia, la Gran Bretagna di Margaret Thatcher partecip\u00f2 al bombardamento statunitense sulla Libia del 1986, fornendo all'alleato storico basi aeree a terra e portaerei. Nel 1984 concesse a Hong Kong lo status di \"Special Administrative Region.\" Nel 1986, con una mossa controversa, abol\u00ec il \"Greater London Council\" e altre sei istituzioni analoghe, roccaforti del Partito Laburista ma che come scopo principale avevano quello di aumentare le tasse comunali ostacolando il suo processo di snellimento dei tributi. Eletta nuovamente come capo del governo a seguito di una nuova vittoria del suo partito alle elezioni generali del 1987, \u00e8 stata il primo e unico premier britannico del XX secolo a ottenere la nomina per tre mandati consecutivi.\nIl terzo mandato e la caduta (1987-1990).\nIn seguito, si scontr\u00f2 con la presunta \"\"promozione\" dell'omosessualit\u00e0 da parte degli enti locali, varando una contestata legislazione in tal senso, nonostante la stessa Thatcher avesse votato per depenalizzare l'omosessualit\u00e0. A questa legge \u00e8 dedicata la canzone di Boy George, cantante del gruppo Culture Club, dal titolo \"No Clause 28.\" Alla fine degli anni ottanta si preoccup\u00f2 di questioni ambientali, riconoscendo la veridicit\u00e0 delle tesi riguardanti il riscaldamento globale, il buco nell'ozono e il rischio di piogge acide. Tra il 1989 e il 1990 il governo da lei presieduto var\u00f2 la storica riforma sulla sicurezza negli stadi di calcio.\nFu questo documento, conosciuto come il rapporto Taylor, a ridefinire le norme sulla sicurezza in materia di stadi e tifoserie, obbligando di fatto le societ\u00e0 calcistiche inglesi a ristrutturare i vecchi impianti ormai fatiscenti e ad intensificare i controlli della polizia sui tifosi, per sopprimere sul nascere anche i comportamenti ritenuti sospetti o potenzialmente pericolosi, portando ai processi per direttissima degli \"hooligans\" arrestati. Questa politica port\u00f2 all'azzeramento della violenza degli ultr\u00e0 nel Regno Unito, che per molti anni aveva fatto discutere in tutto il mondo.\nIn politica estera accentu\u00f2 la sua ostilit\u00e0 nei confronti dell'Europa, opponendosi fermamente al progetto di creare l'Unione europea e soprattutto alla possibilit\u00e0 di creare una moneta unica, infatti riteneva che uno Stato libero dovesse avere la sua propria moneta. La politica fu malvista dagli altri leader europei e provoc\u00f2 una prima spaccatura nel partito. In seguito il Ministro dell'Economia e quello degli Esteri minacciarono le dimissioni nel caso in cui il Primo ministro non avesse accettato un accordo europeo riguardante i cambi monetari; il primo rassegn\u00f2 le dimissioni e gli succedette John Major.\nNel 1989, dopo dieci anni alla guida della Gran Bretagna, la sua popolarit\u00e0 inizi\u00f2 a declinare: all'inizio a causa di una recessione economica, causata dalla decisione di agganciare la sterlina al marco tedesco che port\u00f2 inflazione e conseguenti alti tassi d'interesse, decisione che la condusse a scontrarsi con il Cancelliere dello Scacchiere, Nigel Lawson, e a silurarlo nel giugno 1989. Poi, l'introduzione di una contestata riforma del sistema fiscale locale, la cosiddetta \"poll tax\", che avrebbe dovuto rendere le amministrazioni locali maggiormente responsabili. La \"poll tax\" era un'imposta patrimoniale calcolata in base alla popolazione e non al reddito, uguale per ogni cittadino residente nel Regno Unito e profondamente avversata anche nelle classi basse, nonostante tutte le classi sociali godessero di una pressione fiscale inferiore da quando la Thatcher aveva cominciato la sua politica liberale. Fu una misura molto impopolare, che diede avvio a uno sciopero fiscale, iniziato dalla Scozia, dove fu introdotta inizialmente, cui parteciparono pi\u00f9 di 18 milioni di persone e a molte selvagge proteste, come a Londra nel marzo 1990, che ebbero notevole successo.\nIn principio la community charge (nome ufficiale della poll tax) sostituiva il sistema esattoriale della domestic rates (che prevedeva l'esenzione totale di 17 milioni di persone nella sola Inghilterra) ed era gi\u00e0 presente nella piattaforma elettorale delle elezioni del 1987 ma entr\u00f2 in vigore solo il 1\u00ba aprile 1990 in Inghilterra e Galles. Secondo il governo della Thatcher la community charge aveva come scopo principale la diminuzione delle spese delle amministrazioni locali che spesso e volentieri spendevano pi\u00f9 di quello che guadagnavano rendendo vano il processo di diminuzione della spesa pubblica del governo centrale, aggravando le tasse locali sulle imprese e facendo aumentare i prezzi dei beni. Nel nuovo sistema esattoriale invece a un aumento della spesa pubblica locale si assisteva a un aumentare anche della poll tax e tutti i cittadini pagavano l'incremento rendendosi realmente conto della qualit\u00e0 dell'amministrazione locale. Nel momento dell'entrata in vigore della community charge esistevano sostanziali differenze tra le amministrazioni pi\u00f9 rigorose e quelle pi\u00f9 scialacquatrici, questo per\u00f2 ricadde soprattutto su quei cittadini della classe media che erano al di sopra della soglia per lo sgravio fiscale ma lontani dall'essere benestanti. Infatti un altro punto ideologico della poll tax era che chiunque fosse ragionevolmente in grado di pagare avrebbe dovuto contribuire alle spese della societ\u00e0 rendendosi conto di come avrebbe partecipato economicamente a quei servizi di cui usufruiva. Ovviamente alla base l'imposta era calcolata ugualmente ma se le famiglia pi\u00f9 povere erano protette da varie facilitazioni e rimborsi, quelle del ceto medio venivano duramente colpite soprattutto in quelle citt\u00e0 in cui la spesa pubblica era troppo alta, facendo perdere i principali elettori del partito conservatore e, anche per questo, furono molte le critiche dei parlamentari, dei ministri e degli amministratori tories.\nTali fatti la privarono dell'appoggio degli altri membri di alto livello del partito, sempre pi\u00f9 insofferenti verso la sua leadership; la sua caduta fu anticipata dalle dimissioni cruciali del Vice-Primo ministro, Geoffrey Howe, in conflitto con l'euroscetticismo del Primo ministro. Antico e fedele alleato della Thatcher, Howe tenne subito dopo un discorso alla Camera dei Comuni contro il Primo Ministro, attaccandola apertamente e invitando i colleghi del partito conservatore a sostituirla come leader. Il 20 novembre 1990, mentre la Thatcher era alla conferenza della Carta di Parigi, si svolsero le elezioni per la carica di leader del Partito Conservatore. La Thatcher, che credeva di essere in netto vantaggio sull'avversario dell'ala pi\u00f9 a sinistra dei tories Michael Heseltine, non raggiunse la maggioranza richiesta per soli 4 voti, rendendo necessario un secondo turno. La situazione precipit\u00f2 nelle ore successive, quando, rientrata a Londra, la Thatcher avvi\u00f2 delle consultazioni con i ministri del suo Governo, dopo aver frettolosamente annunciato a Parigi che non si sarebbe ritirata dalla contesa per la leadership. Nella notte, tuttavia, constatato l'isolamento politico nel suo stesso Governo, che consider\u00f2 sempre un tradimento dei suoi colleghi, cambi\u00f2 idea e decise di dimettersi da Primo ministro; sostenne poi la candidatura del Cancelliere dello Scacchiere John Major, che al Congresso del partito vinse facilmente e le succedette come Primo ministro.\nRimasero a posteriori celebri le immagini dell'ultima volta della Thatcher al numero 10 di Downing Street, il 28 novembre 1990, quando l'ormai ex premier, con le lacrime agli occhi, si avvi\u00f2 verso l'auto per lasciare quella che, per 11 anni e mezzo, era stata la sua residenza. In occasione delle elezioni generali del 1992 Margaret Thatcher non si ricandid\u00f2 alla Camera dei Comuni, essendo stata nominata membro della Camera dei Lords col titolo di Baronessa di Kesteven. Dal suo seggio alla Camera Alta, e in conferenze e interviste all'estero, continu\u00f2 a occuparsi di politica, soprattutto quella estera. Negli ultimi anni si \u00e8 consumato il suo progressivo ritiro dalla vita pubblica, dovuto principalmente alle sue condizioni di salute. Nel 2003 mor\u00ec il marito Denis. La Thatcher \u00e8 apparsa poco in pubblico negli anni 2000, a causa di alcuni infarti e ictus che l'hanno colpita, nonch\u00e9 della malattia di Alzheimer di cui era sofferente da tempo. Una delle ultime apparizioni risale al 2010, quando \u00e8 stata invitata a Downing Street dall'allora premier David Cameron, che aveva da poco riportato i conservatori alla guida della nazione dopo 13 anni di dominio laburista. Fu la prima volta, dal giorno delle sue dimissioni, che la Thatcher torn\u00f2 in quella che per 11 anni era stata la sua casa.\nSfide alla leadership.\nLa Thatcher venne sfidata per la leadership del Partito Conservatore da parte del poco conosciuto parlamentare Sir Anthony Meyer nelle elezioni per la leadership del 1989. Dei 374 deputati conservatori ammessi a votare, 314 votarono per la Thatcher e 33 per Meyer. I suoi sostenitori nel partito lessero il risultato come un successo, rifiutandosi di cogliere i segni di malcontento tra i Tories.\nDurante la sua premiership ottenne il voto di approvazione medio pi\u00f9 basso (40%) di qualsiasi primo ministro del dopoguerra. Nigel Lawson diede le dimissioni come cancelliere nel 1989. I sondaggi dimostravano costantemente che era meno popolare del suo partito. Un politico di convinzione autodidatta, la Thatcher ha sempre insistito sul fatto che non si preoccupasse delle percentuali dei voti, rivendicando invece il proprio record di elezioni consecutive.\nI sondaggi di opinione nel settembre 1990 mostrarono che i Labour avevano raggiunto un vantaggio del 14% sui Tories e da novembre i Tories avevano trascinato i Labour per 18 mesi. Questi voti, insieme alla personalit\u00e0 combattente della Thatcher e alla volont\u00e0 di ignorare le opinioni dei colleghi, contribuirono al malcontento all'interno del suo partito.\nIl 1\u00ba novembre 1990 Geoffrey Howe, ultimo membro rimasto del primo governo Thatcher, si dimise dalla sua carica di vice primo ministro per il suo rifiuto di accettare un calendario di adesione al meccanismo europeo dei tassi di cambio. Le sue dimissioni si rivelarono fatali per la premiership della Thatcher.\nLe dimissioni.\nIl 14 novembre 1990, Michael Heseltine lanci\u00f2 una sfida per la leadership del Partito conservatore. Anche se la Thatcher vinse il primo ballottaggio con 204 voti a 152 e 16 astensioni, Heseltine aveva ottenuto un sostegno sufficiente per forzare una seconda votazione. Secondo le regole del partito, la Thatcher non solo aveva bisogno di ottenere la maggioranza, ma il suo margine su Heseltine doveva essere equivalente al 15% dei 372 deputati conservatori, per vincere tale elezione in maniera definitiva. Con il 54,8% per la Thatcher contro il 40,9% per Heseltine, lei non raggiunse la maggioranza richiesta per soli quattro voti. La Thatcher aveva inizialmente affermato di voler \"combattere a oltranza per vincere\", ma il suo Governo la persuase a ritirarsi. Dopo un incontro pubblico con la Regina, i leader mondiali, e un ultimo discorso ai Comuni, il 28 novembre 1990 lasci\u00f2 Downing street commossa fra le lacrime e gli applausi di tutto lo staff del N\u00b010.\nLe sue dimissioni sorpresero gli osservatori internazionali, tra cui Henry Kissinger e Michail Gorba\u010d\u00ebv. \nVenne sostituita, come primo ministro e leader del Conservatori, dal suo cancelliere John Major, che, nel successivo ballottaggio per la leadership del partito domin\u00f2 Heseltine. Major, il 9 aprile 1992, alle elezioni generali condusse i conservatori alla loro quarta vittoria consecutiva. Con quelle elezioni la Thatcher lasci\u00f2 il suo seggio alla Camera dei Comuni.\nRapporti di relazione.\nMargaret Thatcher e la Famiglia Reale.\nNel Regno Unito il governo \u00e8 costituito in nome del monarca, che tuttavia ricopre solo un ruolo di rappresentanza, presenziando a cerimonie e incontrando settimanalmente il capo del governo per essere aggiornato sulla situazione politica, ma non fa parte del Parlamento e non ha incarichi effettivi. Tuttavia non manca, quando lo ritiene opportuno, di esternare la sua contrariet\u00e0 a certe decisioni, cos\u00ec come gli altri componenti della Monarchia. Tra la Thatcher e la Famiglia Reale, nonostante l'apparenza pubblica, non correva buon sangue (la Regina le fece notare, una volta, che il plurale maiestatis era appannaggio soltanto della sovrana). Elisabetta II una volta si lasci\u00f2 scappare un sarcastico \"\"la detesto cordialmente\", mentre la Regina Madre apostrof\u00f2 la Thatcher come \"la figlia del droghiere\"\", alludendo alle sue umili origini.\nNel 1984 la regina fece sentire la sua preoccupazione per lo sciopero dei minatori, agitazione che stava assumendo toni sempre pi\u00f9 drammatici: chiese alle parti in lotta una soluzione pacifica, ma l'Iron Lady continu\u00f2 nella sua linea intransigente.\nLa Regina partecip\u00f2 sia al settantesimo sia all'ottantesimo compleanno della Thatcher.\nNel 2013, alla morte della Thatcher, la Regina con il marito Filippo di Edimburgo partecip\u00f2 al funerale dell'ex Primo Ministro, cosa che non faceva dai tempi della cerimonia funebre di Winston Churchill, avvenuta nel 1965, e concesse gli stessi onori funebri che furono concessi alla Regina Madre ed a lady Diana.\nRapporti con il Vaticano.\nTra Margaret Thatcher e Giovanni Paolo II, Pontefice in quel tempo, i rapporti non furono mai idilliaci; in parte perch\u00e9 il Regno Unito non \u00e8 un Paese a forte tradizione cattolica, essendo la religione ufficiale quella anglicana, ma anche perch\u00e9 vi era uno scontro tra due personalit\u00e0 molto forti. Non mancarono i motivi di disaccordo tra i due, come ad esempio per lo sciopero della fame dei prigionieri irlandesi nel 1981, quando il Papa chiese ripetutamente al Primo Ministro di farlo terminare esaudendo alle loro richieste, senza essere ascoltato dalla Thatcher.\nSempre nel 1981 la Thatcher imped\u00ec a Giovanni Paolo II di tenere un discorso nel parlamento britannico, in quanto la chiesa ufficiale del Regno Unito non aveva come capo il Papa. Con Papa Wojty\u0142a non mancarono tuttavia interessi comuni: entrambi furono fortemente antagonisti del comunismo.\nLa Thatcher e l'Europa.\nI rapporti tra l'Iron Lady e il Continente non furono facili: criticando l'esborso britannico verso la UE, ritenuto eccessivo, la sua esternazione \"I want my money back!\" (\"Rivoglio indietro il mio denaro!\") divenne proverbiale nel Regno Unito e le sue \"crociate\" antieuropeiste fecero la storia di quel periodo, lasciando, nel suo insieme, un'impronta di netta divisione tra il Regno Unito e l'Europa. Famosi rimangono i suoi tre \"no\" alle richieste di Jacques Delors, Presidente della Commissione europea, che chiedeva al Regno Unito un avvicinamento politico all'Unione europea e che sancirono in maniera definitiva l'isolamento del Regno Unito dalla comunit\u00e0. Bisogna per\u00f2 aggiungere che la sua avversione per l'Unione europea era spinta da un forte spirito democratico. Infatti, non era disposta a privare di alcuni poteri la Camera dei Comuni contraria a una visione centralista e burocratica dell'Europa. Inoltre fu proprio la Thatcher a volere la permanenza del Regno Unito nella CEE, infatti nel 1975 i Laburisti indissero un referendum per uscire della comunit\u00e0 europea che per\u00f2 ebbe il 67% dei voti per rimanere nella CEE.\nInoltre, vi furono diversi screzi, anche con singoli Stati.\nCon la Francia vi fu uno scontro politico con Fran\u00e7ois Mitterrand, Presidente all'epoca, in quanto la dottrina politica di quest'ultimo, il socialismo, si scontr\u00f2 con il liberismo thatcheriano, non solo a livello ideologico, ma anche per quanto riguarda il pi\u00f9 importante progetto condiviso dai due Stati, l'Eurotunnel. Mentre il presidente francese lo voleva finanziare con capitali pubblici, in nome dell'intervento pubblico, il primo ministro del Regno Unito invece ne accett\u00f2 la costruzione solo se i soldi li avessero messi investitori privati, e alla fine prevalse, dopo non poche difficolt\u00e0, questa linea. Sempre con la Francia ci furono problemi durante la guerra delle Falkland, quando la Thatcher dovette intervenire con durezza nei confronti di Mitterrand affinch\u00e9 non consegnasse al Per\u00f9 un carico di missili, temendo che questi potessero essere usati dall'Argentina contro il Regno Unito.\nCon la Germania di Helmut Kohl, all'epoca Cancelliere, ci furono forti contrasti sull'assetto politico dell'Europa, non solo di quel periodo ma anche in prospettiva futura. La Thatcher temeva molto l'imminente riunificazione tedesca, pensando che questa avrebbe dato un eccessivo potere alla Germania, al punto di \"cannibalizzare\" l'intero continente. Si oppose pubblicamente in tutte le sedi diplomatiche a questo progetto, trovando in questa sua battaglia un alleato con cui, per altri motivi, ci furono divergenze, Fran\u00e7ois Mitterrand, anche lui preoccupato per l'avanzata teutonica.\nLa vicina Irlanda fu un duro banco di prova per l'integrit\u00e0 politica e anche fisica di Margaret Thatcher. Da sempre teatro di un'aspra rivalit\u00e0 con i britannici, gli irlandesi si sentono oppressi dal peso politico dei vicini, e l'arrivo sulla scena politica della signora di ferro non contribu\u00ec certo a smorzarla. Lo sciopero della fame degli attivisti irlandesi del 1981, terminato con la morte di 10 di loro, l'attentato dinamitardo dell'IRA al Brighton Hotel del 1984, in cui lei, il bersaglio principale, usc\u00ec illesa, ma morirono 5 persone del partito conservatore, e la militarizzazione dell'Irlanda da lei imposta per reprimere i movimenti violenti, come appunto l'IRA, segnarono uno degli aspetti pi\u00f9 drammatici del decennio Thatcher. Inoltre, nel 1988 promuove il \"Broadcasting Act\", una legge censoria che impediva interviste agli esponenti del Sinn Fein, il partito repubblicano irlandese.\nAnche con l'Italia non mancarono le polemiche, in particolare quando i socialisti di Bettino Craxi, mentre erano al governo dell'Italia, le voltarono le spalle nelle sanzioni europee all'Argentina dopo l'aggressione ai territori britannici. In quegli anni si consum\u00f2 una grande rivalit\u00e0, pi\u00f9 mediatica che reale, con la sfida del PIL. In pratica, i due Stati tentavano di dichiarare una ricchezza nazionale superiore a quella del rivale, per dimostrare che il proprio sistema politico fosse il migliore, ma soprattutto Craxi fu il padrone di casa di un famoso vertice europeo a Milano, nel 1985, in cui riusc\u00ec a trovare l'accordo con gli altri capi di governo e a mettere in minoranza la Thatcher sui temi trattati, riguardanti la politica comune europea, ridimensionandola a livello internazionale. Anche con l'altro grande protagonista della politica italiana del tempo, Giulio Andreotti, non mancarono le tensioni. In particolare, a causa di un altro vertice europeo, a Roma nel 1990, indetto da quest'ultimo, in cui si gettarono le basi per la moneta unica, tema molto sensibile per Margaret Thatcher: quest'ultima arriv\u00f2 a definire quel vertice un agguato di Andreotti contro di lei. La tensione tra questi personaggi era anche dovuta al fatto che vedevano la politica in maniera completamente differente con idee spesso conflittuali. Esisteva invece un vero sentimento di amicizia e rispetto reciproco fra la Thatcher e Francesco Cossiga, compagno di partito di Andreotti, che l'Iron Lady impar\u00f2 a conoscere prima come Presidente del Consiglio e poi come Presidente della Repubblica.\nImmagine pubblica.\nMargaret Thatcher \u00e8 generalmente considerata come una donna dalla forte personalit\u00e0, una caratteristica emersa diverse volte durante vertici internazionali e scontri politici, sia con l'opposizione sia con il suo stesso partito. Questa sua feroce determinazione emerse chiaramente dopo la desecretazione di alcuni documenti che mostrano una Thatcher pronta a tutto pur di raggiungere gli obiettivi prefissati. La Thatcher si caratterizz\u00f2 durante i suoi mandati per un forte patriottismo, sul quale fece spesso leva per inorgoglire il popolo, una vera e propria idiosincrasia verso i sindacati, ma anche per le accuse di razzismo, dovute soprattutto alla sua riluttanza a ospitare nel Regno Unito vietnamiti rifugiati politici, convinta che questo avrebbe destabilizzato l'opinione pubblica britannica. Nonostante l'immagine di donna forte, la Thatcher non contribu\u00ec certo ad aiutare il movimento femminista nel creare una nuova generazione di donne al potere, come era lecito pensare quando sal\u00ec al potere per la prima volta, ma anzi espresse sempre forte disappunto per tale movimento.\nDurante i suoi 11 anni alla guida della nazione, con tre elezioni consecutive vinte, la sua popolarit\u00e0 conobbe alti e bassi, legati a doppio filo ai principali avvenimenti accaduti: dopo \"l'effetto novit\u00e0\" del 1979 i sondaggi divennero presto negativi a causa della crescente disoccupazione. La gestione tenace delle prime due crisi internazionali le fecero riguadagnare consensi, ma fu soprattutto l'ondata patriottica scaturita dalla vittoria nella guerra delle Falkland contro l'Argentina nel 1982 a ridare smalto alla sua immagine, tanto che nel 1983 vinse con grande margine le elezioni. Lo sciopero dei minatori tra il 1984 e il 1985, anch'esso gestito in maniera inflessibile, e il discorso tenuto a Brighton nell'ottobre 1984 dopo l'attentato terroristico dell'IRA rafforzarono la sua immagine di donna forte alla guida del Paese. Tuttavia, dopo aver vinto nel 1987 le elezioni per il suo terzo e ultimo mandato, un consistente aumento dell'inflazione e della disoccupazione portarono a una costante diminuzione del gradimento nei suoi confronti, e forti furono le accuse di aver creato queste condizioni con un liberismo economico selvaggio. Non bastasse questo, la sua posizione antieuropeista in contrasto con il resto del partito, e soprattutto la Poll Tax del 1990 che scaten\u00f2 un'enorme ondata di proteste contro di lei, le fecero perdere definitivamente l'appoggio della maggioranza del suo schieramento e dell'elettorato, tanto che a fine 1990 rassegn\u00f2 le dimissioni, avendo intuito che la sua parabola politica era arrivata alla conclusione.\nEredit\u00e0 politica.\nLe sue politiche, note come \"Thatcherismo\", sono state, e tuttora rimangono, molto controverse. I suoi ammiratori le attribuiscono il merito di aver contribuito a ringiovanire l'economia del Regno Unito, di aver fatto cominciare a diminuire progressivamente la disoccupazione a partire dagli anni Novanta e di aver reso il Regno Unito una delle pi\u00f9 grandi potenze economiche con Stati Uniti e Giappone. I detrattori invece sostengono che le sue politiche sociali aggressive abbiano creato un forte classismo, portando a grandi diseguaglianze tra la classe ricca e quella povera, tanto da creare un'emarginazione dei meno abbienti dalla societ\u00e0 britannica. Essi sostengono che il Thatcherismo abbia dato una marcata impronta egoista alla Gran Bretagna. Inoltre, le sue battaglie antieuropeiste segnarono una netta divisione politica e sociale tra il Regno Unito e il resto del continente, divisione ideologicamente e politicamente mantenuta da tutti i successivi governi britannici.\nLa Thatcher, durante i suoi mandati, fu fortemente detestata da buona parte dei britannici non liberisti e ammirata dai pi\u00f9 fervidi sostenitori del liberismo. Comunque sia, i governi successivi, sia conservatori sia laburisti, hanno mantenuto gran parte delle sue riforme. Il 31 luglio 2011 \u00e8 stata resa nota la chiusura, su richiesta della stessa Thatcher, del suo ufficio alla Camera dei Lord, organo parlamentare di cui faceva parte a vita, a seguito della nomina a \"Baronessa di Kesteven\", dal 9 aprile 1992 a seguito del ritiro dalla Camera dei Comuni in tale data. La Thatcher non prendeva pi\u00f9 parte alle sedute dei Lords ormai da anni, a causa dei problemi di salute. Il ritorno dei conservatori al governo, con l'elezione a premier nel 2010 di David Cameron, dopo 13 anni di governi laburisti, non ha per\u00f2 visto un taglio cos\u00ec netto con il passato tory di thatcheriana memoria; lo stesso Cameron \u00e8 considerato politicamente in linea con la Iron Lady, sebbene molto meno conservatore sotto molti aspetti.\nGli ultimi anni.\nLasci\u00f2 la Camera dei comuni nel 1992, e il 26 giugno 1992 venne insignita dalla regina del titolo nobiliare di Baronessa di Kesteven nella contea del Lincolnshire. Grazie a questa paria a vita era membro della Camera dei Lords.\nLa Thatcher apr\u00ec una fondazione, il primo ex-premier a farlo. La fondazione chiuse nel 2005 a causa delle difficolt\u00e0 finanziarie. Scrisse due libri \"Gli anni di Downing Street\" nel 1993 e \"The Path to power\" nel 1995. Venne assunta come consulente geopolitico dalla Philip Morris per 250\u00a0000 dollari annui, pi\u00f9 un contributo della stessa somma alla sua fondazione. Si dichiar\u00f2 contraria al trattato di Maastricht, affermando che non l'avrebbe mai firmato. Elogi\u00f2 Tony Blair, criticando il partito laburista ma difendendo il suo leader.\nNel 2002 annunci\u00f2 che i suoi medici le consigliavano di non tenere pi\u00f9 nessun discorso in pubblico. \nIl marito Denis Thatcher mor\u00ec il 26 giugno 2003 e fu cremato il 3 luglio 2003. L'11 giugno 2004 partecip\u00f2 al funerale dell'ex-presidente statunitense Ronald Reagan; per l'occasione consegn\u00f2 il suo elogio funebre registrato su nastro diverso tempo prima. Il 7 marzo 2008 durante una cena ebbe un crollo e venne ricoverata al \"St. Thomas Hospital\". La figlia raccont\u00f2 alla stampa di come la malattia di Alzheimer avesse colpito la madre; ad esempio di come avesse confuso il conflitto delle Falkland con la guerra in Jugoslavia, e delle tante volte in cui dovette ricordarle che il marito Denis era morto da tempo poich\u00e9 molto spesso conversava e dialogava con lui come se fosse sempre vivo.\nNegli ultimi anni venne invitata a diverse cerimonie ufficiali, come il matrimonio del principe William e Kate, tuttavia non partecip\u00f2 per motivi di salute. Nel 2011 ebbe un colloquio con l'attrice Meryl Streep, peraltro la sua attrice preferita, che vinse il suo terzo Premio Oscar per l'interpretazione della Thatcher in \"The Iron Lady\". Il 21 dicembre 2012 sub\u00ec un intervento chirurgico alla vescica.\nMorte e funerale.\nMargaret Thatcher \u00e8 morta nella sua suite presso l'Hotel Ritz nel centro di Londra la mattina dell'8 aprile 2013, all'et\u00e0 di 87 anni, colpita da un ictus. Dopo le esequie, celebrate il 17 aprile 2013, le sue spoglie sono state cremate e le ceneri sepolte nel giardino del Royal Hospital Chelsea's Margaret Thatcher Infirmary a fianco a quelle del marito, dopo una cerimonia privata celebrata il successivo 8 settembre 2013.\nI dettagli del funerale della Thatcher vennero concordati con lei in anticipo. Ha ricevuto un funerale cerimoniale, con i completi onori militari, e un servizio funebre nella chiesa alla Cattedrale di San Paolo il 17 aprile. La regina Elisabetta II e il duca di Edimburgo parteciparono al suo funerale; questa era la seconda volta che la regina aveva partecipato al funerale di uno dei suoi ex Primi ministri.\nOltre al Primo ministro britannico David Cameron, i suoi predecessori Gordon Brown, Tony Blair e John Major, erano presenti circa 2\u00a0300 persone e personalit\u00e0 internazionali in rappresentanza di 170 Paesi. Undici Primi ministri, tra cui il canadese Stephen Harper e il suo predecessore Brian Mulroney, l'israeliano Benjamin Netanyahu, il lettone Valdis Dombrovskis, il polacco Donald Tusk e diciassette ministri degli Affari esteri. Gli Stati Uniti erano rappresentati dall'ex segretario di Stato Henry Kissinger, dall'ex vicepresidente Dick Cheney e dall'ex presidente della Camera dei rappresentanti Newt Gingrich.\nNel Regno Unito, Margaret Thatcher \u00e8 ricordata dall'intero spettro politico. Il primo ministro David Cameron rende omaggio a colei che \"ha salvato il suo paese\" e saluta il suo \"immenso coraggio\". Esprimendo la sua tristezza per aver perso \"una grande leader, un grande primo ministro, una grande britannica\", crede che Margaret Thatcher sar\u00e0 ricordata come \"il miglior primo ministro del paese in tempo di pace\". Ed Miliband, leader dell'opposizione, dice che \"il Partito Laburista \u00e8 stato spesso in disaccordo con le sue azioni, ma questo non ci impedisce di provare il pi\u00f9 grande rispetto per le sue conquiste politiche e la forza di carattere\". Il segretario degli esteri britannico William Hague ha affermato che la \"Iron Lady\" aveva cambiato la Gran Bretagna \"per sempre\" e che ogni cittadino del Regno \"le deve molto\". La Regina, nel frattempo, rende nota la sua tristezza per l'annuncio di questa notizia.\nLe reazioni sono pi\u00f9 contrastate tra i suoi avversari. Il Laburista Ken Livingstone, ex sindaco di Londra noto per il suo passato trotzkista, ritiene che \"ciascuno dei problemi economici che abbiamo oggi \u00e8 un retaggio della sua politica per il fatto che lei in fondo aveva sbagliato\". Il regista Ken Loach, un simpatizzante marxista che \u00e8 stato a lungo antagonista della sua politica, propone di \"privatizzare il suo funerale\". Mentre la stampa nazionale e internazionale ha elogiato la statura eccezionale di Margaret Thatcher, molti periodici puntano anche al suo personaggio controverso, e l'annuncio della sua morte continua a dividere l'opinione pubblica britannica. Il \"Daily Mirror\" afferma che \"la sua morte \u00e8 un lutto per met\u00e0 del paese, ma per l'altra met\u00e0 \u00e8 motivo di festa, perch\u00e9 mai la figura politica ha causato cos\u00ec tante divisioni nella nostra storia\". Le celebrazioni per ricordare la sua morte avvengono spontaneamente o sono organizzate nel Regno Unito e in Argentina: \u00e8 la prima volta nella storia che questo tipo di dimostrazione si svolge per il primo ministro di una democrazia. \"The Economist\" parla di un'eredit\u00e0 che ancora divide gli inglesi, con la formula \"l'amore o odio\" e l'analisi \"non solo perch\u00e9 era una figura polemica, ma soprattutto perch\u00e9 i dibattiti che ha provocato continuano a dividere ... il Thatcherismo \u00e8 rilevante oggi come lo era negli anni '80\".\nL'annuncio della sua morte ha fatto eco anche nella stampa mondiale. Il presidente degli Stati Uniti Barack Obama la definisce \"una dei grandi sostenitori della libert\u00e0\"; indica anche che il suo mandato di primo ministro \"\u00e8 un esempio per le nostre ragazze: nessun soffitto di vetro \u00e8 impossibile da rompere\". Il presidente russo Vladimir Putin ha reso omaggio a \"una delle figure politiche pi\u00f9 importanti del mondo moderno\". L'ex leader sovietico Michail Gorbaciov, interlocutore diretto di Margaret Thatcher durante il suo incarico di Primo Ministro, rende omaggio a una \"persona brillante\" che rimarr\u00e0 \"nei nostri ricordi, come nella Storia\". Il cancelliere tedesco Angela Merkel riconosce in Margaret Thatcher come \"un leader straordinario del nostro tempo\". Il presidente francese Fran\u00e7ois Hollande ritiene che Margaret Thatcher \"avr\u00e0 un profondo impatto sulla storia del suo paese\". Nel corso della sua vita pubblica, con credenze conservatrici che lei ha pienamente assunto, era preoccupata per l'influenza del Regno Unito e la difesa dei suoi interessi\", aggiunge in una dichiarazione. Val\u00e9ry Giscard d'Estaing, che ha lavorato con lei, ricorda i loro \"rapporti cortesi e amichevoli\". Riconosce il successo della sua politica, credendo che i successi dei suoi successori siano \"in gran parte dovuti alla sua azione\" e ricorda la sua \"volont\u00e0 irremovibile\" e il \"carattere indomito\".\nLech Wa\u0142\u0119sa, il leader sindacale polacco di Solidarno\u015b\u0107, sottolinea l'impegno di Margaret Thatcher a liberare l'Europa orientale dal comunismo e, in quanto fervente cattolico, annuncia di \"pregare per lei\". Gianni Alemanno, sindaco di Roma, afferma che, nonostante i suoi disaccordi politici con Margaret Thatcher, \"non pu\u00f2 che inchinarsi a una donna che \u00e8 stata una figura importante non solo nella storia europea, ma anche nel mondo\". \u00c8 stata salutata anche in Israele, dove \u00e8 lodata la sua azione per la pace in Medio Oriente (Margaret Thatcher era dietro a un accordo di pace tra Israele e Giordania). La Cina rende omaggio definendola \"una figura statale notevole\", avendo \"contribuito in modo significativo allo sviluppo delle relazioni sino-britanniche e in particolare alla soluzione pacifica negoziata per Hong Kong\". In Australia il Primo Ministro Julia Gillard, prima donna a ricoprire tale ruolo, afferma: \"Come donna, ammiro la sua impresa di essere la prima donna a guidare il Regno Unito\" e, pur essendo un membro del Partito Laburista (sinistra) ed ammettendo quindi di non condividere la visione politica di Margaret Thatcher, afferma che \"\u00e8 una donna che ha cambiato la storia delle donne\". Pi\u00f9 in generale, l'intera classe politica australiana (l'Australia \u00e8 un membro del Commonwealth) rende omaggio a Margaret Thatcher.\nRiferimenti nella cultura di massa.\nNel 2009 la BBC ha trasmesso il film \"Margaret\", dove viene raccontata la parte finale della sua carriera politica, in cui la Thatcher \u00e8 interpretata da Lindsay Duncan. Nel 2011 venne girato un film a lei ispirato intitolato \"The Iron Lady,\" diretto da Phyllida Lloyd, nel quale \u00e8 stata impersonata da Meryl Streep, che, grazie a questa interpretazione, ha ricevuto il suo terzo premio Oscar. Haydn Gwynne ha interpretato la Thatcher nel dramma di Peter Morgan, \"The Audience\", andato in scena a Londra nel 2013.\nNel 2020 \u00e8 interpretata dall'attrice Gillian Anderson nella quarta stagione della serie TV di Netflix \"The Crown\".\nMa la figura politica e umana di Margaret Thatcher ha trovato una vastissima rappresentazione nel mondo culturale. Gi\u00e0 in una scena del film italiano della coppia Bud Spencer e Terence Hill, \"Non c'\u00e8 due senza quattro\", del 1984, si fa riferimento a lei allo scopo di fare della sottile ironia sulla sua figura politica.\nIn ambito musicale il gruppo heavy metal Iron Maiden ha fatto riferimento alla \"Iron Lady\" a causa del suo nomignolo, facendola apparire pi\u00f9 volte sulle copertine dei loro dischi e in altre varie illustrazioni. Ne \u00e8 un esempio la copertina del singolo \"Sanctuary\" del 1980, che fece scalpore perch\u00e9 rappresentava la mascotte del gruppo, Eddie the Head, nell'atto di uccidere a coltellate l'allora primo ministro britannico, e quella del singolo successivo, \"Women in Uniform\", dello stesso anno, in cui si vedeva una rediviva Margaret Thatcher armata di mitragliatrice e in procinto di vendicarsi di Eddie. In alcune nazioni, come la Germania, sugli occhi della donna venne disegnata una banda nera allo scopo di celarne l'identit\u00e0.\nNel 1980 i Clash pubblicano l'album \"Sandinista!\" Il gruppo dichiara che il nome venne deciso in seguito al tentativo di Thatcher di proibire la parola \"sandinista\". Nel 1983 esplose il caso \"Thatchergate\". La banda anarco-punk Crass scrisse il singolo intitolato \"Gotcha\", un duro atto d'accusa alle politiche belliche del Primo Ministro. I Crass, fortemente anti-thatcheriani, pubblicarono un disco di estratti di discorsi pubblici del Primo Ministro Thatcher e del Presidente Reagan. La registrazione venne presentata come un'intercettazione telefonica tra i due, in cui la leader britannica sembra far intendere che il cacciatorpediniere HMS Sheffield (D80), impegnato nella guerra delle Falkland, sia stato sacrificato dalla stessa Thatcher al fine di provocare un aggravarsi della guerra, visto che (secondo la ricostruzione) Reagan esortava l'alleata a concludere pacificamente il conflitto. Sempre dei Crass, e ancora con riferimento alla guerra, \u00e8 il singolo \"How does it feel to be the mother of a thousand dead?\" Altro brano musicale che prese di mira il cosiddetto \"thatcherismo\" fu \"Opportunities (Let's Make Lots of Money)\" del 1986 dei britannici Pet Shop Boys.\nNel 1983 i Pink Floyd pubblicano \"The Final Cut\". L'album ripercorre strade gi\u00e0 ampiamente sviluppate nei precedenti due lavori, aggiungendo alcuni temi pi\u00f9 attuali, come la partecipazione della Gran Bretagna alla guerra delle Falkland e, in particolare nel primo brano, un esplicito biasimo verso la politica di Margaret Thatcher. Sul retro si pu\u00f2 leggere una dedica: \u00ab\"The Final Cut \u2013 A requiem for the post-war dream by Roger Waters, performed by Pink Floyd: Roger Waters, David Gilmour, Nick Mason\"\u00bb. Sempre in riferimento alle Falkland, e in particolare all'episodio chiave della guerra, nel 1986 il drammaturgo inglese Steven Berkoff produce la commedia satirica \"Sink the Belgrano!\", basata sulla controversa decisione di Margaret Thatcher di affondare l'incrociatore argentino. Il singolo \"Miss Maggie\" del cantautore francese Renaud S\u00e9chan, uscito nel 1985, cre\u00f2 un incidente diplomatico tra Gran Bretagna e Francia a causa del testo della canzone, contenente pesanti invettive contro il Primo Ministro britannico. Il testo di \"Margaret On The Guillotine\" pubblicata nel 1988 dal cantante inglese Steven Patrick Morrissey, parlava della morte di Thatcher come un sogno meraviglioso, terminando la canzone con il suono improvviso di una ghigliottina. A causa di questo singolo, Morrissey sub\u00ec una perquisizione in casa da parte della polizia alla ricerca proprio di una ghigliottina o altro materiale.\nLa figura di Margaret Thatcher ha dato il via a un vero e proprio genere cinematografico, il cosiddetto \"cinema thatcheriano\"\". Questa filmografia, in voga dagli anni ottanta alla fine degli anni novanta, racconta le condizioni di vita degli abitanti di vaste aree britanniche deindustrializzate dalle riforme economiche del Primo Ministro, che da zone ricche di industrie e operai sono diventati luoghi quasi abbandonati e con un alto tasso di disoccupazione, e gli abitanti, per sopravvivere, si dovettero adattare a fare qualsiasi cosa. La politica della Thatcher divenne il bersaglio preferito dei cineasti di sinistra, come Ken Loach, regista di \"Riff Raff\" e \"Piovono pietre\".\nAltri tre esempi di questo cinema anti-thatcheriano sono i celebri \"Grazie, signora Thatcher\", \"The Full Monty\" e \"Billy Elliot\", da cui nel 2005 viene anche ricavato un pluripremiato spettacolo teatrale, al quale partecip\u00f2 come musicista Elton John. Anche \"My Beautiful Laundrette\" del 1985 racconta la vita sociale ed economica sotto Margaret Thatcher. Inoltre diversi eventi a lei collegati hanno ispirato film, canzoni e altre forme artistiche, come lo sciopero della fame degli irlandesi, la guerra delle Falkland o lo sciopero dei minatori.\nNegli anni ottanta in Gran Bretagna andava di moda il programma televisivo \"Spitting Image,\" realizzato con delle marionette, le quali avevano le sembianze delle persone pi\u00f9 importanti del periodo, non solo della politica. I pi\u00f9 parodiati erano i componenti del governo Thatcher e, ovviamente, il personaggio principale del programma era il Primo Ministro, rappresentata come una donna prepotente che tiranneggiava i suoi ministri, ridotti da lei al ruolo di umili servitori. Nella clip del brano \"Land of Confusion\" del 1986 della band rock dei Genesis la versione \"pupazzo\" della Thatcher, resa celebre dal programma, fa una breve comparsa, assieme ad altri protagonisti della politica e dello spettacolo degli anni ottanta e non solo. Va da s\u00e9 che, dopo le dimissioni della \"lady di ferro\", avvenute nel novembre 1990, l'interesse verso \"Spitting Image\" cominci\u00f2 a diminuire sempre di pi\u00f9, visto che il panorama politico-sociale britannico era dominato dalla personalit\u00e0 thatcheriana.\nFran\u00e7ois Mitterrand, Presidente francese negli anni ottanta e nei primi anni del decennio successivo, avrebbe detto: \"Margaret Thatcher ha gli occhi di Caligola\". Dichiar\u00f2 anche di avere una vera ossessione per il Primo Ministro britannico, al punto di parlarne anche con il proprio psicanalista, in quanto la Thatcher gli incuteva timore quando dovevano discutere. Dopo la sua elezione a leader dei conservatori, diversi suoi parlamentari, soprattutto i pi\u00f9 anziani, videro malvolentieri una donna a capo del partito, anche quando essa li guider\u00e0 alla vittoria nelle elezioni del 1979. Cos\u00ec, coniarono per lei il soprannome \"Tina\" per ironizzare appunto sul fatto che per lei non c'era alternativa, e altrettanto spesso si riferirono a lei con l'acronimo \"Tbw\", ossia \"that bloody woman\". Va per\u00f2 detto che nel Regno Unito c'era anche una notevole ammirazione per la futura Primo Ministro.\nNel 2010 la BBC dedica una trasmissione alle future esequie dell'ex Primo Ministro, chiedendo agli ascoltatori \"Come va seppellita Margaret Thatcher?\", e facendo divampare alcune polemiche. Dopo la morte dell'ex Primo Ministro, la canzone \"Ding Dong! The Witch is dead\" tratta da \"Il mago di Oz\", film statunitense del 1939, \u00e8 diventata nel Regno Unito la canzone simbolo dell'anti-thatcherismo.\nArchivio privato.\nNel giugno 2015, gli eredi di Margaret Thatcher hanno consegnato i loro documenti e i documenti personali all'Arts Council, dipartimento del Ministero della Cultura e dei Media, in cambio di uno sconto di 1 milione di sterline sull'imposta ereditaria, calcolata in 4,7 milioni di sterline. Gli eredi hanno rifiutato l'offerta di acquisto degli stessi da parte di un'Universit\u00e0 degli Stati Uniti. I documenti sono conservati, su richiesta della Thatcher, nell'archivio pubblico del Churchill College dell'Universit\u00e0 di Cambridge e sono consultabili online nel sito della Margaret Thatcher Foundation.\nRiconoscimenti.\nAlla statista britannica \u00e8 stata intitolata la penisola di Thatcher, insenatura montuosa della Georgia del Sud, territorio d'oltremare britannico.\nBibliografia.\nFonti primarie.\nLibri di Margaret Thatcher\nAutobiografie ministeriali"}
{"id": "71880", "revid": "712828", "url": "https://it.wikipedia.org/wiki?curid=71880", "title": "Tarn e Garonna", "text": "Tarn e Garonna \u00e8 un dipartimento francese della regione Occitania. Il territorio del dipartimento confina con i dipartimenti del Lot a nord, dell'Aveyron a nord-est, del Tarn a sud-est, dell'Alta Garonna (\"Haute-Garonne\") a sud, del Gers a sud-ovest e del Lot e Garonna a nord-ovest.\nLe principali citt\u00e0, oltre al capoluogo Montauban, sono Castelsarrasin e Moissac."}
{"id": "71881", "revid": "729019", "url": "https://it.wikipedia.org/wiki?curid=71881", "title": "Economia del saccheggio", "text": "Economia del saccheggio (a volte indicata con il termine tedesco Raubwirtschaft) \u00e8 un termine che indica una forma di colonialismo nel quale lo scopo \u00e8 semplicemente quello di sfruttare i beni e le risorse di una colonia, senza la pretesa di \"civilizzare\" o aiutare le popolazioni locali.\nIl termine \u00e8 quasi sempre usato per descrivere alcune delle pratiche coloniali in Africa alla fine del XIX secolo. Lo Stato Libero del Congo di Re Leopoldo II del Belgio viene portato spesso come esempio di economia del saccheggio."}
{"id": "71886", "revid": "110157", "url": "https://it.wikipedia.org/wiki?curid=71886", "title": "Vienne (dipartimento)", "text": "La Vienne \u00e8 un dipartimento francese della regione Nuova Aquitania. Il territorio del dipartimento confina con i dipartimenti dell'Indre e Loira a nord, dell'Indre a est, dell'Alta Vienne a sud-est, della Charente a sud, delle Deux-S\u00e8vres a ovest e del Maine e Loira a nord-ovest.\nLe principali citt\u00e0, oltre al capoluogo Poitiers, sono Ch\u00e2tellerault, Montmorillon, Loudun e Chauvigny."}
{"id": "71887", "revid": "110157", "url": "https://it.wikipedia.org/wiki?curid=71887", "title": "Alta Vienne", "text": "L'Alta Vienne \u00e8 un dipartimento francese della regione Nuova Aquitania. Il territorio del dipartimento confina con i dipartimenti della Creuse a est, della Corr\u00e8ze a sud-est, della Dordogna (\"Dordogne\") a sud-ovest, della Charente a ovest, della Vienne a nord-ovest et dell'Indre a nord.\nLe principali citt\u00e0, oltre al capoluogo Limoges, sono Bellac, Saint-Junien, Saint-Yrieix-la-Perche e Rochechouart.\nStoria.\nSimboli.\nLo stemma del dipartimento dell'Alta Vienne si blasona:"}
{"id": "71888", "revid": "834", "url": "https://it.wikipedia.org/wiki?curid=71888", "title": "Malvinas", "text": ""}
{"id": "71889", "revid": "416772", "url": "https://it.wikipedia.org/wiki?curid=71889", "title": "Vosgi (dipartimento)", "text": "Il dipartimento dei Vosgi (\"Vosges\") \u00e8 un dipartimento francese della regione Grand Est. Il territorio del dipartimento confina con i dipartimenti della Mosa (\"Meuse\") e della Meurthe e Mosella a nord, del Basso Reno (\"Bas-Rhin\") e dell'Alto Reno (\"Haut-Rhin\") a est, del Territorio di Belfort (\"Territoire de Belfort\") e dell'Alta Saona a sud, e dell'Alta Marna (\"Haute-Marne\") a ovest.\nLe principali citt\u00e0, oltre al capoluogo \u00c9pinal, sono Neufch\u00e2teau, Saint-Di\u00e9-des-Vosges, Remiremont, G\u00e9rardmer, Mirecourt e Vittel."}
{"id": "71890", "revid": "1318658", "url": "https://it.wikipedia.org/wiki?curid=71890", "title": "Yonne", "text": "La Yonne \u00e8 un dipartimento francese della regione Borgogna-Franca Contea (\"Bourgogne-Franche-Comt\u00e9\"). Confina con i dipartimenti dell'Aube a nord-est, della C\u00f4te-d'Or a est, della Ni\u00e8vre a sud, del Loiret a ovest e di Senna e Marna (\"Seine-et-Marne\") a nord-ovest.\nLa Yonne \u00e8 uno dei dipartimenti pi\u00f9 dinamici in Borgogna con una crescita demografica media del 0,41% annuo.\n\u00c8 il 3\u00b0 dipartimento di Borgogna in termini di popolazione con 338.291 abitanti. La pi\u00f9 grande citt\u00e0 \u00e8 anche la capitale: Auxerre con una popolazione di 40 000 abitanti a cui vanno aggiunti circa 90 000 abitanti residenti nelle immediate vicinanza.\nIl dipartimento ha come risorse economiche, oltre al turismo, la coltivazione della vite per la produzione di un vino abbastanza pregiato, l'allevamento di pecore e capre per la produzione del formaggio e anche una discreta attivit\u00e0 industriale legata soprattutto al ramo chimico ed elettrotecnico.\nLe principali citt\u00e0, oltre al capoluogo Auxerre, sono Avallon e Sens, Joigny e Chablis.\nGeografia fisica.\nIl territorio, attraversato dal fiume omonimo, \u00e8 a nord quasi del tutto formato da pianure (che altro non sono se non le propaggini della grande piana di Parigi), mentre verso sud la parte settentrionale dei monti del Morvan e le colline dell'Auxerrois rendono il paesaggio un po' pi\u00f9 frastagliato."}
{"id": "71891", "revid": "547034", "url": "https://it.wikipedia.org/wiki?curid=71891", "title": "Antonio Pigafetta", "text": "\u00c8 ricordato in particolare per aver partecipato alla prima circumnavigazione del globo dal 1519 al 1522, ed averla completata dopo l'uccisione del capitano portoghese al servizio del re di Spagna, Ferdinando Magellano, grazie alla guida dello spagnolo Juan Sebasti\u00e1n Elcano, grande viaggio del quale Pigafetta ha lasciato un dettagliato resoconto. La \"Relazione del primo viaggio intorno al mondo\", il cui manoscritto in italiano fu ritrovato, dopo essere stato dato per perduto, da Carlo Amoretti nel 1797, \u00e8 oggi ritenuto uno dei pi\u00f9 preziosi documenti sulle grandi scoperte geografiche del Cinquecento.\nBiografia.\nFiglio di Giovanni di Antonino (ramo di Antonino di Antonio fu Sandro) e con ogni probabilit\u00e0 di Lucia Muzan. L\u2019incertezza sul nome della madre \u00e8 data dal fatto che il padre si spos\u00f2 tre volte. La data di nascita di Pigafetta non \u00e8 attestata da documenti ed \u00e8 da porsi non prima della fine del 1492 o l\u2019inizio del 1493, con ogni probabilit\u00e0 a Vicenza, dove viveva la famiglia. Ci\u00f2 che si sa di lui \u00e8 che \u00e8 stato Cavaliere di Rodi, ovvero dell'Ordine di San Giovanni Battista di Gerusalemme, detto poi di Rodi e ora di Malta, rampollo di una delle pi\u00f9 importanti famiglie nobili di Vicenza e studioso di matematica e astronomia.\nNel 1519, si reca a Barcellona al seguito del vescovo e nunzio pontificio Francesco Chiericati, anch'egli vicentino, inviato come ambasciatore dal papa Leone X alla corte di Carlo V. In Spagna, Pigafetta segue Chiericati nei vari incontri presso la corte spagnola e viene colpito dalle discussioni che vi si tengono sulle scoperte geografiche fatte da spagnoli e portoghesi. \nSent\u00ec parlare della spedizione che Ferdinando Magellano stava organizzando e, grazie alla raccomandazione del vescovo, Pigafetta ottenne da Carlo V il permesso di prendere parte al viaggio di Magellano come \"sobresaliente\", vale a dire uomo d'arme, spinto dalla curiosit\u00e0 di visitare terre lontane. Imbarcatosi sulla nave ammiraglia \"Trinidad\", inizialmente non fu bene accetto da Magellano ma seppe tuttavia conquistarne gradualmente la stima, tanto da diventare il suo \"criado\" (attendente), ovvero il marinaio addetto al servizio del comandante, aiutandolo nello svolgimento delle sue funzioni all'interno della nave.\nNell'elenco dei marinai presenti sulle navi al momento della partenza, \u00e8 registrato come Antonio Lombardo (sia durante il Medioevo sia all'inizio dell'Et\u00e0 moderna, il nome Lombardo era spesso usato per indicare le persone provenienti da un'area piuttosto ampia, corrispondente all'Italia settentrionale; in questo caso, quindi, indica la sua provenienza); come parenti che, in caso di morte, avrebbero ereditato la paga che gli era stata promessa, sono citati il padre e la sua terza moglie (la madre di Pigafetta era morta nel 1510). Da ci\u00f2 si deduce che Pigafetta non fosse sposato e non avesse figli quando si imbarc\u00f2.\nIl 27 aprile 1521 nella battaglia di Mactan, nelle attuali Filippine, un folto numero di indigeni capitanati dal re locale Lapu-Lapu uccise Magellano e alcuni suoi uomini e lo stesso Pigafetta rimase ferito.\nIn conseguenza della scomparsa di Magellano, Pigafetta assunse ruoli di maggiore responsabilit\u00e0 nella flotta, in particolare gestendo le relazioni con le popolazioni indigene; la spedizione era allo stremo ed erano rimasti troppo pochi uomini per poter governare tre navi, quindi dovettero abbandonarne una (la \"Concepci\u00f3n\" che venne fatta affondare), prima di ripartire. Rimasti con due navi, la \"Victoria\" e la \"Trinidad\", raggiunsero il Borneo e rimasero pi\u00f9 di un mese nel Brunei. L'ammiraglia \"Trinidad\" per\u00f2 imbarcava acqua ed era troppo danneggiata per proseguire la navigazione perci\u00f2 rimase bloccata per il tempo necessario alla riparazione, insieme con met\u00e0 dell'equipaggio. Una volta sistemata l'imbarcazione, questi scelsero di tornare indietro e riattraversare il Pacifico, seguendo, in senso contrario, la rotta fatta fino a quel punto. L'ultima nave rimasta, la \"Victoria\" al comando di Juan Sebasti\u00e1n Elcano, attravers\u00f2 l'Oceano Indiano e, dopo aver doppiato il Capo di Buona Speranza, giunse prima nelle Isole di Capo Verde (che erano un possedimento portoghese) e infine a San Lucar presso Siviglia il 6 settembre 1522 (quasi un anno e mezzo dopo la morte di Magellano e ben due anni, undici mesi e diciassette giorni dopo l'inizio dell'intera spedizione). Dei sessanta superstiti presenti sulla \"Victoria\" (che ormai imbarcava acqua ed aveva le velature danneggiate) quando era salpata dal Brunei, solo diciotto giunsero vivi a Siviglia, malmessi, denutriti e alcuni ammalati; tra loro Pigafetta, insieme ad un altro italiano, Martino de Judicibus. Leon Pancaldo, un savonese rimasto sulla \"Trinidad\" durante i lavori di riparazione, rientr\u00f2 invece solo nel 1525.\nL'8 settembre 1522, a Siviglia, venne ricevuto a corte da Carlo V e don\u00f2 al re il diario di bordo scritto durante il viaggio intorno al mondo; il diario, per\u00f2, spar\u00ec nel nulla: la corte spagnola, infatti, era molto determinata a cancellare i meriti di Magellano, che era portoghese, nella prima navigazione intorno al mondo. Di conseguenza anche Antonio Pigafetta, testimone scomodo di quanto avvenuto durante la spedizione, fu frettolosamente congedato dall'Imperatore: ricevette la paga pattuita, ma nessuna gratifica aggiuntiva.\nLa fama di Pigafetta aument\u00f2 velocemente: lasciata la Spagna, si spost\u00f2 in Portogallo dove venne ricevuto dal re a cui raccont\u00f2 le tante \"\u00abcose vedute\u00bb\" durante la navigazione; and\u00f2 quindi in Francia dove ottenne udienza dalla reggente Luisa di Savoia e raggiunse infine l'Italia nel gennaio o febbraio del 1523; fu ospitato in diverse corti italiane (Ferrara, Mantova, Venezia) e fu ricevuto anche da papa Clemente VII.\nIl 5 agosto 1524 il Senato della Repubblica di Venezia gli accord\u00f2 il privilegio di stampa del suo \"Diario\".\nTra il 1524 e il 1525, Pigafetta scrisse (in una lingua mista italo-veneta con diverse parole spagnole) la \"Relazione del primo viaggio intorno al mondo\" con il \"Trattato di Navigazione\", le sue memorie sul viaggio, redatte a partire dai suoi minuziosi diari che aveva tenuto nei tre anni di viaggio: vi si trovano descrizioni dei popoli, dei paesi, dei prodotti e anche delle lingue che vi si parlavano, di cui il navigatore cercava di tracciare alcuni brevi glossari. \nUn'ipotesi sulla data della morte \u00e8 riportata da Stefano Ebert nel suo libro su Pigafetta, e cio\u00e8 che il viaggiatore sarebbe morto nel 1527, anno del sacco di Roma, durante una pestilenza a Monterosi (Viterbo), dove avevano sede temporanea i Cavalieri di Rodi al cui ordine apparteneva. Secondo una diversa ipotesi di Rita Pigafetta, citata da Michela Petrizzelli, sarebbe probabilmente caduto in combattimento al largo di Modone, Messenia, Grecia nel 1531, durante una battaglia navale tra i Cavalieri Ospitalieri dell'Ordine di San Giovanni, a cui Pigafetta apparteneva, e la flotta turca. L'azione \u00e8 citata nella storia dell'Ordine di San Giovanni di Giacomo Bosio (\u00e8 l'ipotesi ripresa da Antonino Rallo in \"Pigafetta in Malta\" del 2012, indagine romanzata sugli ultimi giorni del grande navigatore).\nIl problema del \"giorno perduto\" nella spedizione intorno al mondo.\nPrima di sbarcare finalmente in Spagna al termine del lungo viaggio durato 3 anni intorno al mondo, il Pigafetta si ferm\u00f2 nelle portoghesi isole di Capo Verde dove, con uno stratagemma (i portoghesi erano nemici della Spagna), riusc\u00ec ad ottenere viveri per s\u00e9 e il piccolo equipaggio rimasto sulla nave superstite \"Victoria\": mandati degli uomini a terra, Pigafetta fece chiedere loro ai portoghesi che giorno fosse e la risposta fu che era gioved\u00ec 10 luglio. Il Pigafetta e gli altri dell'equipaggio rimasero molto meravigliati dalla risposta risultando a loro che fosse mercoled\u00ec 9 luglio e che il computo del tempo tenuto dal Pigafetta nell'aggiornare i suoi diari non contenesse alcun errore. Lo stesso errore si ripresent\u00f2 una volta approdati finalmente a San Lucar il giorno 6 settembre, mentre al Pigafetta risultava invece essere il 5 settembre. Pigafetta era uomo curioso e votato all'approfondimento e decise quindi di andare a fondo della questione perch\u00e9 non riusciva a spiegarsi come fosse andato perso un intero giorno nel tenere il suo diario. \nIl problema accese un dibattito tra gli astronomi, e Pigafetta lo risolse anche grazie a Pietro Martire d'Anghiera, il quale suggeriva che se si compie un giro attorno alla terra in direzione ovest, nella stessa direzione apparente dell'astro, alla fine del viaggio si vedr\u00e0 il Sole sorgere una volta in meno.\nInfluenza culturale.\nAd Antonio Pigafetta \u00e8 intitolato il liceo classico di Vicenza, la pi\u00f9 antica istituzione scolastica cittadina (1807) e una tra le pi\u00f9 antiche del Veneto. Nella citt\u00e0 \u00e8 anche presente un monumento in suo onore, situato in viale Roma. Un busto di Pigafetta \u00e8 stato donato dal Comune di Vicenza alla citt\u00e0 cilena di Punta Arenas nell'ottobre 2020.\nDa Antonio Pigafetta prese nome un cacciatorpediniere della Regia Marina, appartenente alla Classe Navigatori, che oper\u00f2 intensamente durante la seconda guerra mondiale; l'Alitalia gli ha intestato un aeromobile, poi andato distrutto nel 1972 nel tristemente noto incidente di Punta Raisi mentre operava il volo Alitalia 112.\nPigafetta \u00e8 stato interpretato dall'attore filippino Bob Soler nel film \"Lapu-Lapu\" (2002) nella veste di partecipante alla spedizione di Magellano a Cebu.\nNell'ottobre del 2005 al Teatro Olimpico di Vicenza \u00e8 stato rappresentato per il \"ciclo di spettacoli classici\" il singspiel \"Pigafetta. In fines orbis terrae exivit sonus eorum\" di Francesco Erle, Roberto Cuppone e Mauro Zocchetta, con Ugo Pagliai e la Schola San Rocco, tratto dalla \"Relazione\".\nAl navigatore \u00e8 inoltre stato intitolato l'asteroide 52558 Pigafetta e un'isola di fronte la citt\u00e0 di Butuan, nelle Filippine. \nL\u2019Unione Astronomica Internazionale (IAU), l\u2019organismo che si occupa di dare i nomi ai corpi celesti e alle strutture che li caratterizzano, ha assegnato il nome Pigafetta Montes ad una catena montuosa presente sul pianeta nano Plutone, in onore del famoso esploratore vicentino.\nOpere.\nLe opere scritte da Antonio Pigafetta di cui si \u00e8 a conoscenza sono due (entrambe giunte fino a noi):"}
{"id": "71893", "revid": "768068", "url": "https://it.wikipedia.org/wiki?curid=71893", "title": "Territorio di Belfort", "text": "Il Territorio di Belfort () \u00e8 un dipartimento francese della regione Borgogna-Franca Contea.\nGeografia fisica.\nIl territorio del dipartimento confina con i dipartimenti del Doubs a sud, dell'Alta Saona a ovest, dei Vosgi a nord e dell'Alto Reno a nord-est, oltre che con il cantone svizzero del Giura a sud-est.\n\u00c8 il pi\u00f9 piccolo dipartimento francese dopo Parigi e i dipartimenti della \"piccola corona\" (Hauts-de-Seine, Senna-Saint-Denis e Valle della Marna).\nStoria.\nQuando nel 1871, in seguito alla guerra franco-prussiana, venne stipulato il trattato di Francoforte, la Germania vittoriosa chiese ed ottenne l'annessione dei territori dell'Alsazia-Lorena (corrispondente agli attuali dipartimenti dell'Alto Reno, del Basso Reno e della Mosella).\nUna piccola porzione dell'Alsazia, ossia la regione di Belfort nel dipartimento dell'Alto Reno, rimase tuttavia sotto sovranit\u00e0 francese e venne pertanto scorporata dal territorio alsaziano.\nTale decisione fu dovuta principalmente a due motivi:\nDal 1871 il cos\u00ec costituito territorio di Belfort mantenne lo statuto speciale di \"arrondissement\" residuo dell'Alto Reno, con un amministratore anzich\u00e9 un prefetto e una commissione dipartimentale al posto di un consiglio generale.\nCon la restituzione dell'Alsazia-Lorena in seguito alla prima guerra mondiale ed il ripristino dei vecchi dipartimenti, il territorio di Belfort non venne pi\u00f9 riunito al dipartimento dell'Alto Reno, bens\u00ec eretto, nel 1922, a novantesimo dipartimento francese e divenne parte della Franca Contea."}
{"id": "71894", "revid": "287204", "url": "https://it.wikipedia.org/wiki?curid=71894", "title": "Primati (disambigua)", "text": ""}
{"id": "71899", "revid": "1372005", "url": "https://it.wikipedia.org/wiki?curid=71899", "title": "Erich Fried", "text": "Biografia.\nAustriaco ebreo, fu costretto ad abbandonare il suo paese nel 1938 dopo l'occupazione nazista. Emigrato a Londra lavor\u00f2 - oltre che come scrittore - anche da bibliotecario, operaio chimico, giornalista e commentatore del programma in lingua tedesca della BBC.\nI suoi primi lavori poetici risalgono agli ultimi anni della seconda guerra mondiale e l'inizio del suo primo romanzo - \"Ein Soldat und ein M\u00e4dchen\" (\"Un soldato e una ragazza\") - risale all'anno 1948.\nNumerosi sono i volumi di poesie - oltre al romanzo citato - e di racconti scritti da Fried, che compose anche un libretto d'opera, ma anche drammi radiofonici, traduzioni (soprattutto da T.S. Eliot, Dylan Thomas, Sylvia Plath e, non ultimo, da William Shakespeare).\nFried ricevette numerosi premi letterari tra cui: \"Fordergabe des Shiller\" (1965) \"\u00d6sterreichischer Wurdigunggspreis f\u00fcr Literarur\" (1965); \"Prix International des \u00e9diteurs\" (1977); \"Literaturpreis der Stadt Wien\" (1980); \"Literaturpreis der Stadt Bremen\" (1983); \"Georg-B\u00fcchner-Preis\" (1987, un anno prima della sua morte)."}
{"id": "71908", "revid": "77358", "url": "https://it.wikipedia.org/wiki?curid=71908", "title": "Trasformazioni di Galileo", "text": ""}
{"id": "71909", "revid": "1745361", "url": "https://it.wikipedia.org/wiki?curid=71909", "title": "Homo sapiens", "text": "Homo sapiens (, 1758; dal latino \u00abuomo sapiente\u00bb) \u00e8 la definizione tassonomica dell'essere umano moderno. Appartiene al genere \"Homo\", di cui \u00e8 l'unica specie vivente, alla famiglia degli ominidi e all'ordine dei primati.\nL'epoca che va dal periodo interglaciale medio, circa anni fa, all'epoca odierna, vede la comparsa in Africa orientale e la diversificazione della specie \"Homo sapiens\". Secondo le teorie prevalenti, dal continente africano, circa 65- anni fa (o secondo altre evidenze alcune decine di migliaia di anni prima), in stretta coincidenza con un evento di fortissima riduzione della popolazione globale, tuttora in fase di definizione, parte della specie inizi\u00f2 un percorso migratorio che attraverso un corridoio mediorientale la port\u00f2 a colonizzare l'intero pianeta.\nLa precisa datazione dei primi esemplari definibili \"sapiens\", tradizionalmente posta a circa anni fa, \u00e8 stata spostata dalle scienze paleontologiche pi\u00f9 indietro nel tempo, grazie a ritrovamenti nei tufi vulcanici della valle del fiume Omo in Etiopia. Per mezzo di tecniche basate sui rapporti fra gli isotopi dell'argon, alcuni reperti anatomicamente simili all'uomo moderno sono stati datati a anni fa, con un'incertezza di \u00b1 anni. Nuove datazioni del 2017 su reperti rinvenuti nel 1961 nel sito archeologico di Jebel Irhoud, in Marocco, sposterebbero l'origine dell\"Homo sapiens\" a circa anni fa.\nSintesi preliminare delle caratteristiche generali.\nData l'estensione dell'argomento, le diverse caratteristiche vengono trattate pi\u00f9 estesamente nei differenti e successivi paragrafi della voce, sintetizzando in questo le sole sezioni salienti.\nLe caratteristiche anatomiche che differenziano maggiormente \"Homo sapiens\" dalle specie ad esso affini e le conseguenze sulla sua biologia e comportamento si concentrano principalmente sul grado di sviluppo del sistema nervoso, inteso come massa e complessit\u00e0, e sulla sua organizzazione neurale.\nSistema neuro sensoriale e adattamento.\nGli umani hanno un cervello molto strutturato e sviluppato, molto grande in proporzione alle dimensioni dell'individuo (quoziente di encefalizzazione), con notevoli doti di neuroplasticit\u00e0, capace di un pensiero sviluppato sotto forma di creativit\u00e0, ragionamento astratto, linguaggio e introspezione. Questa capacit\u00e0 mentale li distingue dagli altri esseri viventi. Altre caratteristiche peculiari sono:\nTali caratteristiche hanno permesso agli esseri umani di creare una grande variet\u00e0 di manufatti e utensili atti a migliorare il proprio adattamento all'ambiente, la sopravvivenza e l'espressione creativa.\nOrigine e diffusione.\nLe pi\u00f9 recenti pubblicazioni accademiche, datate 10 luglio 2019 (Universit\u00e0 di Tubinga pubblicati su Nature), riportano che il pi\u00f9 antico esemplare in Eurasia ad oggi noto di \"Homo sapiens\" \u00e8 stato scoperto in una grotta, denominata Apidima, del Peloponneso (Grecia) nelle vicinanze di Kalamata e Sparta, in uno studio fatto sui ritrovamenti in un sito inizialmente scoperto nel 1978 dal Museo Archeologico di Grecia in collaborazione con il Laboratorio di Geologia Storica Paleontologica dell'Universit\u00e0 di Atene, e dell'Universit\u00e0 Aristotele di Salonicco, con a capo della ricerca Theodoris Spitzios.\nI ricercatori scoprirono circa reperti (ossa, denti, strumenti litici ed altro, tra cui due crani, denominati Apidima 1 e Apidima 2) ; il cranio \"Apidima 1\" \u00e8 la pi\u00f9 antica testimonianza ad oggi ritrovata di Homo sapiens, datato ad oltre circa anni fa. Apidima 1 \u00e8 stato datato col metodo scientifico attualmente pi\u00f9 evoluto basato sull'Uranio-Torio-230 (stabilizzazione del carbonato di calcio) ed \u00e8 risultato pi\u00f9 antico di decine di migliaia di anni rispetto agli antecedenti reperti di Homo sapiens con datazione certa ritrovati in Africa o Europa, precedentemente considerati i pi\u00f9 vecchi, con un salto cronologico impressionante che ridiscute tutta la teoria del Sapiens. La ricercatrice a capo del progetto Katerina Harvati spiega che almeno due popolazioni vivevano in Grecia meridionale nel Pleistocene medio: una primigenia popolazione di Homo sapiens, seguita dalle evidenze dei ritrovamenti dopo circa anni da una popolazione di neandertaliani. Al 2021 sono in corso le estrazioni del DNA dagli antichissimi ritrovamenti, anche se, secondo lo stesso Team, l'operazione potrebbe essere difficilissima.\nDall'origine ipotizzata di provenienza africana della specie (\"Out of Africa Hypothesis\", ipotesi nella quale l'uomo sarebbe nato in Africa e successivamente in espansione nel resto del mondo), nei ritrovamenti etiopici in tufi vulcanici della valle del fiume Omo, si possono datare con tecniche basate sui rapporti isotopici dell'argon, a anni (con un'incertezza di \u00b1 anni) due esemplari (Omo II e Omo I), rispettivamente di \"H. erectus\" moderno e \"H. sapiens\" arcaico (da cui secondo quest'ipotesi si sarebbero evoluti gli uomini \"attuali\"); ad oggi, \"H. sapiens\" si \u00e8 diffuso su tutta la superficie delle terre emerse (attualmente anche in Antartide, a scopi scientifici, e nonostante il clima inospitale) con una popolazione totale che ha superato, nel marzo 2017, i 7,4 miliardi di individui. Secondo ritrovamenti avvenuti in Marocco nel 2017, l\"Homo sapiens\" avrebbe cominciato a diffondersi secondo lo studio di Daniel Richter e Shannon McPherron del Max Planck Institute, nell'intero continente africano gi\u00e0 anni fa, stimando la datazione del sito dei ritrovamenti.\nOrganizzazione sociale.\nSimilmente alla maggior parte dei primati, \"H. sapiens\" \u00e8 un animale sociale. \u00c8 inoltre particolarmente abile nell'utilizzo di sistemi di comunicazione per l'espressione, lo scambio di idee e l'organizzazione; crea complesse strutture sociali composte da gruppi in cooperazione e competizione, che variano dalle piccole famiglie e associazioni fino alle grandi unioni politiche, scientifiche, economiche. L'interazione sociale ha introdotto una larghissima variet\u00e0 di tradizioni, rituali, regole comportamentali e morali, norme sociali e leggi che formano la base della societ\u00e0 umana.\nCultura.\nLa specie umana manifesta il desiderio di capire e influenzare il mondo circostante, cercando di comprendere, spiegare e manipolare i fenomeni naturali attraverso la scienza, la filosofia, la mitologia e la religione. Questa curiosit\u00e0 naturale ha portato allo sviluppo di strumenti tecnologici e abilit\u00e0 avanzate; \"H. sapiens\" \u00e8 l'unica specie ancora vivente che comunica attraverso la scrittura simbolica, utilizza il fuoco, cuoce i propri cibi, si veste ed usa numerose tecnologie.\nGli esseri umani possiedono anche un marcato apprezzamento per la bellezza e l'estetica che, combinato col desiderio di auto-espressione, ha condotto a creative innovazioni culturali quali le arti, comprensive di tutte le discipline musicali, figurative e letterarie.\nEvoluzione e diffusione della specie.\nLa teoria attualmente pi\u00f9 riconosciuta stima che:\nEvoluzione biologica.\nLo studio scientifico dell'evoluzione umana comprende lo sviluppo del genere \"Homo\" e lo studio degli altri ominidi, quali ad esempio \"Australopithecus\", ad esso strettamente correlati. Gli umani moderni appartengono alla specie \"Homo sapiens\", per alcuni autori suddivisibile in due sottospecie: \"Homo sapiens sapiens\" e \"Homo sapiens idaltu\" (tradotto approssimativamente come \"uomo saggio maggiore\"), estinto.\nDal punto di vista anatomico, gli umani moderni appaiono in testimonianze di reperti della grotta di Apidima in Grecia (Europa) risalenti a anni fa e successivamente 80.000 anni pi\u00f9 tardi in altri reperti risalenti anni fa in Africa. Inoltre sono stati rinvenuti in tufi vulcanici della valle del fiume Omo in Etiopia resti risalenti a anni fa, datati con tecniche basate sui rapporti isotopici dell'argon, con un'incertezza di \u00b1 anni.\nI parenti pi\u00f9 stretti ancora viventi di \"Homo sapiens\" sono le due specie appartenenti al genere \"Pan\", comunemente noti come scimpanz\u00e9: il bonobo (\"Pan paniscus\") e lo scimpanz\u00e9 comune (\"Pan troglodytes\"). Le due specie sono ugualmente vicine, ovvero condividono lo stesso antenato comune; la differenza principale tra essi \u00e8 l'organizzazione sociale: matriarcale per il bonobo e patriarcale per lo scimpanz\u00e9 comune. Il sequenziamento completo del genoma ha portato alla conclusione che \"dopo 6,5 milioni di anni di evoluzione separata, le differenze tra bonobo/scimpanz\u00e9 ed umani sono soltanto dieci volte maggiori di quelle esistenti tra due persone qualsiasi e dieci volte minori di quelle esistenti tra ratti e topi\".\nInfatti, il 98,6% della sequenza di DNA \u00e8 identica tra le due specie di scimpanz\u00e9 e gli esseri umani. \u00c8 stato stimato che la linea umana si sia distaccata da quella degli scimpanz\u00e9 circa cinque milioni di anni fa e da quella dei gorilla circa otto milioni di anni fa. Tuttavia, un cranio ominide rinvenuto in Ciad nel 2001, classificato come Sahelanthropus tchadensis, risale approssimativamente a sette milioni di anni fa, la qual cosa potrebbe indicare una divergenza precedente; anche studi del 2009 su Ardipithecus ramidus portano a 5,4-7,4 milioni di anni la probabile divergenza. Queste minime differenze genetiche hanno portato alcuni scienziati, il pi\u00f9 noto dei quali al vasto pubblico \u00e8 Jared Diamond, ad ipotizzare una riunificazione di uomini e scimpanz\u00e9 sotto lo stesso genere \"Homo\", come nell'originale schema di Linneo del \"Systema Naturae\", edizione 1758. Ci\u00f2 implicherebbe ovviamente una revisione totale almeno dei generi \"Pan\", \"Ardipithecus\", \"Kenyanthropus\", \"Australopithecus\" e \"Homo\".\nL'attuale variabilit\u00e0 genetica della specie umana \u00e8 estremamente bassa, comparativamente a quanto succede in altri raggruppamenti tassonomici animali.\nI genetisti Lynn Jorde e Henry Harpending dell'universit\u00e0 dello Utah hanno suggerito che la variazione del DNA umano \u00e8 piccolissima se comparata con quella di altre specie e che durante il Tardo Pleistocene, la popolazione umana fosse ridotta a un piccolo numero di coppie genitoriali - non superiori alle e forse intorno alle - con la conseguenza di un pool genico residuo molto ristretto, la fortissima riduzione della popolazione globale accennata nell'introduzione della voce. Sono state formulate varie spiegazioni per questo ipotetico collo di bottiglia, tra cui la pi\u00f9 famosa \"Teoria della catastrofe di Toba\".\nL'evoluzione umana \u00e8 caratterizzata da un certo numero di importanti tendenze fisiologiche, incluse l'espansione della cavit\u00e0 cerebrale e del cervello stesso, che arriva, con una distribuzione variabile per ogni singolo individuo, ad un volume tipico di , oltre il doppio di quello di uno scimpanz\u00e9 o gorilla. Il ritmo di crescita postnatale del cervello umano differisce da quello delle altre scimmie antropomorfe (\"eterocronia\"), permettendo un lungo periodo di apprendimento sociale e l'acquisizione del linguaggio nei giovani umani. Gli antropologi fisici sostengono che la riorganizzazione della struttura del cervello sia pi\u00f9 importante della stessa espansione cerebrale. Altri significativi cambiamenti evolutivi includono una riduzione dei denti canini, lo sviluppo della locomozione bipede e la discesa della laringe e dell'osso ioide che permise il linguaggio. Come siano collegate queste tendenze e quale sia il loro ruolo nell'evoluzione di una complessa organizzazione sociale e della cultura rimangono questioni ancora dibattute.\nTipologia.\nLHomo sapiens \u00e8 una specie monotipica.\nNel tempo sono state proposte specie, sottospecie e paleosottospecie di \"Homo sapiens\", anche se sono in corso tutt'oggi dibattiti sull'argomento, dato che specie e sottospecie sono definizioni convenzionali e non differenziazioni oggettive calcolabili o rilevabili.\nAlcuni antropologi considerano la specie costituita da due diverse paleosottospecie: Sapiens e Idaltu. Molti considerano i Neandertal una specie ed altri una sottospecie. Ed infine alcuni considerano H. heidelberg un progenitore, altri una specie ed altri ancora una paleosottospecie.\nCon l'utilizzo di tecniche di biologia molecolare per la verifica di eventuali riapparentamenti genetici, al 2011 gli studi basati sull'analisi matrilineare del DNA mitocondriale, mostravano una scarsa possibilit\u00e0 di passata ibridazione, mentre le analisi del genoma nucleare, anche stimolate dal progetto \"Neanderthal genome project\" del Max Planck Institute for Evolutionary Anthropology tedesco e del 454 Life Sciences statunitense di sequenziamento del genoma neandertaliano indicano una vasta ibridazione;\nla ricerca Archeogenetiche di Svante P\u00e4\u00e4bo (Max Planck Institute) ha dimostrato che circa il 70-80% del genoma Neandertaliano \u00e8 ancora presente attualmente nell'umanit\u00e0, sparso in quantit\u00e0 fino al 5% circa nel DNA di ogni euroasiatico.\nQuesti tre tipi di Homo (sapiens neandertal denisovan) pi\u00f9 uno ulteriore non ancora individuato, come evidenziato dal team di Svante P\u00e4\u00e4bo al Max Planck Institute, si sono pi\u00f9 volte incrociati creando un flusso genetico che ha ibridato in misure diverse ed epoche diverse tutte le popolazioni di Homo, fino ad arrivare nel nostro attuale DNA che con tecniche Archeogenetiche, che si avvalgono di supercomputers, si \u00e8 potuto calcolare con sufficiente precisione la sequenza temporale e la quantit\u00e0 delle varie ibridazioni, fino al punto di rendersi conto che esiste un ulteriore flusso e ibridazione proveniente da un tipo di Homo che in effetti fino ad ora non \u00e8 mai stato ritrovato e neanche ipotizzato prima dell'avvento dell'archeogenetica di P\u00e4\u00e4bo.\nIn particolare si ritrovano evidenze di componenti genetiche di \"H. denisova\" nelle popolazioni melanesiane ed asiatiche in misura minore, e forti componenti di \"H. neandertal\" nelle popolazioni asiatiche ed in misura minore europee. Si ipotizzano importanti coinvolgimenti di queste sequenze nel miglioramento del metabolismo, adattabilit\u00e0 e sistema immunitario, in particolare dei geni HLA di classe I, il complesso maggiore di istocompatibilit\u00e0 umano.\nEvoluzione culturale.\nL'irrilevanza, su scala temporale storica, del processo di evoluzione biologica non segna una stasi nel progresso della specie.\nPur rimanendo biologicamente la stessa specie da circa duecentomila anni, e non subendo alcuna mutazione significativa da almeno diecimila, il processo evolutivo passa all'ambito sociale, tecnologico e culturale.\nLe prime e significative fasi dello stesso, in parte portate avanti da progenitori evolutivi della specie attuale, rientrano nello studio della preistoria.\nLa stasi apparente nell'evoluzione biologica, in realt\u00e0 \u00e8 un fatto dovuto alla periodizzazione considerata, nella scala temporale di riferimento.\nRarefatte esplosioni evolutive su scale a lungo termine (centinaia di migliaia/milioni di anni), d'altronde, sembrerebbero riflettere cambiamenti permanenti, come appunto la genesi di nuove specie, mentre fluttuazioni a breve termine rappresenterebbero le variazioni di nicchia locali, ottimali, selezionate da limitate variazioni ambientali all'interno di una zona, e utili a creare popolazioni all'interno della specie, adattate alle nuove condizioni.\nL'apprendimento sociale diventa quindi essenziale e primario per l'adattamento umano all'ambiente, e principale motore del presente, osservabile, processo evolutivo.\nPopolamento del pianeta.\nEsistono teorie pi\u00f9 o meno condivise sulle origini dell'uomo contemporaneo. Esse riguardano il rapporto tra gli uomini moderni e gli altri ominidi.\nL\"ipotesi dellorigine unica\", propone che gli uomini moderni si siano evoluti in Africa e che siano poi migrati all'esterno sostituendo quegli ominidi che erano in altre parti del mondo.Su di essa sussistono vastissime evidenze paleoantropologiche, date da diverse migliaia di ritrovamenti fossili, archeologiche, linguistiche, climatologiche (modificazioni climatiche e conseguenti selezioni della popolazione), genetiche (mtDNA e nucleare, in particolare Aplogruppi del cromosoma Y).\nDa questo nucleo originario sarebbero derivate tre ramificazioni che dettero origine una al tipo khoisan l'altra al tipo dei pigmei africano e il terzo tipo da cui derivarono tutti gli altri tipi etnici umani. Dal terzo tipo deriv\u00f2 inizialmente la popolazione australoide che si diffuse partendo dall'Africa orientale circa anni fa, e forse pi\u00f9, colonizzando tutta la zona tropicale fino al continente australiano, una popolazione dalla pelle scura che non utilizzava abbigliamento per difendersi dal freddo e che si diffuse seguendo le coste dei mari in cerca di molluschi. Recenti aggiornamenti basati su repertazioni in territorio arabico anticipano di alcune migliaia di anni questa fase migratoria, ipotizzando un corridoio passante per la parte meridionale del Mar Rosso, e sollevando dei dubbi sul posizionamento precedente o seguente il grande evento di riduzione della popolazione umana concomitante (Teoria della catastrofe di Toba).\nNel 2015 la rivista Nature ha pubblicato la notizia che alcuni denti fossili ritrovati in Cina risalirebbero a circa anni; tale datazione sposterebbe indietro la data delle prime ondate migratorie dall'Africa, consentendo inoltre di ipotizzare che la prima colonizzazione sia avvenuta verso l'Asia.\nLa seconda ondata \u00e8 quella del tipo dell'uomo di Cromagnon, partita dal medio-oriente circa anni fa, che colonizz\u00f2 il continente Europa. Questa popolazione era di alta statura, aveva la carnagione pi\u00f9 chiara, era dedita alla caccia di grande selvaggina, utilizzava una sofisticata tecnologia della pietra e usava pellicce per coprirsi. I resti pi\u00f9 antichi di Homo Sapiens in Europa sono datati a anni fa e si riferiscono a dentature rinvenute nella \"Grotta del Cavallo\" nella \"Baia di Uluzzo\" nel Comune di Nard\u00f2. I reperti, ritrovati durante scavi condotti dal prof. Palma Di Cesnola dell'Universit\u00e0 di Siena nel 1964, finora ritenuti appartenenti all'uomo di Neandertal, sono stati oggetti di nuovo studio nel 2011: i fossili degli strati coevi alle dentature (conchiglie) esaminati al radiocarbonio nei laboratori dell'Universit\u00e0 di Oxford per conto del Dipartimento di Antropologia dell'Universit\u00e0 di Vienna e lo studio morfologico dello smalto delle dentature, ne hanno confermato l'appartenenza all'Homo Sapiens, spostando di almeno anni la datazione sulla presenza dell'uomo moderno in Europa e confermando, altres\u00ec, la coabitazione almeno nell'ambito del sito del ritrovamento dell'uomo di Neandertal con l'uomo moderno.La terza ondata (circa anni fa) part\u00ec sempre dal medio oriente e si spinse attraverso l'Asia centrale fino in America settentrionale; di essa resta la popolazione Ainu del Giappone come esempio puro e da questa popolazione pi\u00f9 diffusa derivarono tutti i tipi etnici successivi. La comparsa degli uomini grandi cacciatori determin\u00f2 l'estinzione di molte specie animali alla fine del pleistocene, tra cui anche la scomparsa di tutte le altre specie del genere Homo.\nCirca a anni fa risale la comparsa del tipo paleomongolico che si diffuse dall'Asia centrale fino a colonizzare tutto il continente America. Circa a anni fa risalgono le diffusioni dei tipi etnici mediterranei che dal medio oriente si diffusero in Europa e India, ed il tipo neomongolico che si diffuse in Asia orientale; questi ultimi tipi umani sono dediti alle attivit\u00e0 economiche dell'agricoltura e allevamento. Infine vi sono le grandi diffusioni umane dei periodi storici che specie negli ultimi secoli ha portato alla grande diffusione del tipo europoide, come tipo ibrido tra i tipi Cro Magnon e mediterraneo e neo-mongolide, che attraverso la colonizzazione ha dato origine ad altre popolazioni ibride in tutti i continenti, un processo che continua oggigiorno e tende a una completa ibridazione di tutti i tipi umani.\nEvoluzione tecnologica e sociale.\nL'uomo moderno \u00e8 caratterizzato dal suo modello culturale connesso strettamente alla societ\u00e0 a cui appartiene. Questa prospettiva, non si pone come unicit\u00e0 del regno animale. Viene considerato fatto acquisito dalle ricerche in ambito neurobiologico e neurocognitivista che l'espressione culturale non abbia assolutamente un valore extra-naturale. Inoltre altri animali (delfini, primati, elefanti, ecc) presentano un passaggio di conoscenza in senso orizzontale, presentano quindi cultura. \u00c8 evidente per\u00f2 che nell'essere umano questa attitudine \u00e8 ipertrofica, se paragonata ad altri animali.\nDalla sua comparsa sulla terra fino ad oggi, culture e societ\u00e0 umane hanno continuamente subito mutamenti, in un lento e progressivo sviluppo che ha portato ad un\"evoluzione culturale\" dell'essere umano, chiamata sinteticamente progresso.\nNel corso della storia le varie societ\u00e0 si sono sviluppate, portando avanti una complessit\u00e0 sempre crescente, con l'aumentare delle conoscenze, delle varie culture e delle popolazioni. Crisi alimentari, scoperte e rivoluzioni scientifiche e sociali hanno spesso segnato i passaggi di questa evoluzione.\nIl progresso della civilt\u00e0 umana ha portato al prolungamento della speranza di vita e al miglioramento delle condizioni igienico sanitarie, al riconoscimento di diritti dell'uomo, alla maggior conoscenza delle risorse naturali e al miglioramento della qualit\u00e0 di vita generale, anche se a tutt'oggi in molte parti del mondo queste evoluzioni sono avvenute solo in parte o non sono ancora potute avvenire.\nCaratteristica di questa parte evolutiva \u00e8 la sempre maggiore velocit\u00e0 nel trasferimento orizzontale di elementi culturali, reso sempre pi\u00f9 efficiente dai mezzi tecnologici che, a partire dalla scrittura, hanno reso possibile il fenomeno. La trasmissione veloce, a distanza, delle informazioni a partire dal XIX secolo, ha velocizzato il fenomeno, cresciuto esponenzialmente nel XX e XXI con le tecnologie digitali.\nEsplorazione dello spazio esterno al pianeta.\nI primi oggetti lanciati dall'uomo all'esterno dell'atmosfera sono stati i vettori V2 di Wernher von Braun nel 1942, progettati per scopi bellici e non esplorativi ma che nel 1944 effettuarono voli di test per scopi scientifici, entrando nella termosfera. Il primo oggetto ad essere messo in orbita intorno al pianeta Terra \u00e8 stato lo Sputnik 1, lanciato dal Programma spaziale sovietico nel 1957. Sempre nell'ambito del programma sovietico il 12 aprile 1961 Jurij Gagarin fu il primo essere umano a volare nello spazio esterno, mentre nell'ambito del programma Apollo gli astronauti Neil Armstrong e Buzz Aldrin furono i primi ad atterrare sulla luna e camminare sulla sua superficie.\nNel 1971 la stazione spaziale Saljut 1 fu il primo presidio permanente al di fuori dell'atmosfera, sostituita successivamente da altre stazioni fra cui la Mir e la Stazione Spaziale Internazionale.\nBiologia.\nAnatomia e genetica.\nIl corpo umano presenta diverse caratteristiche antropometriche esteriori che variano in maniera pressoch\u00e9 continua da individuo a individuo e per differente genere. Le dimensioni corporee, ad esempio, sono in gran parte determinate geneticamente, ma sono influenzate in maniera altamente significativa da fattori ambientali come per esempio la dieta e l'esercizio fisico. L'altezza media di un essere umano adulto varia, per etnie e sesso, seguendo approssimativamente una distribuzione normale e cambiando significativamente da luogo a luogo. In Italia, ad esempio, la popolazione compresa tra il 3\u00b0 ed il 97\u00b0 percentile nella misura della statura mostra un'altezza di per i maschi e per le femmine, ma nel mondo sono state rilevate stature estreme, per quanto noto, comprese tra 55,88 e . I fattori socioeconomici sono fondamentali nella variazione dei parametri antropometrici in una popolazione, che pu\u00f2 avere incrementi anche molto elevati, in seguito ad un miglioramento degli stessi.\nGli umani sono capaci di un completo movimento bipede ed eretto, lasciando cos\u00ec le braccia libere, libere anche di manipolare oggetti attraverso le mani, caratterizzate dal pollice opponibile e particolarmente versatili nella loro prensilit\u00e0. Poich\u00e9 la fisiologia umana non si \u00e8 del tutto adattata al bipedismo, la regione pelvica e la colonna vertebrale tendono a logorarsi con l'et\u00e0, creando difficolt\u00e0 locomotorie nella vecchiaia.\nGli esseri umani, fatta eccezione per testa, arti e zona pubica, appaiono relativamente privi di pelo se comparati ad altri primati. In realt\u00e0, un uomo medio possiede un numero maggiore di peli rispetto ad un normale scimpanz\u00e9. La maggiore differenza \u00e8 che i peli degli uomini sono pi\u00f9 corti, pi\u00f9 sottili e pi\u00f9 chiari di quelli di un generico scimpanz\u00e9 e ci\u00f2 li rende meno appariscenti.\nLa formula dentaria si \u00e8 conservata nel corso dell'ominazione, mantenendo quella di tutte le altre scimmie catarrine, evolvendo per\u00f2 le caratteristiche dei denti orientati verso una dieta mista, di tipo onnivoro. Dall'antenato comune alle altre antropomorfe, a grandi linee si osserva una generale riduzione delle dimensioni dei denti canini, e in generale delle dimensioni di tutti i denti, delle ossa mascellari e della robustezza delle inserzioni dei muscoli interessanti la masticazione nonch\u00e9, caratteristica ominide, la formazione di primi premolari inferiori bicuspidati. Il dente del giudizio spesso \u00e8 vittima della riduzione evolutiva generale delle dimensioni mascellari, e presenta a volte anomalie e imperfezioni nell'eruzione e nella crescita.\nLa tonalit\u00e0 dei peli e della pelle umane \u00e8 determinata dalla presenza di pigmenti chiamati melanine. Le tonalit\u00e0 possono variare da un marrone molto scuro a un rosa molto chiaro, mentre il colore dei capelli varia dal biondo al castano, al rosso, fino al nero, che \u00e8 il pi\u00f9 diffuso. Il colore scuro della pelle \u00e8 un adattamento evolutosi come protezione dai raggi ultravioletti del sole, essendone la melanina un efficace bloccante; il colore chiaro predomina negli ambiti geografici dove la selezione ha favorito invece il maggior grado di trasmissione delle frequenze luminose necessarie alla sintesi di colecalciferolo, vitamina del gruppo D prodotta principalmente, nell'uomo, a livello cutaneo. La colorazione della pelle degli uomini contemporanei \u00e8 ancora parzialmente distribuita geograficamente, generalmente quindi correlata con il livello di radiazione ultravioletta, che aumenta avvicinandosi all'equatore. La pelle umana ha anche la capacit\u00e0 di abbronzarsi, ossia prima di scurire la melanina presente, poi di aumentare la quantit\u00e0 di melanina, diventando pi\u00f9 scura e maggiormente protetta dagli effetti dannosi dei raggi UV.\nIl cervello umano \u00e8 il centro del sistema nervoso umano e caratterizza meglio di qualsiasi altra caratteristica anatomica le particolarit\u00e0 della specie. Pur non essendo volumetricamente il maggiore nel mondo animale e neppure nella linea evolutiva ominide, e non possedendo il migliore rapporto volume/massa corporea, esso ha la stessa struttura generale di altri mammiferi ma \u00e8 in generale maggiore del previsto sulla base della dimensione del corpo degli altri primati. Stime per il numero di neuroni del cervello umano ne ipotizzano un numero di 80-. La maggior parte dell'espansione proviene dalla corteccia cerebrale, in particolare i lobi frontali, che sono associati alle funzioni esecutive come l'auto-controllo, pianificazione, ragionamento e pensiero astratto. La porzione della corteccia cerebrale dedicata alla visione \u00e8 inoltre notevolmente ampliata, e diverse aree corticali svolgono ruoli specifici nel linguaggio, una competenza, a questo livello di complessit\u00e0, unica.\nIl cervello umano adulto pesa in media circa } in circa - centimetri cubi con notevole variabilit\u00e0 individuale.\nIl tempo necessario al riposo \u00e8 compreso fra le sei e le otto ore al giorno per un adulto e da nove a dieci per un bambino; le persone pi\u00f9 anziane di solito dormono da sei a sette ore al giorno. Nella societ\u00e0 umana si sperimentano casi di carenza di riposo; questa mancanza pu\u00f2 portare effetti negativi. Una restrizione delle ore per un adulto da otto a quattro porta cambiamenti nella fisiologia e nello stato mentale, inclusi fatica, aggressivit\u00e0 e spossatezza.\nIn quanto animale, quella umana \u00e8 una specie eucariota. Ogni cellula diploide contiene 23 coppie di cromosomi, ricevuti da entrambi i genitori. Di questi, 22 paia sono autosomi e un paio sono cromosomi sessuali. Secondo le stime gli umani hanno circa 20 o geni. Cos\u00ec come per gli altri mammiferi, le femmine hanno i cromosomi sessuali uguali (XX) e i maschi hanno cromosomi sessuali differenti (XY). Il cromosoma X \u00e8 pi\u00f9 largo e porta pi\u00f9 geni del cromosoma Y: ci\u00f2 significa che eventuali malattie del cromosoma X si manifestano pi\u00f9 facilmente negli uomini, poich\u00e9 eventuali errori presenti in geni del cromosoma X non presenti contemporaneamente anche nell'Y arrecherebbero danno al fenotipo umano; tuttavia, poich\u00e9 nel cromosoma Y vi sono numerosi geni non presenti anche nell'X, tra cui primeggia l'SRY che \u00e8 presente anche in molti altri animali, il patrimonio genetico maschile \u00e8 complessivamente maggiore di quello femminile e consente la formazione di ulteriori tessuti nei maschi, il che comporta un forte contribuito al dimorfismo sessuale.\nL'anatomia umana permette l'emissione di un notevole spettro di sonorit\u00e0, articolabili in suoni definiti. La voce umana si presta quindi a fare da tramite ad un complesso linguaggio, reso possibile per lo sviluppo cerebrale complessivo e delle specifiche aree deputate alla comunicazione. La natura fortemente sociale della specie permette l'utilizzo del mezzo per un amplissimo e variegato uso.\nCiclo di vita.\nIl ciclo di vita umano \u00e8 simile a quello degli altri mammiferi placentati. Una cellula uovo \u00e8 fecondata all'interno del corpo della femmina da uno spermatozoo attraverso l'atto sessuale. Recentemente i progressi in campo medico permettono anche la fecondazione in vitro, utilizzata in alcuni casi. La cellula uovo fecondata, chiamata zigote, inizia a moltiplicarsi prima nella tuba uterina e poi, in seguito all'impianto, all'interno dell'utero, diventando un embrione, ed in seguito un feto. Dopo circa 9 mesi il feto, completamente sviluppato, viene partorito e pu\u00f2 cominciare la sua vita indipendente.\nRispetto alle altre specie, il parto umano \u00e8 un evento pi\u00f9 delicato e pu\u00f2 costituire una potenziale fonte di pericolo per madre e nascituro. Travagli dolorosi che possono durare pi\u00f9 di ventiquattr'ore non sono rari e possono risultare dannosi, o addirittura mortali, per i soggetti coinvolti.\nTale anomalia \u00e8 dovuta alla relativamente ampia circonferenza della testa del feto che ospita un generoso encefalo, e per la relativamente stretta cavit\u00e0 pelvica, entrambe evolutivamente recenti, la seconda dettata dall'acquisizione della stazione eretta ed andatura bipede dell'uomo. L'aumento dei parti di successo \u00e8 dovuto allo sviluppo delle tecniche mediche.\nNei paesi industrializzati i neonati pesano circa fra i 3 e i e sono lunghi circa 50 o 60 centimetri. Un peso eccessivamente basso alla nascita, in regioni in via di sviluppo, non \u00e8 un evento raro e contribuisce ad alzare il livello di mortalit\u00e0 infantile in queste regioni.\nA partire dal momento della nascita, gli esseri umani iniziano a crescere, come qualsiasi altro cucciolo di mammifero. Il periodo del passaggio all'et\u00e0 adulta, la pubert\u00e0, avviene solitamente prima per le femmine e successivamente per i maschi. Solitamente poi le femmine arrivano prima alla loro statura definitiva, attorno ai 18 anni, mentre i maschi fermano la loro crescita attorno ai 21 anni.\nEsistono enormi differenze nell'aspettativa di vita da un paese all'altro. La parte del mondo sviluppata sta velocemente diventando pi\u00f9 anziana, con un'et\u00e0 media di 40 anni (Monaco addirittura 45,1), mentre nel terzo mondo l'et\u00e0 media si aggira intorno ai 15 - 20 anni (in Uganda 14,8). L'aspettativa di vita in Hong Kong \u00e8 di 84,8 anni per le femmine e 78,9 per i maschi, mentre in Eswatini, soprattutto per l'AIDS, \u00e8 di 31,3 anni per entrambi i sessi. Mentre un europeo su cinque ha almeno 60 anni di et\u00e0, solo un africano su venti ha pi\u00f9 di 60 anni.\nIl numero degli ultracentenari nel mondo \u00e8 stimato a nel 2002. Almeno una persona, Jeanne Calment, \u00e8 nota per aver raggiunto i 122 anni di et\u00e0; persone pi\u00f9 longeve, tuttavia, sono state segnalate, ma non sono state mai documentate. Nel mondo in media ci sono 81 uomini di almeno sessant'anni ogni 100 donne della stessa fascia d'et\u00e0, e, per i pi\u00f9 anziani, il rapporto diventa di 53 a 100.\nLe questioni filosofiche riguardo alla vita dopo la morte sono oggetto di numerosi dibattiti. Le cerimonie funebri sono caratteristiche delle societ\u00e0 umane, spesso ispirate dalla speranza di una vita dopo la morte o dell'immortalit\u00e0.\nDieta e nutrizione.\nLa specie umana \u00e8 onnivora, in grado di consumare una grande variet\u00e0 di materiali vegetali e animali.\nDurante il paleolitico l'Homo sapiens impiegava caccia, pesca e raccolta quali fonti primarie di cibo, alternando ai vegetali spontanei (frutti, semi, radici, tuberi, funghi, piante erbacee) le proteine animali (carne, uova, pesce, insetti, molluschi, crostacei). Si \u00e8 provato che gli umani abbiano usato il fuoco sin dal tempo della predominanza della specie \"Homo erectus\", che del fuoco faceva documentato uso, probabilmente anche per preparare e cucinare cibo prima di consumarlo.\nL'uso del fuoco \u00e8 diventato comunque documentatamente regolare nelle specie \"H.sapiens \"e\" H.neanderthalensis\". Si ipotizza, su basi scientifiche, che un motore evolutivo per \"H.erectus\" (il primo ominide in grado di cuocere i cibi) sia stato costituito dal ricavare, con la cottura, pi\u00f9 calorie dalla dieta, diminuire le ore dedicate all'alimentazione superando le limitazioni metaboliche che negli altri primati non hanno permesso un'encefalizzazione e uno sviluppo neuronale legato alle dimensioni del cervello in proporzione alle dimensioni corporee. Questo, unito ad un crescente consumo di proteine animali, documentatamente ascritto alla separazione \"Homo-Australopithecus\", o\" H.habilis-H.erectus\" avrebbe costituito un potente impulso evolutivo.\nUn certo numero di persone consuma comunque cibi non cotti, altri si astengono dal consumo di carne in toto, o di alcuni tipi solamente, altri ancora non consumano prodotti derivanti da animali, e ci\u00f2 per diversi motivi, quali la religione, l'etica o per motivi di salute.\nLa dieta umana dipende molto dalla cultura e dall'ambiente di ogni popolazione, contemplando popoli come gli Inuit, praticamente carnivori, e vasti strati di popolazioni tropicali pressoch\u00e9 vegetariane.\nLo studio della dieta ha prodotto lo sviluppo di una vera e propria scienza alimentare. In genere, gli uomini possono sopravvivere da due a otto settimane senza cibo, a seconda del grasso depositato nel corpo. La sopravvivenza senz'acqua \u00e8 invece limitata a tre o quattro giorni.\nLa carenza di cibo resta tuttavia un serio problema, con circa morti per fame ogni anno. In realt\u00e0 esiste anche il problema contrario alla fame, l'obesit\u00e0, che nei paesi industrializzati cresce in maniera quasi epidemica, portando problemi di salute e aumentando la mortalit\u00e0.\nCirca diecimila anni fa, l'uomo ha sviluppato l'agricoltura e l'allevamento all'inizio del Neolitico, che ha sostanzialmente rivoluzionato il tipo di cibo che l'uomo assume, passando velocemente a una dieta base ricca di carboidrati amilacei da cereali, proteine vegetali da legumi e proteine animali, probabilmente in minore quantit\u00e0, da latte, uova, e carne di specie allevate, lipidi da semi. Si trattava di calorie a reperibilit\u00e0 facilitata rispetto all'ottenimento degli stessi nutrienti dalle attivit\u00e0 di caccia e raccolta.\nLa disponibilit\u00e0 di calorie per un sempre pi\u00f9 elevato numero di individui ha contribuito allo sviluppo di popolazioni, citt\u00e0 e, a causa dell'aumento della densit\u00e0 della popolazione, a una maggiore diffusione delle malattie infettive epidemiche, nonch\u00e9 a variazioni nella costituzione fisica e nei caratteri antropometrici. Il tipo di cibo che si consuma e il modo in cui si prepara varia da cultura a cultura e nel corso del tempo. Progressivamente vennero introdotti nella dieta sempre nuovi cibi.\nRiproduzione, amore e sessualit\u00e0.\nCome tutti i mammiferi, l'essere umano ha due sessi, quello maschile (uomo) e quello femminile (donna). Le differenze fisiche tra i due sessi sono dettate da fattori di tipo genotipico.\nIl corpo dell'uomo e della donna sono caratterizzati da due diverse manifestazioni fenotipiche del rispettivo patrimonio genetico, caratterizzanti gli apparati genitali e i caratteri sessuali secondari, come la barba e una maggiore massa muscolare nell'uomo e la forma delle mammelle e della distribuzione adiposa nella donna.\nL'essere umano non presenta la caratteristica del ciclo estrale, con manifestazioni evidenti dello stato fisiologico, ma come molti primati, presenta un ciclo mestruale. La donna durante il ciclo non presenta segni fisici esterni della sua situazione intima, e l'accoppiamento fecondo prescinde dalla stagionalit\u00e0. Questo porta l'uomo ad accoppiarsi in qualsiasi periodo dell'anno e del ciclo ovulatorio, oltre i giorni di fertilit\u00e0.\nL'attrazione tra due individui coinvolge sia il piano fisico che quello emotivo nell'innamoramento, con il quale due persone creano tra loro un legame di amore.\nLa sessualit\u00e0 ha il suo apice nell'atto sessuale, espressione della pulsione sessuale, come manifestazione di sentimenti di affetto e amore verso il/la partner, ma anche volta alla ricerca del piacere e dell'intimit\u00e0 fisica (cfr. erotismo).\nLe differenze dal punto di vista sociale sono principalmente la conseguenza dei diversi ruoli spesso assegnati ai due sessi, differenti in differenti culture. Si spazia dalle societ\u00e0 matriarcali a quelle patriarcali su di un'ampia variet\u00e0 di organizzazioni societarie di base, dalla famiglia nucleare a quella multipla.\nNel corso della storia di fronte ad un denunciato sessismo vi sono stati movimenti e manifestazioni che si sono dichiarati per la parit\u00e0 tra i sessi in termini di diritti e rilevanza sociale o per favorire uno dei due.\nNell'essere umano la sessualit\u00e0 coinvolge anche i modelli culturali e ha implicazioni sociali che vanno oltre l'aspetto puramente genetico. Si parla di orientamento sessuale in relazione all'attrazione di un individuo verso un genere, oppure entrambi; e di identit\u00e0 di genere in relazione al genere a cui l'individuo sente di appartenere, in certi casi diverso da quello fisico.\nLe popolazioni umane.\nGli umani sono stati in passato suddivisi in razze sulla base sia dei caratteri ereditari che del fenotipo, con particolare riferimento al colore della pelle ed ai tratti somatici.\nQueste categorizzazioni, al di l\u00e0 delle utilizzazioni per fini razzisti, sono utilizzate ad esempio per l'individuazione sommaria di particolari patologie riscontrabili con maggior incidenza in alcune popolazioni come, ad esempio, l'anemia falciforme.\nOggi la comunit\u00e0 scientifica ha eliminato le razze dalla zoologia, al punto di non considerarle nella classificazione tassonomica degli organismi viventi, scelta che si poggia anche su una certa omogeneit\u00e0 genetica, nel caso umano, preferendo una suddivisione in popolazioni oppure etnie o popoli, unificati dalla condivisione di specificit\u00e0 culturali con la condivisione di alcuni caratteri biologici. A tal proposito si parla di suddivisione umana per categorie \"ancestrali\" dal punto di vista scientifico. Si ricorda inoltre la diversa valenza del termine razza nella traduzione da lingue differenti dall'italiano.\nL'antropologia contemporanea riconosce tre classificazioni dell'Homo Sapiens: Europoide, Mongoloide e Negroide, ognuna con distinte caratteristiche morfologiche.\nGli studi genetici hanno dimostrato che nel continente africano si ha la maggiore diversificazione genetica degli esseri umani.\nComunque, rispetto ad altri animali, le sequenze genetiche umane sono molto omogenee. \u00c8 stato scoperto che la maggior parte delle variazioni genetiche fra tre grandi popolazioni umane prese nel loro complesso (europei, asiatici e africani) sono solo tra il 5 e il 15% della variazione totale all'interno di ogni gruppo.\nTuttavia, il dibattito periodicamente si riaccende in quanto vengono poste alcune critiche metodologiche sull'analisi che diede origine al dato (multi locus cluster analisi). Il trascorrere degli anni, ha comunque cumulato un'elevatissima quantit\u00e0 di lavori, sia tradizionali che molecolari a sostegno dell'omogeneit\u00e0 umana, data da una distribuzione di tipo clinale della popolazione stessa presa nel suo complesso.\nHabitat e popolazione.\nAnticamente le comunit\u00e0 umane erano necessariamente vicine a fonti di acqua dolce e, in base alle abitudini, ad altre risorse naturali, come territori ricchi di selvaggina, abbondanza di vegetali eduli, in seguito al processo di \"neolitizzazione\", poi terre fertili e pascoli per l'allevamento. Gli umani hanno e hanno avuto una grande capacit\u00e0 di modificare il loro habitat in vario modo, in tempi pre e protostorici con gli incendi massivi, e con tecniche di caccia particolarmente efficienti, poi con l'irrigazione, le costruzioni, in epoca storica con i trasporti, i beni manifatturieri e, con lo sviluppo dei trasporti in larga scala, la vicinanza a queste risorse non \u00e8 pi\u00f9 necessaria, tanto che l'assenza di queste non \u00e8 pi\u00f9 causa di carestia.\nLa tecnologia ha permesso agli uomini di colonizzare tutti i continenti e di adattarsi ad ogni tipo di clima. Negli ultimi decenni, l'uomo ha anche esplorato l'Antartide, parte dei fondali oceanici e lo spazio, anche se l'adattamento a lungo termine a questi ambienti non \u00e8 ancora possibile. Con una popolazione di sette miliardi di individui, gli umani sono una specie notevolmente numerosa, contendendo ai ratti, diversamente conteggiati a seconda delle fonti e delle stime, il primato di mammifero pi\u00f9 numeroso del pianeta. La maggior parte degli uomini (61%) vive in Asia. La restante parte vive maggiormente in America (14%), Africa (13%) e in Europa (12%), con lo 0,5% in Oceania.\nL'abitazione in sistemi ecologici chiusi in ambienti poco vivibili, come l'Antartide o lo spazio, \u00e8 costoso, spesso limitato nel tempo e ristretto solo ad operazioni scientifiche, militari o industriali.\nDal 1800 al 2011 la popolazione umana \u00e8 cresciuta da uno a sette miliardi di individui. Nel 2004 circa 2,5 miliardi su 6,3 miliardi di persone (39,7%) vivevano in aree urbane e ci si aspetta che questa percentuale aumenter\u00e0 nel corso del XXI secolo. I problemi legati alla vita in citt\u00e0 includono varie forme di inquinamento e crimine, specialmente nei quartieri pi\u00f9 poveri e degradati. I benefici legati alla vita urbana includono l'aumento dell'alfabetizzazione e della conoscenza.\nGli uomini, tuttavia, hanno compromesso negativamente l'ambiente naturale. Si \u00e8 ipotizzato che nel passato la caccia senza limiti da parte dell'uomo abbia contribuito all'estinzione di alcune specie; poich\u00e9 gli uomini non sono generalmente prede, essi sono stati collocati al vertice della catena alimentare. Recentemente, con lo sviluppo dell'inquinamento, gli uomini sono considerati i maggiori responsabili del cambiamento globale del clima. Si pensa che di questo passo l'uomo causer\u00e0 l'estinzione di met\u00e0 delle specie viventi entro il secolo.\nCervello, mente e psicologia.\nIl cervello umano \u00e8 parte del sistema nervoso centrale dell'uomo. Il cervello controlla le attivit\u00e0 \"inferiori\" autonome, o involontarie, quali la respirazione e la digestione. Il cervello controlla anche quelle attivit\u00e0 coscienti e \"superiori\", quali il pensiero, il ragionamento e l'astrazione. L'espressione dei processi cognitivi, nell'interazione psicofisica con l'ambiente, come comportamento emergente, costituisce la mente e, assieme alle loro conseguenze comportamentali, sono oggetto di studio della psicologia, delle neuroscienze, e di tutte le materie ad esse afferenti.\nIl cervello umano \u00e8 generalmente considerato pi\u00f9 abile in queste attivit\u00e0 e quindi, adottando una prospettiva antropocentrica, ne consegue che l'uomo \u00e8 pi\u00f9 intelligente di ogni altra specie terrestre a noi nota. Mentre gli altri animali sono capaci di creare strutture e di usare semplici strumenti - principalmente come risultato dell'istinto e dell'apprendimento attraverso l'imitazione - la tecnologia umana \u00e8 estremamente pi\u00f9 complessa, in costante evoluzione e miglioramento col passare del tempo. I pi\u00f9 antichi strumenti e strutture umani, compresi quelli ascrivibili a generi e specie estinte, sono molto pi\u00f9 avanzati di quelli creati da ogni altro animale.\nUscendo dalla prospettiva antropocentrica che autoproclama l'uomo come misura di tutte le cose, le varie forme di intelligenza presenti nelle diverse specie animali possono essere viste come altrettanti adattamenti ad ambienti naturali e sociali; da ci\u00f2 ne risulterebbe l'impossibilit\u00e0 di decretare la superiorit\u00e0 di una forma di intelligenza su un'altra, dunque di una struttura cerebrale su una diversa, esattamente come sarebbe fuorviante ritenere la mano una struttura superiore all'ala o alla pinna e, di conseguenza, l'\"afferrare\" una funzione superiore al \"volare\".\nIn ogni caso il cervello umano ha la struttura generale di quello dei mammiferi, ma \u00e8 pi\u00f9 grande rispetto a qualsiasi altro animale in relazione alle dimensioni del corpo. I grandi animali hanno cervelli maggiori in termini assoluti, ma misurando il quoziente di encefalizzazione che compensa le dimensioni del corpo, il cervello umano \u00e8 quasi due volte pi\u00f9 grande del cervello del delfino, e tre volte pi\u00f9 grande del cervello di uno scimpanz\u00e9. Gran parte dell'espansione proviene dalla corteccia cerebrale, in particolare i lobi frontali, che sono associati a funzioni esecutive come l'auto-controllo, la pianificazione, il ragionamento e il pensiero astratto. La porzione della corteccia cerebrale dedicata alla visione \u00e8 ugualmente molto ampliata, e il livello di complessit\u00e0 delle interconnessioni cerebrali rende il cervello umano una struttura il cui comportamento emergente \u00e8 considerato imparagonabile a quello di qualsiasi altra rete logica, biologica o artificiale, argomento, questo, di pertinenza, tra i tanti, delle neuroscienze.\nCoscienza e pensiero.\nL'abilit\u00e0 umana di pensare in maniera astratta \u00e8 unica nel regno animale. Gli umani sono una delle sei specie (oltre a scimpanz\u00e9, oranghi, delfini, colombe e elefanti) che hanno superato il \"test dello specchio\", che prova se una specie animale riconosce il suo riflesso come immagine di s\u00e9 stesso. Il test viene fallito dall'uomo se provato su individui al di sotto dei due anni.\nGli esseri umani possiedono coscienza di s\u00e9, degli altri e del proprio ambiente. La capacit\u00e0 della mente di creare e immaginare al di l\u00e0 di ogni esperienza \u00e8 ancora materia di dibattito. Il filosofo Daniel Dennett, per esempio, sostiene che la mente non \u00e8 altro che un insieme di dati, come se fosse un computer con diversi \"programmi\" che lavorano in parallelo.\nLa natura del pensiero \u00e8 al centro delle ricerche della psicologia. La psicologia cognitiva (o Cognitivismo) studia appunto la cognizione, ossia i processi mentali che sottendono la conoscenza, evidenziando il comportamento per comprendere il funzionamento del cervello umano. La percezione, l'apprendimento, la risoluzione dei problemi, la memoria, l'attenzione, il linguaggio e le emozioni hanno aree di ricerca ben definite.\nIl Cognitivismo comparava, nelle sue prime teorizzazioni, il funzionamento del cervello umano a quello di un elaboratore, in cui i processi del pensiero sono conseguenti ad input esterni, dettati dall'esperienza: il metodo di ricerca adottato per questa disciplina \u00e8 quello della psicologia sperimentale e si basa su un metodo scientifico di derivazione positivista. Tecniche e modelli della psicologia conoscitiva sono applicati estesamente e formano il puntello di teorie psicologiche in molte aree sia di ricerca che di psicologia applicata.\nIl concetto di pensiero e quindi, indirettamente, di \"mente\", ha visto numerosi apporti da parte di studiosi, quali Russel, Bateson e Watzlawick, i quali hanno proposto una sua visione in termini di \"sistema\" all'interno di un \"contesto di relazioni\". La mente, secondo questo punto di vista, non potrebbe esistere se non come risultato delle interazioni degli elementi di un sistema appartenente a una specifica categoria logica a sua volta facente parte di altri insiemi logico - relazionali. \u00c8 dalle interazioni dei diversi elementi del sistema - e dei sistemi tra loro - che nasce, secondo specifici processi, il pensiero.\nAmpiamente concentrata sullo sviluppo della mente umana nel corso della vita dell'uomo, la psicologia dello sviluppo cerca di capire come le persone arrivino a percepire, capire ed agire nel mondo e come questi processi cambino con l'avanzare dell'et\u00e0. Il cambiamento pu\u00f2 concentrarsi su uno sviluppo intellettuale, conoscitivo, neurale, sociale o morale dell'individuo.\nAlcuni filosofi dividono la coscienza in \"fenomeni della coscienza\", che costituiscono un'esperienza in s\u00e9, ed \"accesso alla coscienza\", che \u00e8 la funzione con la quale i processi mentali si applicano al mondo sensibile, o meglio: di come i dati di quella realt\u00e0 impattino sulla condizione mentale umana. Se, infatti, i fenomeni di coscienza rappresentano lo stato di coscienza dell'individuo, l'accesso alla coscienza \u00e8 il procedimento con il quale si diventa coscienti di qualcosa che \u00e8 in relazione con concetti astratti. Varie forme di accesso alla coscienza includono la consapevolezza, la coscienza di s\u00e9, il flusso di coscienza, la fenomenologia e l'intenzionalit\u00e0. Il concetto di fenomeno della coscienza, nella storia moderna e secondo taluni, \u00e8 strettamente correlato a quello di qualia.\nLa psicologia sociale rappresenta un punto di contatto e collaborazione tra la sociologia e la psicologia, in quanto entrambe le discipline studiano natura e cause dell'interazione tra gli uomini: uno dei punti focali della disciplina \u00e8 l'attenzione su come l'individuo consideri l'altro da s\u00e9 e di come si relazioni con e ad esso. Il comportamento e processi mentali, umani e non-umani, possono essere descritti sia attraverso il cognitivismo animale che l'etologia, la psicologia evolutiva (o dello sviluppo) e la psicologia comparata.\nL'ecologia umana \u00e8 una disciplina anche accademica, branca dell'ecologia, che studia come l'uomo e la societ\u00e0 interagiscano sia con l'ambiente naturale che con quello sociale.\nMotivazione ed emozione.\nLa motivazione \u00e8 la forza trainante del desiderio che si trova dietro ogni azione intenzionale dell'essere umano. La motivazione \u00e8 basata sull'emozione; specificamente, sulla ricerca della soddisfazione (esperienze emotive positive) e l'evitare il conflitto; positivo e negativo sono definiti dallo stato individuale del cervello, non da norme sociali, sebbene lo stato psicologico ne viene a sua volta influenzato: una persona pu\u00f2 essere guidata ad autolesionismo o da violenza perch\u00e9 il suo cervello \u00e8 condizionato per creare una risposta positiva a queste azioni. La motivazione \u00e8 importante perch\u00e9 \u00e8 coinvolta nelle performance di tutte le reazioni umane conosciute.\nIn psicologia l'evitare il conflitto e la libido sono considerate motivazioni primarie. Le motivazioni economiche sono spesso viste come basate su incentivi economici, morali o coercitivi. La religione generalmente imputa la motivazione del singolo alle influenze divine o demoniache.\nLa felicit\u00e0 \u00e8 una condizione emotiva umana. La definizione di felicit\u00e0 \u00e8 un argomento comune in filosofia: alcune persone possono definirla come la migliore condizione che un essere umano pu\u00f2 vivere, in termini di situazione \"ottimale\" mentale e fisica. Per altri pu\u00f2 consistere nella libert\u00e0 dal dovere e dall'ansia; nella coscienza dell'ordine ottimale delle cose; la sicurezza di ricoprire un posto nell'universo o nella societ\u00e0, la pace interiore e cos\u00ec via.\nCultura.\nSi definisce cultura l'insieme delle particolarit\u00e0 materiali, intellettuali, emozionali e spirituali di un gruppo, incluse le arti, la letteratura, lo stile di vita, i gusti, le tradizioni, i riti e le credenze. Il collegamento tra la biologia, la cultura e il comportamento umani \u00e8 spesso molto sottile, rendendone difficile e convenzionale la distinzione.\nLa cultura consiste in valori, norme sociali e manufatti. Il valore di una cultura definisce cosa \u00e8 importante o morale. Importanti sono anche le norme sociali, ossia il modo in cui le persone dovrebbero comportarsi, in accordo con la tradizione. I manufatti sono oggetti derivati dai valori, dalle norme della cultura.\nLinguaggio, lingue e comunicazione.\nLa capacit\u00e0 che gli umani hanno di trasferire concetti, idee e nozioni attraverso la parola o la scrittura non si trova in alcun'altra specie. La facolt\u00e0 di parlare \u00e8 una caratteristica chiave dell'umanit\u00e0: in particolare, comune a tutte le lingue umane \u00e8 il sistema della doppia articolazione, descritto da Andr\u00e9 Martinet negli anni sessanta, ossia una strategia universale che usa singole unit\u00e0 di significato, dette \"morfemi\" o \"monemi\", e le abbina in pi\u00f9 parole (prima articolazione), ma anche unit\u00e0 sprovviste di significato, da cui deriva il combinarsi dei fonemi (per lo scritto dei grafemi) all'interno delle parole (seconda articolazione); in altri termini, in ogni parola troviamo una doppia articolazione: una porta il significato lessicale, l'altra aggiunge il significato grammaticale.. Il linguaggio \u00e8 il fulcro della comunicazione tra esseri umani, tanto da essere fondamentale per l'identit\u00e0 di nazioni, culture e gruppi etnici.\nL'invenzione della scrittura intorno al quarto millennio a.C. ha permesso la conservazione del linguaggio su oggetti materiali, ed ha segnato una tappa fondamentale della evoluzione culturale (vedi Preistoria).\nLa scienza della linguistica descrive la struttura del linguaggio e le relazioni fra le varie lingue. Ci sono circa seimila differenti lingue e dialetti correntemente in uso e molte altre migliaia sono considerate estinte.\nArte, musica e letteratura.\nSi pu\u00f2 dire che l'arte abbia circa la stessa et\u00e0 dell'uomo, da quella preistorica a quella contemporanea. L'arte \u00e8 solo uno dei diversi aspetti del comportamento umano e una differenza importante che distingue la specie umana dalle altre.\nNel suo significato moderno, la parola arte \u00e8 comunemente usata come il processo o il risultato di lavori materiali che, dal concetto alla creazione, aderisce all'impulso creativo. L'arte si distingue dagli altri lavori per essere in gran parte distaccata dalla necessit\u00e0 o da ogni indeterminata volont\u00e0 creativa.\nLa musica \u00e8 un fenomeno intuitivo basato su tre principi: il ritmo, l'armonia e la melodia. Ascoltare musica \u00e8 forse la pi\u00f9 comune e universale delle attivit\u00e0 d'intrattenimento degli umani. Ci sono numerose variet\u00e0 di generi musicali e musica etnica.\nLa letteratura \u00e8 l'insieme dei lavori scritti e orali, specialmente quelli creativi, di fantasia e non. La letteratura comprende diversi generi come la poesia, l'epica, il mito ecc.\nSpiritualit\u00e0 e religione.\nFin dalla sua comparsa, l'uomo si \u00e8 posto delle domande per rispondere a questioni fondamentali sul ruolo dell'umanit\u00e0 nell'universo o il significato della vita; questo bisogno ha portato l'uomo a sviluppare credenze che ammettono l'esistenza di un piano trascendente e sovrannaturale.\nQuesto comportamento, indicato con il termine generico di spiritualit\u00e0, \u00e8 una delle caratteristiche che distingue in maniera netta l'uomo dagli animali.\nLa spiritualit\u00e0, spesso con argomenti supportati dalla filosofia, introduce concetti come Dio o il karma, ai quali l'uomo arriva non con ragionamenti ed esperienze di tipo scientifico, ma attraverso la fede, cio\u00e8 il credere a qualcosa indipendentemente da prove materiali.\nUna possibile manifestazione della spiritualit\u00e0 in forma organizzata e comunitaria \u00e8 la religione. Partendo dalla ricerca spirituale, il credo religioso introduce culti, norme morali, istituzioni, oggetti e testi sacri che danno forma ed espressione all'esperienza spirituale.\nLa religione prevede la venerazione di una o pi\u00f9 divinit\u00e0, spesso conosciute tramite la rivelazione delle stesse. Il rapporto personale con le divinit\u00e0 prevede pratiche come ad esempio la preghiera o la meditazione; ci sono poi espressioni di tipo comunitario come riti o celebrazioni. In alcune religioni, il ruolo attivo spetta ad un clero, costituito da un gruppo di persone che si occupa dei culti e guida il gruppo di fedeli.\nNel corso della storia la religione \u00e8 stata spesso contrapposta alla scienza e in generale alla razionalit\u00e0. Degenerazioni della religione e credenze popolari portano alle superstizioni, forme di credenza in netto contrasto con la ragione, mentre esistono posizioni come ateismo e agnosticismo che si pongono contro o si distaccano dalla proposta religiosa.\nSecondo stime dell'Enciclopedia Britannica nel mondo ci sono 1 miliardo e 154 milioni di atei ed agnostici. Un totale molto basso se messo a confronto con l'Islam, la seconda religione con maggior numero di fedeli, oltre 1,8 miliardi, dopo il Cristianesimo, con oltre 2 miliardi e 100 milioni di fedeli.\nFilosofia.\nLa filosofia \u00e8 una disciplina di studio che coinvolge l'investigazione, l'analisi e lo sviluppo di idee in generale, astratte o fondamentali. \u00c8 una disciplina che cerca spiegazioni su valori, sulla realt\u00e0 da importanti speculazioni.\nLe discipline filosofiche pi\u00f9 importanti sono la logica, l'ontologia, la metafisica, l'epistemologia e include rami di etica ed estetica. La filosofia copre una grande vastit\u00e0 di argomenti, ed \u00e8 usata anche per riferire la visione del mondo di particolari filosofi o di scuole filosofiche.\nLa metafisica \u00e8 la branca della filosofia che studia il principio primo, l'essere e l'esistenza (ontologia). Tra le dottrine di religione e scienza, sta la prospettiva filosofica della cosmologia metafisica. Questa antica disciplina di studio si occupa di giungere a logiche conclusioni sulla natura dell'universo, sull'umanit\u00e0, su dio e su altre connessioni basate su estensioni di queste ricerche derivate dalla religione o dalla semplice osservazione.\nGli uomini spesso considerano s\u00e9 stessi come la specie dominante sulla Terra e l'intelligenza pi\u00f9 avanzata capace di modificare il proprio ambiente. Questa credenza \u00e8 molto forte soprattutto nella moderna cultura occidentale. Tuttavia esiste anche una visione pessimistica dell'uomo che considera la brevit\u00e0 della sua vita.\nL'umanesimo \u00e8 una filosofia che sviluppa una dottrina socio-politica che non \u00e8 collegata con le culture locali, ma che include tutta l'umanit\u00e0 per i caratteri comuni. Poich\u00e9 le credenze spirituali spesso si manifestano come dottrine religiose, l'umanesimo laico cerca una risposta alla necessit\u00e0 di una filosofia comune che va oltre le caratteristiche culturali di religioni e codici morali locali. Molti umanisti sono religiosi e vedono l'umanesimo come una matura espressione della verit\u00e0 comune presente in molte religioni. Gli umanisti affermano la possibilit\u00e0 di una verit\u00e0 oggettiva e accettano che la percezione umana della verit\u00e0 sia imperfetta. Le dottrine basilari dell'umanesimo sono che gli umani sono importanti e che possono risolvere diversi problemi legati all'uomo e che la scienza, la libert\u00e0 di parola, il pensiero razionale, la democrazie e la libert\u00e0 nelle arti sono obiettivi di molti popoli. L'umanesimo dipende soprattutto sulla ragione e sulla logica, non tenendo conto del soprannaturale e del trascendente.\nScienza e tecnologia.\nLa scienza \u00e8 il metodo di indagine dei fenomeni basato sull'esperimento e sulla misurazione dei risultati ottenuti dall'esperimento attraverso modelli matematici allo scopo di dimostrare un'ipotesi o di verificare una teoria. La tecnologia \u00e8 l'insieme degli strumenti attraverso il cui utilizzo l'uomo raggiunge i suoi obiettivi.\nLe culture umane sono caratterizzate e differenziate dagli oggetti che essi fanno ed utilizzano. L'archeologia cerca di ricostruire la storia del passato e di civilt\u00e0 perdute in parte attraverso l'esame di manufatti che esse hanno prodotto. Gli antichi uomini hanno lasciato oggetti di pietra, pentolame e gioielli che sono caratteristici per ogni luogo e periodo.\nGli sviluppi tecnologici sono passati da una cultura ad un'altra. Per esempio le tecniche agricole o gli sviluppi in materia di armi, architettura e metallurgia.\nAlcune tecniche possono essere trasmesse attraverso la tradizione orale. Lo sviluppo della scrittura ha reso possibile la trasmissione di informazioni da generazione a generazione, da un luogo all'altro con grande precisione.\nInsieme, questi sviluppi hanno innescato il processo di civilizzazione e urbanizzazione, con i loro complessi ordinamenti sociali. Inoltre ci\u00f2 comporta l'istituzionalizzazione dello sviluppo di nuove tecnologie. Questa scienza \u00e8 ora al centro di tutta la cultura umana.\nIn tempi recenti, la fisica e l'astrofisica coprono un ruolo centrale per formare ci\u00f2 che si conosce come cosmologia, che \u00e8 la scienza che studia l'universo attraverso l'osservazione e l'esperimento. Questa disciplina, che focalizza sull'universo in larga scala, inizia dalla teoria del big bang, un'inflazione dello spazio-tempo avvenuta circa 14 miliardi di anni fa. Dopo questo inizio, gli scienziati propongono teorie sul suo sviluppo e sulla sua fine ultima.\nSociet\u00e0.\nL'uomo \u00e8 un animale sociale e cerca l'interazione con altri individui. La societ\u00e0 umana prevede diversi tipi di raggruppamenti, di carattere collaborativo, istituzionale o affettivo.\nLa pi\u00f9 semplice e diffusa delle societ\u00e0 umane \u00e8 la famiglia, composta da individui legati da relazioni affettive e di parentela che vivono insieme nella stessa abitazione. L'esempio pi\u00f9 comune di famiglia \u00e8 costituito dalla coppia di genitori con i figli.\nLa societ\u00e0 in senso ampio del termine \u00e8 la Nazione ovvero un vasto raggruppamento di persone accomunate da lingua, cultura, storia ed etnia.\nLa socializzazione degli esseri umani prevede l'intreccio di relazioni di varia natura; possono essere basate su un rapporto di amicizia, formate per vicinanza geografica (come in un villaggio), per affinit\u00e0 o per comuni intenti (come per le associazioni), o per intenti collaborativi (come nel mondo del lavoro).\nLa societ\u00e0 umana nel corso della storia ha maturato una differenziazione in classi sociali, determinate da fattori economici, etnici o di altro genere.\nUn'attivit\u00e0 che nasce in una societ\u00e0 \u00e8 lo sport, che ha il fine pratico di attivit\u00e0 fisica, ma ha anche un ruolo culturale importante come disciplina agonistica, mezzo di socializzazione oltre che come forma di intrattenimento e svago.\nGoverni e politica.\nUno stato \u00e8 una comunit\u00e0 politicamente organizzata che occupa un definito territorio, che ha un governo organizzato e che possiede sovranit\u00e0 interna ed esterna. Il riconoscimento dell'indipendenza di uno Stato dagli altri, conformandolo agli accordi internazionali, \u00e8 spesso importante per lo stabilimento della sua posizione di stato. Per Max Weber per Stato si deve intendere \u00abun'impresa istituzionale di carattere politico in cui l'apparato amministrativo avanza con successo una pretesa di monopolio della coercizione della forza legittima in vista dell'attuazione degli ordinamenti\u00bb.\nIl governo pu\u00f2 essere definito come l'insieme delle istituzioni che creano e si impegnano a far rispettare le leggi.\nLa politica \u00e8 il processo secondo cui le decisioni sono prese attraverso gruppi. Nonostante il termine sia applicato generalmente in ambito di governi, una politica pu\u00f2 anche essere osservata in qualsiasi interazione tra gruppi umani.\nNel caso pi\u00f9 comune, volendo tentare una definizione potremmo dire che la politica \u00e8 quell'attivit\u00e0 umana, che si esplica in una collettivit\u00e0, il cui fine ultimo \u00e8 incidere sulla distribuzione delle risorse materiali e immateriali.\nAl giorno d'oggi, nessuna nazione dichiara apertamente di voler realizzare un governo mondiale, anche se alcuni considerano alcuni istituti internazionali come la Corte penale internazionale, le Nazioni Unite, il Fondo monetario internazionale e alcune unioni sovranazionali (come l'Unione europea) come l'inizio di una politica fortemente comunitaria che porterebbe in un prossimo futuro verso un regime di governo a livello mondiale.\nGuerra.\nLa guerra \u00e8 una situazione di conflitto tra Stati, organizzazioni o gruppi di persone relativamente grandi, caratterizzato dall'uso di violenza letale tra i belligeranti. Si \u00e8 stimato che durante il XX secolo tra 167 e 188 milioni di esseri umani siano morti a causa della guerra.\nUna percezione comune della guerra \u00e8 una serie di campagne militari tra i due nemici che portano avanti una disputa sul potere, sul territorio, sulle risorse naturali, sulla religione o su altro. Una guerra ai fini di liberazione o occupazione di territori e paesi \u00e8 a volte detta \"guerra di liberazione\", mentre una guerra tra elementi di uno stesso Stato \u00e8 detta \"guerra civile\".\nLa storia della guerra \u00e8 stata un continuum di scoperte e innovazioni in campo tecnologico e tattico, come il combattimento corpo a corpo, l'uso di armi a lungo raggio, la propaganda e lo sterminio etnico.\nL'intelligenza militare ha sempre coperto un ruolo importante nel determinare vittorie e sconfitte. Nei conflitti moderni i soldati e i veicoli bellici sono usati per la terra, navi da guerra sono utilizzate per il mare e le potenze aeree per il cielo. Lo spazio \u00e8 recentemente diventato un importante fattore nei conflitti, nonostante le guerre moderne non coinvolgano ancora lo spazio fuori dell'atmosfera. La guerra porta violentemente sviluppi in politica, storia e tecnologia. Importanti invenzioni in medicina, navigazione, metallurgia, produzione, energia nucleare e informatica sono state pensate inizialmente per scopi bellici.\nCommercio ed economia.\nIl commercio \u00e8 lo scambio volontario di beni e servizi ed \u00e8 oltretutto una forma di economia. Il meccanismo che favorisce lo scambio commerciale \u00e8 chiamato mercato. L'origine del commercio \u00e8 stato il baratto, ossia lo scambio diretto di beni e servizi. I commercianti moderni generalmente negoziano attraverso un mezzo di scambio, come la moneta. Come risultato, l'acquisto \u00e8 separato dalla vendita. L'invenzione della moneta (e successivamente del credito, della banconota e del pagamento virtuale) ha semplificato e promosso notevolmente il commercio.\nIl commercio esiste per diverse ragioni. A causa della specializzazione e della divisione del lavoro, molte persone si concentrano su un piccolo aspetto della manifattura o dei servizi, vendendo il loro lavoro come un prodotto. Il commercio tra pi\u00f9 aree geografiche (nazioni, regioni o citt\u00e0) si crea perch\u00e9 ogni regione pu\u00f2 avere un certo tipo di vantaggio nella produzione di alcuni beni, ad esempio per la maggiore manodopera che permette di abbassare i costi di produzione, o per i costi limitati di una certa risorsa. Il commercio tra diverse regioni rende dunque vantaggi ad entrambe le parti.\nL'economia \u00e8 una scienza sociale che studia la produzione, la distribuzione e il commercio di beni e servizi.\nL'economia viene generalmente distinta in macroeconomia, che studia le variabili aggregate (consumo, investimento, risparmio) e microeconomia, che studia le regole di comportamento economico dei singoli soggetti. Gli aspetti pi\u00f9 importanti della economia sono la produzione, la distribuzione, il commercio e la concorrenza. L'economia cerca di prevedere soprattutto come i prezzi cambiano in funzione della domanda e dell'offerta."}
{"id": "71911", "revid": "701660", "url": "https://it.wikipedia.org/wiki?curid=71911", "title": "Trasformazione galileiana", "text": "In fisica la trasformazione galileiana \u00e8 un insieme di leggi che descrivono il legame tra le coordinate di un oggetto rispetto a due sistemi di riferimento in moto rettilineo uniforme l'uno rispetto all'altro, nell'ipotesi che le velocit\u00e0 in gioco siano molto inferiori alla velocit\u00e0 della luce.\nRelazioni tra le grandezze nei sistemi di riferimento.\nPosizione relativa.\nLa relazione fra le due misure sar\u00e0:\nE quindi entrambi, utilizzando le proprie misure, sono in grado di calcolare che cosa ha misurato l'altro. Al limite, basta che uno dei due effettui le misure e le trasmetta all'altro per i suoi calcoli. Se gli osservatori determinano la posizione di formula_2 in tempi successivi allora sono in grado di determinare il vettore posizione di formula_2 in funzione del tempo, e quindi:\nVelocit\u00e0.\nGli osservatori possono pure calcolare la velocit\u00e0 e l'accelerazione di formula_2 mentre si sposta lungo la sua traiettoria. L'osservatore formula_6 vede l'altro osservatore muoversi con velocit\u00e0 formula_7, mentre formula_8 vede formula_6 muoversi con velocit\u00e0 formula_10. Entrambi determinano la posizione del punto formula_2 in tempi successivi formula_12 e formula_13.\nGli spostamenti misurati dai due osservatori nel medesimo intervallo di tempo sono diversi, quindi anche le velocit\u00e0 di formula_2 risultano diverse tuttavia i due osservatori possono convertire nel proprio sistema di riferimento le velocit\u00e0 misurate dall'altro osservatore, a patto di conoscere la velocit\u00e0 con la quale questo si muove.\nIn pratica si verifica la relazione:\nTutto questo funziona soltanto se \u00e8 possibile effettuare misure contemporanee.\nAccelerazione.\nSe i due osservatori sono in moto rettilineo uniforme l'uno rispetto all'altro si avr\u00e0:\nse, invece, si trovano in moto accelerato l'uno rispetto all'altro, le accelerazioni viste dai due sono allora diverse il che richiede una formula di conversione.\nTrasformazioni.\nEsempio di moto unidirezionale.\nConsideriamo due osservatori nello spazio tridimensionale in moto relativo rettilineo uniforme uno rispetto all'altro, disposti sul piano in maniera del tutto arbitraria. Pertanto, conviene allineare gli osservatori facendo coincidere i piani definiti dai loro assi formula_18 e formula_19 ed allineando gli assi formula_18 nella direzione del moto. Questo \u00e8 possibile perch\u00e9 lo spazio euclideo \u00e8 omogeneo e isotropo quindi consente traslazioni lungo i tre assi e rotazioni sui tre piani coordinati.\nSi vede immediatamente che le trasformazioni per passare da un osservatore all'altro, rispettivamente per il primo e il secondo, sono:\ndette trasformazioni galileiane. In pratica su una dimensione si aggiunge il moto uniforme.\nSi possono scrivere anche come prodotto di una matrice per un vettore in quanto sistemi di equazioni lineari:\nCi\u00f2 conferma che le trasformazioni galileiane sono delle simmetrie di traslazione nello spazio.\nTrasformazioni per un moto generico.\nNello spazio euclideo, nel caso di moto generico nelle tre dimensioni spaziali, descritto usando il sistema di riferimento cartesiano, le trasformazioni di Galileo sono:\ndove formula_24 \u00e8 la velocit\u00e0 a cui trasla un sistema di riferimento rispetto all'altro.\nRiscrivendo il sistema lineare in forma matriciale si ha:"}
{"id": "71936", "revid": "1833487", "url": "https://it.wikipedia.org/wiki?curid=71936", "title": "Relativit\u00e0 galileiana", "text": "In fisica, la relativit\u00e0 galileiana afferma che le leggi della meccanica hanno sempre la stessa forma nei sistemi di riferimento inerziali. Da ci\u00f2 consegue che nessun esperimento pu\u00f2 consentire di distinguere due sistemi di riferimento in moto rettilineo uniforme fra loro. \u00c8 il primo esempio storico esplicito del principio di relativit\u00e0.\nGalileo descrisse il principio nel 1632 nel suo Dialogo sopra i due massimi sistemi del mondo utilizzando l'esempio di una nave in viaggio a velocit\u00e0 costante, senza scosse, su un mare perfettamente calmo: qualunque osservatore che faccia esperimenti sotto coperta non riesce a determinare se la nave sia in moto o ferma. Nella seconda giornata del libro, il copernicano Filippo Salviati afferma testualmente: \nTrasformazioni.\nGalileo mise a punto regole di trasformazione delle coordinate, dette trasformazioni galileiane, che permettevano di esprimere le tre coordinate spaziali in un sistema di riferimento conoscendone l'espressione in un altro; ci\u00f2 consente di spostare le analisi da un osservatore inerziale a un altro. Quando effettuano le misure i due osservatori sono lontani l'uno dall'altro e, siccome le loro osservazioni devono essere fatte nello stesso istante, devono scambiarsi segnali. Galileo era perfettamente conscio di tale problema, tanto che prov\u00f2 a misurare la velocit\u00e0 della luce fra due osservatori che facevano segnali con una lanterna. Ne dedusse che la velocit\u00e0 \u00e8 elevatissima e archivi\u00f2 la questione come irrilevante ai fini pratici.\nSecondo Galilei (e poi Newton) il tempo, che si pu\u00f2 considerare come una quarta coordinata, \u00e8 lo stesso in entrambi i sistemi inerziali. Cio\u00e8 nell'ambito della meccanica classica tutti gli orologi marciano con lo stesso ritmo e di conseguenza gli intervalli temporali fra due eventi successivi saranno gli stessi per entrambi gli osservatori. Bench\u00e9 questa ipotesi sembri ovvia, in seguito Einstein dimostr\u00f2 nella sua teoria della relativit\u00e0 ristretta che essa risulta apprezzabilmente non corretta quando si ha a che fare con situazioni in cui la velocit\u00e0 relativa dei due sistemi \u00e8 confrontabile con quella della luce.\nComposizione della velocit\u00e0.\nLa pi\u00f9 importante conseguenza delle trasformazioni galileiane \u00e8 la composizione della velocit\u00e0. Un esempio viene dato da una barca che si muove con velocit\u00e0 formula_1 rispetto all'acqua di un canale che a sua volta si muove con velocit\u00e0 formula_2 rispetto alla riva. Un osservatore formula_3 \u00e8 solidale con la riva, un altro formula_4 con la corrente.\nLa trasformazione galileiana ci dice che:\ne quindi che:\nLa composizione dei moti si spiega nel quadro della relativit\u00e0 galileiana. formula_4 \u00e8 solidale con la corrente. Per lui la barca si muove con velocit\u00e0 formula_8. Per \"O\" la barca si muove contro corrente con velocit\u00e0 v, la corrente con velocit\u00e0 \"u\". Se vo' e \"u\" sono costanti, anche \"v\" \u00e8 costante e quindi il moto della barca \u00e8 rettilineo uniforme.\nQuindi, per l'osservatore \"O\", le velocit\u00e0 della corrente e della barca si compongono sommandosi quando la barca va nel verso della corrente e sottraendosi quando va controcorrente.\nVa sottolineato che \"O\u2019\", con i suoi strumenti, misura sempre la velocit\u00e0 \"v\" della barca rispetto all'acqua e pu\u00f2 anche misurare la velocit\u00e0 con la quale l'acqua scorre davanti ad \"O\". Quest'ultimo misura anch'esso la velocit\u00e0 con la quale si muove l'acqua e, a differenza di \"O\u2019\", misura pure la velocit\u00e0 di \"O\u2019\" rispetto alla sponda del canale.\nLa freccia di Leonardo.\nLa composizione delle velocit\u00e0 era gi\u00e0 nota a Leonardo da Vinci che nel codice Leicester scrive l'esempio di un arciere che lancia una freccia dal centro della Terra verso la superficie. L'esempio \u00e8 ripreso in maniera pi\u00f9 formale da Galilei (1632). Qui un osservatore esterno alla Terra vede comporsi il moto rettilineo della freccia lungo un raggio e il moto rotatorio della Terra. Il moto risultante sar\u00e0 una spirale di Archimede.\nConseguenze.\nOgni moto pu\u00f2 venire descritto solo rispetto a un osservatore il quale si ritiene fermo in quanto \u00e8 solidale con il sistema di riferimento che utilizza per le sue misure.\nIl che porta a dire che ogni osservatore, chiuso all'interno del proprio sistema di riferimento, non pu\u00f2 sapere se \u00e8 in moto o \u00e8 fermo. Galilei fa l'esempio di qualcuno che effettui diverse osservazioni nella stiva di una grande nave in movimento e veda che queste non differiscono da quelle che ha precedentemente effettuato sulla terraferma.\nIl principio di relativit\u00e0 si pu\u00f2 esprimere in molti modi ma essenzialmente afferma che le leggi della fisica sono invarianti per osservatori in moto relativo uniforme. In pratica un sistema di riferimento inerziale (quindi in moto costante) corrisponde ad un sistema in quiete.\nLimiti.\nLe condizioni a priori della teoria della relativit\u00e0 galileiana sono che osservatori distanti, con diversi orologi:\nSi immagina che i due osservatori possano sincronizzare i loro orologi, inviandosi un segnale. Si pu\u00f2 pensare che la sincronizzazione sia possibile anche se la velocit\u00e0 del segnale (luce) sia finita. Basta conoscerla. Ma ci\u00f2 non \u00e8 possibile poich\u00e9 sulla dimensione temporale la relativit\u00e0 galileiana ha il suo limite.\nInfatti verso la fine del 1800 Ernst Mach e diversi altri, fra cui Hendrik Lorentz, si scontrarono con i limiti della relativit\u00e0 galileiana, che non era utilizzabile per i fenomeni elettromagnetici. In particolare le leggi dell'elettricit\u00e0 e del magnetismo sembravano dipendere dal sistema di riferimento utilizzato. In pratica la trasformazione galileiana della velocit\u00e0:\nnon era applicabile alle onde elettromagnetiche.\nAlbert Einstein, nel formulare la teoria della relativit\u00e0 ristretta, si trov\u00f2 quindi di fronte a due tipi di trasformazioni: le trasformazioni di Galileo, valide per la meccanica classica, e le trasformazioni di Lorentz, valide per l'elettromagnetismo, ma prive di un supporto teorico convincente. La situazione era molto ambigua e non c'era un nesso tra i due tipi di trasformazioni."}
{"id": "71941", "revid": "287204", "url": "https://it.wikipedia.org/wiki?curid=71941", "title": "Ezzelino da Romano", "text": "Ezzelino da Romano pu\u00f2 indicare uno di questi personaggi storici:"}
{"id": "71942", "revid": "3732", "url": "https://it.wikipedia.org/wiki?curid=71942", "title": "Ennio Flaiano", "text": "Specializzato in elzeviri, Flaiano scrisse per \"Oggi\", \"Il Mondo\", il \"Corriere della Sera\" e altre testate. Lavor\u00f2 a lungo con Federico Fellini, con cui collabor\u00f2 ampiamente ai soggetti e alle sceneggiature dei suoi pi\u00f9 celebri film, tra i quali \"La strada\", \"La dolce vita\" e \"8\u00bd\".\nBiografia.\nNato il 5 marzo del 1910 a Pescara nel quartiere antico Portanuova, in una casa sul corso G. Manthon\u00e8, ultimo di sette figli, da Cetteo Flaiano (1859-1943) e Francesca Di Michele (1873-1938), il giovane Ennio passa un'infanzia di viaggi e spostamenti continui tra Pescara, Camerino, Senigallia, Fermo e Chieti, tra scuole e collegi. Nel 1922 arriva a Roma (viaggiando il 27 ottobre in treno, per fortuita coincidenza, in compagnia di fascisti della Marcia su Roma, pi\u00f9 tardi ne racconter\u00e0 gustosi aneddoti). Nella capitale compie gli studi secondari superiori nel Convitto nazionale fino al liceo artistico (diplomato nel 1929) e si iscrive alla Facolt\u00e0 di architettura, senza per\u00f2 terminare gli studi universitari.\nAll'inizio degli anni trenta, mentre divide una stanza in viale delle Milizie con il pittore Orfeo Tamburi e collabora come scenografo con Anton Giulio Bragaglia, conosce Mario Pannunzio, Telesio Interlandi, Leo Longanesi e altre firme del giornalismo italiano, iniziando a collaborare alle riviste \"L'Italia Letteraria\" e \"Occidente\" scrivendo recensioni di libri. Dal 1933 al 1936, dopo un soggiorno a Pavia per frequentare la Scuola Ufficiali, partecipa alla Guerra d'Etiopia.\nTornato a Roma, nel 1938 collabora al settimanale \"Omnibus\" di Longanesi ed a \"Quadrivio\". Nel 1939 inizia ad occuparsi di cinema, collaborando con il neonato settimanale \"Oggi\" per il quale scriver\u00e0 per alcuni mesi recensioni in cui i giudizi sui film sono il pretesto per far emergere un \u00absotterraneo dissenso al regime\u00bb. Frequenta l'Antico Caff\u00e8 Greco e le trattorie dove si incontra spesso con personaggi della vita letteraria e artistica romana quali Aldo Palazzeschi, Carlo Levi, Libero de Libero, Sandro Penna, Vitaliano Brancati, Vincenzo Cardarelli, ma anche Irving Penn, Orson Welles ecc. Nel 1940 sposa Rosetta Rota (1911-2003), insegnante di matematica nata a Vigevano, zia di Gian-Carlo Rota.\nNel 1942 nasce la figlia Luisa, soprannominata Lel\u00e8, la quale all'et\u00e0 di otto mesi inizia a dare i primi segni di una gravissima forma di encefalopatia che comprometter\u00e0 tragicamente la sua vita. Splendide pagine su questo drammatico evento si trovano ne \"La valigia delle Indie\". All'inizio degli anni quaranta collabora anche a diversi altri giornali, come critico teatrale, recensore letterario e cinematografico (anche con pseudonimi come Patrizio Rossi, Ezio Bassetto o Ennio Di Michele) come \u00abCine Illustrato\", \"Cinema\", \"Storia di ieri e di oggi\", \"Mediterraneo\", \"Documento\" \"Il Popolo di Roma\", \"Italia\".\nDal 1943 inizia a lavorare da sceneggiatore per il cinema. Al cinema lo legher\u00e0 per sempre un rapporto di amore-odio. Nel 1945 \u00e8 capocronista del quotidiano \"Risorgimento Liberale\", poi passa a \"Il Secolo XX\" (alcuni articoli li firma con lo pseudonimo Pickwick), ma scrive anche su \"Star\", \"Mercurio\" (rivista appena fondata da Alba de C\u00e9spedes), \"Domenica\" e \"Citt\u00e0\" e \"La citt\u00e0 libera\".\nSeguono le collaborazioni a \"Cinelandia\" (settimanale da lui fondato che dura cinque mesi del 1946), \"Omnibus\" (l'edizione diretta da Salvato Cappelli, successiva a quella ormai chiusa prima della guerra), \"Film Rivista\", \"Giornale di Sicilia\", quindi \"L'Europeo\", \"La Voce Repubblicana\", \"Corriere di Milano\", \"Bis\" (rivista diretta da Giuseppe Marotta) ecc. Nel 1947 vince il primo Premio Strega con \"Tempo di uccidere\", appassionato romanzo sulla sua esperienza in Etiopia, scritto in appena tre mesi dietro espressa richiesta di Leo Longanesi.\nL'attivit\u00e0 giornalistica a questo punto si concentra solo su \"Il Mondo\" di cui \u00e8 caporedattore fino al 1951. Tiene la rubrica \"Diario notturno\" (poi raccolta in volume da Bompiani, 1956). Tra il 1947 e il 1971 Flaiano scrive alcune tra le pi\u00f9 belle sceneggiature del cinema del dopoguerra, collaborando a film di registi quali Federico Fellini (10 film), Marcello Pagliero e Alessandro Blasetti (4 ciascuno), Luigi Zampa, Luciano Emmer e Gianni Franciolini (3 ciascuno), Romolo Marcellini, Alberto Lattuada, Camillo Mastrocinque, Mario Soldati, Mario Monicelli, Dino Risi e Gian Luigi Polidoro (2), ma anche Renato Castellani, Roberto Rossellini, William Wyler, Domenico Paolella, Michelangelo Antonioni, Antonio Pietrangeli, Eduardo De Filippo, Pietro Germi, Elio Petri e altri ancora.\nAll'attivit\u00e0 di giornalista si dedica con articoli sul \"Corriere della Sera\", \"Tempo presente\", \"L'Illustrazione Italiana\", \"Corriere d'Informazione\" e \"l'Espresso\", poi (dal 1964) con \"L'Europeo\". Negli anni sessanta inizia un periodo di viaggi e relazioni internazionali, si reca in Spagna (dove collabora con il regista Luis Berlanga), a Parigi (dove scrive per Louis Malle un film poi non realizzato) e ad Amsterdam (per \"La ragazza in vetrina\"), a Zurigo (per incontrare la vedova di Thomas Mann, sul cui \"Tonio Kr\u00f6ger\" sta scrivendo un film) e a Hong Kong (per un film di Gian Luigi Polidoro), quindi negli Stati Uniti (per l'Oscar a \"8\u00bd\"), di nuovo a Parigi (dove scrive una sceneggiatura tratta dalla \"Recherche\" di Proust per Ren\u00e9 Cl\u00e9ment, film che non si riuscir\u00e0 a fare), a Praga (dove incontra Milo\u0161 Forman) e in Israele (viaggio raccontato sulle pagine dell'\"Europeo\" nel 1967).\nAltri progetti coinvolgono George Cukor, Rex Harrison, il Canada (per il film \"Le voyager\", non realizzato), arriva persino a immaginarsi regista di un film americano che non riesce a fare. All'inizio di marzo 1970 viene colpito da un primo infarto. \"Tutto dovr\u00e0 cambiare\", scrive tra i suoi appunti. Va a vivere solo in un residence, portandosi pochissimi libri. Nello stesso tempo comincia a mettere ordine tra le sue carte, per dare alle stampe una versione organica della sua instancabile vena creativa: appunti sparsi su fogli di ogni tipo vengono lentamente catalogati. Ma gran parte di questo corpus di scritti \u00e8 destinato a essere pubblicato postumo.\nIl 5 novembre 1972 pubblica nel \"Corriere della Sera\" il suo ultimo articolo, di carattere autobiografico. Il 20 novembre dello stesso anno, mentre \u00e8 in clinica per alcuni accertamenti, viene colpito da un secondo, questa volta fatale, infarto. La figlia Lel\u00e8 morir\u00e0 nel 1992. La moglie Rosetta \u00e8 morta alla fine del 2003. La famiglia \u00e8 riunita nel cimitero di Maccarese, vicino a Roma. Il suo archivio \u00e8 conservato presso il Centro per gli studi sulla tradizione manoscritta di autori moderni e contemporanei dell\u2019Universit\u00e0 di Pavia, mentre un consistente \"fondo Flaiano\", comprendente materiale cinematografico, disegni e numerosa altra documentazione della sua attivit\u00e0, \u00e8 attualmente custodito e consultabile presso la Biblioteca Cantonale del Ticino a Lugano, alla quale fu donato dalla moglie Rosetta, che si era stabilita in quella citt\u00e0 dopo la morte dello scrittore.\nFlaiano e Roma.\nIl nome di Flaiano \u00e8 legato indissolubilmente a Roma, citt\u00e0 amata e odiata. Testimone delle evoluzioni e degli stravolgimenti urbanistici, dei vizi e delle virt\u00f9 dei cittadini romani, Flaiano ha saputo vivere la capitale in tutti i suoi aspetti, tra cantieri, locali della \"dolce vita\", strade trafficate.\nNe \"La solitudine del satiro\" Flaiano ha lasciato numerosi passi riguardanti la sua Roma. In particolare va ricordato un lungo articolo (apparso su \"Il Mondo\" nel 1957) nel quale viene descritta la nascita del quartiere Talenti, nella zona nord-est di Roma, segno della frenetica crescita urbanistica, che lentamente inghiottiva la campagna. Nella zona limitrofa (il quartiere Montesacro), Ennio Flaiano visse dal 1953 e qui una targa commemorativa (posta dalla Compagnia Teatrale LABit) ricorda il suo passaggio.\nSembra quasi confermare il difficile rapporto di Flaiano con Roma il fatto che la tomba dell'autore si trovi a Maccarese (Fiumicino), zona marittima alle porte della capitale, dove Flaiano visse diversi anni.\nLetteratura.\nFine e ironico moralista, ma anche acre e tragico al tempo stesso, produsse opere narrative e varie prose tutte percorse da un'originale vena satirica e un vivo senso del grottesco, attraverso cui vengono stigmatizzati gli aspetti paradossali della realt\u00e0 contemporanea. Creava continuamente mottetti e aforismi, molti dei quali ancora di uso comune. Fu il primo vincitore del premio Strega, nel 1947, con il suo pi\u00f9 famoso romanzo, \"Tempo di uccidere\".\nIl poeta che compendia e riflette le contraddizioni, le inquietudini degli anni Cinquanta \u00e8 Ennio Flaiano: un non-poeta, uno sceneggiatore, uno scrittore di epigrammi, di pseudo poesie, uno scrittore di non-romanzi, o meglio, di romanzi mancati, \u00abridanciano, drammatico, gaglioffo, plebeo e aristocratico\u00bb come egli ebbe a definire Il \"Morgante\" di Luigi Pulci. \u00abPerch\u00e9 io scrivo? Confesso di non saperlo, di non averne la minima idea e anche la domanda \u00e8 insieme buffa e sconvolgente\u00bb, scrive Flaiano, poeta lunatico, irriverente, un arcimboldo antidemagogico, antiprogressista, antimarxista e antiborghese, personalit\u00e0 assolutamente originale che non pu\u00f2 essere archiviata in nessuna area e in nessuna appartenenza letteraria. Personaggio tipico della nuova civilt\u00e0 borghese dei caff\u00e8, che folleggia tra l'erotismo, l'alienazione, la noia dell'improvviso benessere. Con le sue parole: \u00abIn questi ultimi tempi Roma si \u00e8 dilatata, distorta, arricchita. Gli scandali vi scoppiano con la violenza dei temporali d'estate, la gente vive all'aperto, si annusa, si studia, invade le trattorie, i cinema, le strade\u2026\u00bb.\nFinita la ricostruzione, ecco che il benessere del boom economico \u00e8 gi\u00e0 alle porte. Flaiano decide che \u00e8 tempo di mandare in sordina la poesia degli anni Cinquanta, rif\u00e0 il verso alla lirica che oscilla tra Sandro Penna e Montale. Prova allergia e repulsione verso ogni avanguardismo e verso la poesia adulta, impegnata, seriosa, elitaria. Ne \"La donna nell'armadio \"(1957) si trovano composizioni di straordinaria sensibilit\u00e0 e gusto epigrammatico con un quantum costante di intento derisorio verso la poesia da paesaggio e i quadretti posticci alla Sandro Penna, le punture di spillo alla poesia di De Libero.\nTeatro.\nFlaiano scrisse anche per il teatro:\nDal 1969 il Teatro Arlecchino, sito in via Santo Stefano del Cacco a Roma, diventa in suo onore \"Teatro Flaiano\".\nRiconoscimenti.\nIl \"Premio Flaiano\".\nAlla sua memoria, nel 1974 \u00e8 stato istituito il Premio Flaiano, un importante concorso per soggettisti e sceneggiatori. La manifestazione si svolge ogni anno nella sua citt\u00e0 natale, Pescara, che, dopo la sua morte, gli ha intitolato una strada nel centro storico e l'omonimo ponte sul fiume Pescara. Ad Ennio Flaiano \u00e8 intitolata anche la biblioteca comunale del Municipio Roma III a Roma."}
{"id": "71945", "revid": "1718925", "url": "https://it.wikipedia.org/wiki?curid=71945", "title": "Galeotto (personaggio)", "text": "Galeotto (\"Galehaut\") \u00e8 un personaggio di vari romanzi appartenenti al ciclo bretone: favor\u00ec l'amore fra Lancillotto e Ginevra assumendo cos\u00ec il significato antonomastico che mantiene ancora oggi. Il nome deriva da un cognome letterario di origine francese.\nNell'episodio dantesco riguardante i due celebri cognati-amanti Paolo e Francesca (\"Divina Commedia\", Inferno, Canto V, 137) colui che fu amico di Lancillotto - appunto Galeotto - viene paragonato al libro che i due cognati stavano leggendo e vicino al quale consumano il loro atto d'amore: \"Galeotto fu 'l libro e chi lo scrisse\". Il libro riveste quindi la stessa funzione di Galeotto (amico di Lancillotto), cio\u00e8 quella di essere in grado di spingere un amante tra le braccia dell'altro. La critica \u00e8 stata a lungo discorde sull'argomento. Propende per\u00f2 per l'accettazione di questa forma di traslato.\nUgualmente, il nome di Galeotto viene usato da Giovanni Boccaccio all'inizio del \"Decameron\": \u00abComincia il libro chiamato Decameron, cognominato prencipe Galeotto\u00bb (da \"cognominare\", latino per \"designato con un cognome\")."}
{"id": "71946", "revid": "1745361", "url": "https://it.wikipedia.org/wiki?curid=71946", "title": "Galeotto", "text": ""}
{"id": "71950", "revid": "180559", "url": "https://it.wikipedia.org/wiki?curid=71950", "title": "Tradizioni natalizie", "text": "Il Natale \u00e8 una festa accompagnata da diversi costumi, folclore e celebrazioni, variabili da paese a paese, sia dal punto di vista sociale che religioso.\nStoria.\nMolte sono le tradizioni, le pratiche ed i simboli familiari del Natale, come l'albero di Natale, lo zampone, il cotechino, il ceppo di Natale, l'agrifoglio, il vischio, la stella di Natale, lo scambio di doni, gi\u00e0 presenti nelle tradizioni di alcuni popoli nordici prima dell'introduzione del cristianesimo. Le celebrazioni del solstizio invernale erano molto diffuse e popolari nel Nord Europa, e prima che fossero immesse nella tradizione cristiana, la parola Natale era definita con \"yul\", da cui \u00e8 stato tratto il termine anglosassone \"yule\" che significa appunto Natale. Per quanto riguarda l'albero di Natale, si crede che sia stato introdotto per la prima volta in Germania.\nSi ebbero anche conflitti tra religiosi ed autorit\u00e0 governative sulla celebrazione del Natale. Nell'Inghilterra cromwelliana, dove fior\u00ec una forte teocrazia conservatrice, e nella primissime colonie americane del New England, il Natale fu una tra le molte celebrazioni che furono soppresse.\nDopo la rivoluzione russa, in Unione Sovietica il Natale venne soppresso per i successivi settantacinque anni. Al giorno d'oggi presso i Testimoni di Geova, in alcuni gruppi Puritani, e presso i fondamentalisti cristiani, il Natale viene considerato come una festa pagana, non essendo esplicitamente menzionato dalla Bibbia e pertanto non celebrato.\nI doni rappresentano un aspetto importante e universale delle celebrazioni natalizie.\nDiffusissima in tutto il mondo \u00e8 una figura mitica che porta i doni ai bambini, ma nell'era del consumismo anche agli adulti, e che trae origine da San Nicola un vescovo del IV secolo, di cui tuttora il personaggio di Babbo Natale porta il nome (\"Santa Claus\") nei paesi nordeuropei.\nNel Nord America e nelle colonie inglesi si adottarono alcuni aspetti di questa celebrazione nelle vacanze natalizie, e \"Sinterklaas\" (un antico nome della figura donante) divenne \"Santa Claus\", o \"Saint Nick\". In Gran Bretagna, anche se questo nome era conosciuto veniva chiamato \"Pap\u00e0 Natale\", mentre in Italia \u00e8 Babbo Natale. Nel folclore anglo-statunitense, questo personaggio in carne, socievole e ridanciano, arriva durante la notte di Natale su una slitta trainata da una renna, o varie renne, scende per il camino, lascia i doni ai bambini e mangia il cibo che gli hanno lasciato. Il resto dell'anno lo passa fabbricando giocattoli e ricevendo lettere sul comportamento dei bambini. Nella tradizione francese, \u00e8 chiamato \"P\u00e8re N\u00f6el\", e la sua festa si \u00e8 sviluppata in modo analogo alla tradizione anglosassone. In alcune versioni della tradizione, gli elfi lavorano in un laboratorio di giocattoli, ed in alcuni casi \u00e8 anche sposato. In molti paesi i bambini lasciano dei contenitori vuoti, riempiti durante la notte, da Babbo Natale con piccoli doni, giocattoli, caramelle, o frutta. Negli Stati Uniti appendono sopra il caminetto una calza, che in Italia \u00e8 invece lasciata per la Befana, affinch\u00e9 il donatore la riempia di giochi e dolciumi. In altre culture mettono le loro scarpette fuori. Lo stesso fanno la sera prima del 6 dicembre, per la festa di San Nicola. L'usanza di portare doni non \u00e8 riservata a Babbo Natale o ad altri personaggi particolari, ma si sviluppa anche attraverso uno scambio reciproco di doni, sia in ambito familiare che fra amici.\nLa festivit\u00e0 di San Nicola.\nAncora oggi in molti paesi il 6 dicembre, giorno di San Nicola di Mira, \u00e8 il giorno dedicato ai doni.\nIn buona parte della Germania, i bambini mettono le loro scarpette sui davanzali sperando che San Nicola gliele riempia di caramelle e piccoli doni. Qui e nei Paesi Bassi il giorno di Natale \u00e8 solo una festa religiosa. La tradizione di San Nicola che porta regali ai bambini in Italia \u00e8 festeggiata in tutto il Trentino-Alto Adige (oltre che in Friuli, nel bellunese e nella Sinistra Piave), sotto il nome di San Nicol\u00f3.\nSolitamente San Nicol\u00f2 \u00e8 accompagnato da un personaggio chiamato \"Knecht Ruprecht\" (soprattutto nel nord) o \"Krampus\" (nel sud: Austria, Svizzera e Alto Adige), una sorta di diavolo che si sostituisce a Babbo Natale allo scopo di rapire i bambini.\nOltre a ci\u00f2 in Alto Adige la sera del 24 dicembre arriva il \"Christkind\" (in italiano chiamato Ges\u00f9 bambino, anche se in realt\u00e0 s'intendono due feste differenti).\nBefana, Santa Lucia ed altri portatori dei doni.\nI bambini delle province di Trento, Udine, Verona, Piacenza, Lodi, Cremona, Mantova, Bergamo, Brescia e della bassa modenese trovano i doni portati anche da Santa Lucia da Siracusa durante la notte del 13 dicembre, che inoltre viene festeggiata solennemente con funzioni religiose e folkloristiche proprio a Siracusa, citt\u00e0 natale della santa. Poi nella notte di Natale per tradizione si ha Babbo Natale.\nIn Spagna ed in paesi con tradizioni simili i doni sono portati dai Re Magi, sacerdoti ed indovini di religioni pagane, durante la festa dell'Epifania. La canzone \"Dodici giorni da Natale\" descrive perfettamente l'atmosfera ed il folklore che stanno alla base della tradizione appartenente alla vecchia Inghilterra nei giorni che vanno da Natale all'Epifania. Negli altri paesi, i doni natalizi sono portati da Babbo Natale la notte del 24 dicembre od al mattino del giorno di Natale. Fino ad un passato recente i doni venivano portati da membri non appartenenti alla famiglia il Giorno di Santo Stefano, il 26 dicembre.\nLe cartoline d'auguri Natalizie.\nLe cartoline d'auguri natalizie sono molto popolari sia in Europa che negli USA, in parte utilizzate per mantenere relazioni con parenti ed amici distanti e con conoscenze d'affari.\nMolte famiglie allegano alle cartoline fotografie che ritraggono i familiari e racconti sulle vicende che le hanno accompagnate durante il corso dell'anno.\nIl presepe.\nIl presepe (o presepio) \u00e8 una fra le originalit\u00e0 cristiane ed \u00e8 la rappresentazione scenica della Nativit\u00e0 di Ges\u00f9 Bambino. Il primo presepe fu italiano, vivente ed \"animalista\" ante litteram, infatti il suo ideatore fu San Francesco d'Assisi che nel 1223 a Greccio chiese ad un amico di porre in una grotta semplicemente una mangiatoia, un bue ed un asinello, affinch\u00e9 il popolo comprendesse de visu ed ammirasse la situazione ed il luogo dove nacque Ges\u00f9.\nDecorazioni Natalizie.\nLa decorazione di un albero di Natale con addobbi e luci natalizie, l'applicazione di ghirlande, di foglie sempreverdi, di particolari agrifogli e del vischio, fanno parte della tradizione.\nL'uso dell'agrifoglio \u00e8 stato introdotto dalla Chiesa delle origini con l'intento di sostituire il simbolo pagano dell'albero sempreverde: le foglie dell'agrifoglio rappresentano la corona di Cristo, mentre le bacche simboleggiano le gocce di sangue che escono dal capo.\nNel nord e nel sud America, di meno in Europa, \u00e8 tradizione decorare esternamente la casa con luci, slitte, fantocci ed altre figure natalizie.\nIl fiore natalizio per eccellenza \u00e8 la \"poinsettia\" (o stella di Natale). Ma ce ne sono altri molto popolari come l'agrifoglio, l'amarillide rossa ed il cactus di Natale.\nIl tronchetto di Natale o ciocco natalizio (in francese: \"b\u00fbche de No\u00ebl\") \u00e8 un dolce natalizio a forma di tronco ricoperto solitamente di cioccolato o crema di caff\u00e8 e glassa e riempito solitamente di marmellata, diffuso principalmente in Francia e negli altri Paesi francofoni (ma conosciuto anche altrove) e che ricorda la tradizione del ceppo di Natale. La ricetta sarebbe stata inventata da un pasticcere intorno al 1945.\nDiverse citt\u00e0 allestiscono o sponsorizzano decorazioni lungo le strade con luci, insegne e piazzando alberi di natale nelle piazze principali. Negli Stati Uniti, un tempo le decorazioni erano comprese nei temi religiosi.\nAspetti sociali e divertimento.\nIn molte aziende, scuole e comunit\u00e0 di molti paesi vengono organizzate ricevimenti e balli legati al Natale e sono feste che di solito lo precedono di diverse settimane. Nelle vie principali delle grandi citt\u00e0 vengono messe delle catene di luci, alberi e presepi; anche i negozi cambiano le vetrine adattandole al periodo natalizio con decorazioni e oggetti a tema. I grandi centri commerciali per ovvie ragioni di vendita sono generalmente i primi ad addobbarsi. Negli ultimi anni tra l'altro c'\u00e8 stata una generalizzata tendenza ad anticipare sempre di pi\u00f9 l'uscita degli articoli legati al Natale, invogliando la gente a fare compere gi\u00e0 con largo anticipo (usuale vedere panettone e pandoro sugli scaffali gi\u00e0 agli inizi di novembre mentre le decorazioni sulle corsie e vetrine partono dalla seconda met\u00e0 di novembre. Il 30 novembre giorno di Sant'Andrea pu\u00f2 considerarsi il primo giorno \"ufficiale\" dell'avvio del periodo Natalizio, periodo che con soluzione di continuit\u00e0 prosegue fino alla prima Domenica dopo l'Epifania (6 gennaio) per una durata di circa 40 giorni includendo quindi anche le celebrazioni del capodanno. Scuole, uffici e altre attivit\u00e0 fanno una chiusura per quelle che si definiscono vacanze di Natale esse (almeno per le scuole) partono il 23 dicembre e proseguono fino al 6 gennaio. Anche la televisione e il Cinema non si dispensano dall'adeguarsi al periodo proponendo film in tema natalizio, il genere cinepanettone si riferisce per l'appunto ai film con sfondo natalizio in uscita nel periodo suddetto.\nAlcuni gruppi, invece, mettono in scena sontuosi spettacoli, specialmente in America Latina. Altri, organizzano canti erranti e visitano i vicini di casa intonando canzoni natalizie. Nel mondo anglosassone, queste canzoni vengono chiamate \"carols\". Altri ancora svolgono, durante queste feste, del volontariato al fine di raccogliere fondi, destinati ad opere di carit\u00e0.\nSia nel giorno di Natale che nel giorno di Santo Stefano si preparano pranzi particolari, serviti con speciali men\u00f9 variabili da paese a paese. In particolare, nell'Europa dell'est queste feste familiari vengono precedute da periodi di digiuno.\nCelebrazioni e usanze religiose.\nLe celebrazioni religiose iniziano con l'Avvento, quattro settimane prima del Natale (tranne dove si utilizza il rito ambrosiano, dove le settimane sono sei), festa che rappresenta l'anticipazione della nascita di Cristo, caratterizzate da speciali servizi religiosi. Durante questo periodo si organizzano i canti dell'avvento, la distribuzione ai bambini di piccoli doni, e di dolci natalizi. Prima di Natale vengono organizzati degli inni religiosi e canti. Durante la vigilia e nella giornata stessa del Natale, viene celebrata la messa di mezzanotte e quella della Nativit\u00e0.\nCelebrazioni e folclore regionale.\nNord Europa.\nLa corona d'Avvento ha le sue origini nella \"Rauhen Haus\", un riformatorio di un diacono d'Amburgo. Questo \u00e8 stato aperto dal pastore della chiesa evangelica Johann Hinrich Wichern (1808-1881).\nNel Nord Europa, in particolare Germania e Paesi Bassi, le celebrazioni del periodo natalizio sono incentrate sulla figura di San Nicola (anche chiamato San Nicol\u00f2), la cui festa \u00e8 il 6 dicembre, e costituisce l'analogo del Santa Claus del mondo anglosassone. La parola Santa Claus deriva in particolare dall'olandese \"Sinterklaas\", dal personaggio reale di San Nicola, che porta doni ad ogni bambino buono, come in Germania, durante la notte tra il 5 e il 6 dicembre.\nNei Paesi Bassi, i bambini danno il benvenuto al \"Sint\" che arriva a Alkmaar dalla sua residenza estiva a Madrid in Spagna il giorno 13 novembre, con un battello carico di regali per i bambini che durante l'anno sono stati bravi e ne aspettano impazientemente il suo onomastico che cade il 6 dicembre. E quando ricorre \"pakjesavond\", cio\u00e8 la sera del 5 dicembre, il santo con il pastorale e la mitra rossa, attributi tipici dei Vescovi, arriva sui tetti sul suo cavallo bianco insieme ai suoi aiutanti di colore, un po' dispettosi, chiamati \"zwarte Pieter\" (\"Peter Neri\") per portare i regali ai bambini che lo stanno aspettando. Antagonisti al santo sono i \"Krampus\", diavoli scatenati che scorrazzano nelle citt\u00e0 in quelle notti. I dolcetti tipici olandesi della notte di \"Sinterklaas\" sono i Kruidnoten.\nLa sera di San Nicola o \"Sinterklaasavond\", nei Paesi Bassi, rimane un evento pi\u00f9 importante del Natale, tuttavia, negli ultimi anni, i Paesi Bassi hanno cominciato a celebrare nello stesso modo sia la vigilia che il Natale. Questo, ogni anno, causa una piccola controversia, se sia \"appropriato\" iniziare le celebrazioni del Natale, con i negozianti che preferiscono far partire la redditizia stagione natalizia immediatamente dopo \"Sinterklaasvond\" (qualche volta ornando di decorazioni anche prima), mentre altri sostengono che il Natale, festa \"straniera\" e \"commerciale\" viola troppo la tradizione e le celebrazioni di \"Sinterklaas\". Considerando gli antenati di Santa Claus, \u00e8 molto probabile che \"Sinterklaas\" sia pi\u00f9 in competizione con s\u00e9 stesso che con altri.\nIn Germania, le tradizioni natalizie variano da regione a regione. Successivo al giorno di San Nicola, che per la maggior parte dei bambini rappresenta il vero Babbo Natale che porta i doni la notte della vigilia, pone i doni sotto l'albero dopo aver mangiato un semplice pasto. I doni vengono portati da \"Weihnachtsmann\", che in tedesco significa proprio Babbo Natale e rassomiglia a San Nicola, da \"Christkind\", letteralmente Ges\u00f9 Bambino, un folletto, la cui somiglianza con il Bambin Ges\u00f9 \u00e8 oggetto di controversia. In alcune parti della Germania, dell'Austria e della Svizzera appare anche \"Knecht Ruprecht\", un diavoletto che si sostituisce a Santa Claus per umiliare e rapire i bambini.\nIn Alto Adige il periodo dell'Avvento ha un'importanza sconosciuta nel resto dell'Italia, nel quale vengono, tra l'altro, organizzati i diffusi e popolari \"mercatini di natale\" (in tedesco \"Christkindl-\", \"Weihnachts-\" o \"Adventsm\u00e4rkte\") e nel quale la gente si prepara alla venuta di Cristo con la preparazione di dolci e biscotti tipici natalizi, dell'albero (\"Weihnachts-\" o \"Christbaum\"), del presepe (\"Krippe\") e delle decorazioni. Il 6 dicembre viene festeggiato in tutta la provincia e da tutti i gruppi linguistici l'arrivo del \"Nikolaus\" (in italiano anche San Nicol\u00f2) accompagnato dai temibili \"Krampus\", che porta piccoli doni e dolci (cioccolata, mandarini e frutta secca, bonbon, Pfeffer- o Lebkuchen) spesso nel caratteristico sacchettino rosso. Ogni domenica d'Avvento vige l'usanza di accendere una candela sulla tipica corona dell'Avvento (\"Adventskranz\"), mentre ogni giorno i bambini attendono l'arrivo del Natale aprendo una casellina del \"calendario dell'Avvento\" (\"Adventskalender\") che parte dall'1 arrivando al 24. La sera della vigilia di Natale (\"Heiligabend\"), \u00e8 il momento in cui ci si scambia i doni e per i bambini arriva o il \"Christkind\" (anche in italiano Ges\u00f9 Bambino) o Babbo Natale (quest'ultimo \u00e8 molto pi\u00f9 diffuso tra i bambini di madrelingua italiana, sebbene nella maggior parte delle famiglie viga il binomio Ges\u00f9 Bambino/Babbo Natale). Per tutti vale la messa di mezzanotte del 24 dicembre. La festa non si conclude con il Natale, ma si attende l'arrivo dei \"Re Magi\" (\"Heilige Drei K\u00f6nige\") con i bambini travestiti da magi che vanno di casa in casa ad annunciare la nascita di Cristo chiedendo una piccola offerta, mentre in cambio vengono offerti spesso dei dolci. In Alto Adige la figura della Befana, diffuse nelle regioni meridionali confinanti, \u00e8 ai pi\u00f9 sconosciuta.\nIn Svezia, tutto il mese di dicembre \u00e8 pieno di preparativi per il Natale: si preparano i dolci, si addobba la casa, c'\u00e8 la processione di Santa Lucia il 13 dicembre. La vigilia di Natale si fa la grande festa con le famiglie e i bambini aspettano l'arrivo del \"Tomte\", in origine il piccolo folletto che proteggeva le famiglie e i casolari. Ora il \"Tomte\" equivale a Babbo Natale che porta i doni di Natale. Tipico delle feste natalizie \u00e8 anche lo \"julbord\", una variante dello \"sm\u00f6rg\u00e5sbord\", ovvero un buffet che include tutti piatti tradizionali della cucina svedese. Le aziende, tradizionalmente, durante le settimane che precedono il Natale, invitano i loro impiegati ad una festa di Natale con lo \"sm\u00f6rg\u00e5sbord\". Il Natale \u00e8, prima di tutto, una festa del cibo, del prosciutto cotto, ma vi sono una tale variet\u00e0 regionali che ogni giorno viene servito il meglio. Il programma TV pi\u00f9 tradizionalmente unificante di tutta la Svezia durante le feste natalizie \u00e8 uno speciale Disney che va in onda alle 15.00 della Vigilia. Presto la mattina del 25 in chiesa ci celebra la \"Julotta\", con tanti canti tradizionali e la funzione religiosa.\nLe celebrazioni del natale norvegese iniziano con la festa del 24 dicembre, seguita dalla visita di \"Julenissen\", che porta i doni ai bambini che gli credono. Dopo un tranquillo 25 dicembre, segue un'altra importante celebrazione, il \"Boxing Day\", dove i bambini, andando di porta in porta, ricevono piccole monete dai vicini. \"Joulupukki\" o \"Capra di Natale\" \u00e8 il Babbo Natale dei finlandesi. Anche lui, viaggia su una slitta trainata da una renna consegnando i doni ai bambini buoni.\nEuropa del Sud.\nNel Sud Europa il Natale \u00e8 una fusione tra tradizioni moderne e antiche che risalgono al Sacro Romano Impero. Anche qui: cibo, osservanze religiose, presepe e i doni sono gli eventi pi\u00f9 importanti. In alcune regioni i doni vengono acquistati per il giorno dell'Epifania, portati dalla Befana, mentre in altre da Ges\u00f9 Bambino il giorno della Vigilia o a Natale oltre che per Santa Lucia da Siracusa. Negli ultimi anni anche in Italia la figura di Babbo Natale \u00e8 diventata sempre pi\u00f9 importante.\nIn Spagna, in particolare in Catalogna, alle figurine del presepe vengono affiancate due statuine assai caratteristiche: quella di \"Tio\", un piccolo tronco d'albero che se viene scosso rilascia dei dolcetti, e quella del \"caganer\", considerato uno dei pi\u00f9 divertenti - originali e scherzosi - \"porta-bonheur\".\nEuropa Centrale.\nRepubblica Ceca.\nNella Repubblica Ceca, il Natale \u00e8 celebrato soprattutto il 24 dicembre, o alla sera della Vigilia, anche se il 25 e 26 sono giorni di vacanza. In questa sera arriva \"Je\u017e\u00ed\u0161ek\", o \"piccolo Ges\u00f9\". In questo paese sopravvivono antichissime tradizioni dell'\"antico Natale\", prevalentemente per divertimento. Si disciplina il credente a digiunare per tutta la Vigilia, finch\u00e9 viene servita una cena cerimoniale, allo scopo di essere in grado di vedere il \"maiale d'oro\". I doni sono posti sotto l'albero di Natale, di solito un abete, o un pino e aperti dopo il pranzo. Altre tradizioni ceche contemplano la premonizione, con il taglio trasversale delle mele; se appare una stella nel centro, l'anno che verr\u00e0 sar\u00e0 di successo, se invece appare una croce no. Le ragazze gettano le scarpe dietro le spalle; se la punta dei piedi tocca la porta, la ragazza nell'anno che verr\u00e0 trover\u00e0 marito. Altre tradizioni contemplano il versamento di piombo fuso in acqua e dalla forma che il piombo assume raffreddandosi emerge un responso, utile a predire il futuro.\nPolonia.\nIn Polonia, la vigilia di Natale \u00e8 il primo giorno di festa, e viene celebrato con un banchetto. La festa inizia con l'apparizione di una prima stella, si legge il brano della Bibbia, si fanno auguri scambiandosi un \"op\u0142atek\" (l'ostia), poi la cena, seguita da uno scambio di doni e il canto delle canzoni natalizie (\"koledy\" - la trazione molto ricca in Polonia). Il giorno successivo si passa a trovare gli amici.\nSlovacchia.\nIl Natale in Slovacchia \u00e8 celebrato soprattutto in famiglia: cibo e celebrazioni religiose sono gli eventi principali. Nel 2001 \u00e8 stato costruito in Bratislava un enorme presepe, costruito da Plavecky Stvortok, un progettista con esperienze in altre citt\u00e0.\nRussia.\nNell'Europa dell'Est, i paesi slavi seguono la tradizione di \"Ded Moroz\" o \"Nonno glaciale\". Secondo la leggenda, egli viaggia su una magica troika, una slitta decorata trainata da tre cavalli, per consegnare i doni ai bambini. Si pensa che anche questo personaggio discenda da Santa Claus e da Saint Nicholas.\nLe celebrazioni Natalizie in Russia sono state ripristinate dal 1992, dopo quasi settant'anni di soppressione da parte del governo comunista. Queste feste sono centrate sulla Vigilia, la \"Sacra Cena\", che consiste in dodici portate, una per ogni apostolo di Ges\u00f9. La tradizione Russa \u00e8 tenuta viva dalla visita del \"Nonno Gelo\", e dalla sua \"ragazza della neve\", il primo giorno dell'anno. Anche le tradizioni del Natale Russo includono l'Albero di Natale, o \"yolka\", acquistato per la prima volta da Pietro il Grande, dopo i suoi viaggi in Europa alla fine del XVIII secolo, le tradizioni natalizie e il Natale in generale erano molto sentite durante l'Impero Russo, era infatti l'unico periodo dell'anno dove il poveri potevano sperare in qualche elemosine e beneficenze da parte dei ricchi.\nRegno Unito e Impero Britannico.\nIn Gran Bretagna i fuochi d'artificio sono parte integrante delle celebrazioni natalizie, mentre spettacoli di mimo sono molto popolari tra le giovani famiglie. A Cambridge al King's College, per esempio, viene tenuta una festa particolare chiamata \"Nine Lessons and Caroles\" ricca di un programma molto popolare nonch\u00e9 religioso. Ogni anno dal 1947, la citt\u00e0 di Oslo offre in dono a Londra, delle ghirlande in segno di ringraziamento per l'azione svolta dal Regno Unito in favore della Norvegia durante la seconda guerra mondiale. L'albero di Natale, che viene eretto a Trafalgar Square a Londra, \u00e8 considerato il pi\u00f9 conosciuto e famoso di tutta la Gran Bretagna. Inoltre in Gran Bretagna si usa acquistare i calendari dell'Avvento che vengono aperti giorno per giorno e all'interno vi si trovano i cioccolatini. Durante l'Impero britannico era consuetudine trasferire tradizioni usi e consuetudini britannici alle \u00e9lite delle colonie; diversi paesi anche dopo l'indipendenza hanno mantenuto le stesse usanze del Regno Unito.\nNord America.\nNegli Stati Uniti e in Canada, la tradizione di Santa Claus \u00e8 essenzialmente la stessa di quella anglosassone; solo il Quebec segue la tradizione Francese di \"P\u00e8re No\u00ebl\". Elementi centrali delle celebrazioni natalizie statunitensi sono: l'albero di Natale, la pista di pattinaggio al Rockefeller Center a New York e le decorazioni natalizie della Casa Bianca. Addirittura da 50 anni il Norad (che sta per \"North American Aerospace Defense Command\"), tiene viva una originale tradizione, ossia traccia il transito natalizio di Babbo Natale, ottenendo una notevole attenzione da parte dei mass media.\nDa sempre in Messico la tradizione natalizia ruota attorno alla \"posada\". Per nove giorni, gruppi di persone passano di porta in porta, vestiti come gli antichi magi, e periodicamente vengono invitati nelle case per partecipare allo scambio di doni, chiamato \"pi\u00f1ata\".\nSud America.\nI temi dominanti le feste religiose del Natale sono condizionati fortemente dalla religione cattolica. Costumi secolari che stanno alla base del portare doni, sono un misto di tradizioni locali ed Europee. Queste tradizioni comprendono \"El Ni\u00f1o Jesus\", o \"Ges\u00f9 Bambino\", che porta doni ai bambini della Colombia; in Cile \u00e8 viva la tradizione di \"Viejo Pasquero\" o \"Vecchio Uomo del Natale\", mentre in Brasile la tradizione di \"Papai Noel\" rassomiglia molto a quella di Santa Claus. In Sud America le tradizioni legate ai \"Santi\" sono pi\u00f9 seguite in quanto donano alla gente un senso di spensieratezza nell'attesa del Natale, e per questo a tali personaggi, sono stati attribuiti tanti sistemi per entrare nelle case durante la notte: dalle scale ai trampolini. In Argentina i doni vengono portati il 6 gennaio, il \"Giorno dei Tre Re\"; qui i bambini lasciano le scarpe sotto il letto ed al mattino se le ritrovano piene di dolci o piccoli doni portati dai Magi, che li si sono fermati, sulla strada verso Betlemme.\nLe scene della nativit\u00e0 sono profondamente radicate nelle tradizioni natalizie del Sud America, sia presso le famiglie che nei luoghi pubblici. In Per\u00f9, dove vi \u00e8 una forte componente di discendenti dei nativi americani, le figure del Natale sono spesso intagliate a mano secondo uno stile antichissimo. In Messico invece sono molto vive le tradizioni legate alle processioni, eventi che mimano ed esaltano la nascita del Cristo. Il pranzo anche in queste zone \u00e8 molto importante e varia da zona a zona e da regione a regione. Anche qui il Natale viene celebrato con luci, feste, vacanze e, siccome nell'emisfero sud \u00e8 estate, anche con fuochi d'artificio soprattutto nelle citt\u00e0 Brasiliane.\nAsia.\nPaesi di Religione Cristiana.\nLe Filippine si sono guadagnate il merito di celebrare la pi\u00f9 lunga stagione Natalizia del mondo e, come in altri paesi, hanno subito l'influenza della cultura ispanica. In questo paese prevale la scena della nativit\u00e0, molto diffusa, ricca di luci e decorazioni. Tradizionalmente, il giorno di Natale di questa nazione \u00e8 accompagnato da un periodo pre-natalizio di celebrazioni religiose che iniziano il 16 dicembre e che durano nove giorni, fino alla Vigilia. Conosciute come \"Misas de Aguinaldo\" o \"messa di Aguinaldo\", nella tradizione Spagnola, queste celebrazioni sono molto popolari nelle Filippine con il nome di \"Simbang Gabi\". La vigilia di Natale, \u00e8 la notte pi\u00f9 attesa, la cosiddetta \"noche buena\" o \"buona notte\", e rappresenta, per questo paese, la tradizionale festa del Natale dopo la messa di mezzanotte. I membri della famiglia pranzano tutti insieme, con il \"queso de bola\" o \"palle di formaggio\", di solito \"edam\", e \"hamon\" o \"prosciutto di natale\". Il giorno di Natale i bambini fanno visita ai loro parenti per farsi regalare qualcosa o \"aguinaldos\", santificando la festa, in un bailamme di vita e di prosperit\u00e0. In Corea del Sud e a Timor Est, \u00e8 presente una vasta comunit\u00e0 di cristiani dove il Natale \u00e8 celebrato ed \u00e8 considerato una festa ufficiale.\nNazioni asiatiche non cristiane.\nA Taiwan, il 25 dicembre \u00e8 considerato il giorno in cui si \u00e8 sottoscritta la Costituzione della Repubblica Cinese nell'anno 1947. Ed \u00e8 estremamente popolare, come se fosse Natale. Il Giappone considera il giorno 25 dicembre vacanza ufficiale ed ha adottato la stessa tradizione occidentale natalizia di Santa Claus, ma il giorno pi\u00f9 importante \u00e8 il 1\u00ba gennaio. Inoltre viene considerato un giorno da passare con la persona amata. In India, in molte scuole, questo periodo, viene considerato come vacanze natalizie; iniziano poco prima di Natale e terminano pochi giorni dopo, di solito il 1\u00ba gennaio. In Hindi il Natale viene chiamato \"Bada Din\", (il grande giorno) ed anch'esso celebra Santa Claus e l'acquisto di doni.\nAltri paesi dell'emisfero sud.\nNei paesi dell'Impero britannico appartenenti all'emisfero sud il Natale viene celebrato il 25 dicembre, anche, se si trovano al culmine della stagione estiva. Questa celebrazione \u00e8 in conflitto con la tradizionale iconografia, \u00e8 un anacronismo vedere Santa Claus vestito di un pesante vestito rosso fare surf sulle spiagge australiane o neozelandesi. La tradizione Natalizia di questi paesi \u00e8 iniziata a Melbourne, nel 1938, e da allora si \u00e8 diffusa nel mondo con le classiche Carole a lume di candela, dove la gente, si mette a cantare sull'entrata di casa, durante la vigilia tenendo in mano una candela.\nIl Natale dal punto di vista economico.\nNelle nazioni in cui viene celebrato, il Natale \u00e8 tipicamente il maggiore stimolo annuale per l'economia. Le vendite aumentano vertiginosamente in tutti i settori merceologici, con gli acquisti di regali, decorazioni e generi alimentari per i pranzi e cene natalizie, e per gli ospiti in visita. I negozi introducono nuovi prodotti a prezzi concorrenziali. La \"stagione degli acquisti\" si \u00e8 allungata al punto che inizia non oltre la festivit\u00e0 dell'Immacolata Concezione. Per alcuni negozi ed attivit\u00e0 commerciali, il Natale \u00e8 l'unico giorno di chiusura dell'anno. L'impatto economico del Natale continua dopo le feste, con i saldi, in cui i negozi svendono gli avanzi di magazzino.\nMolte persone religiose, come anche gli anti-consumisti, lamentano una \"commercializzazione\" del Natale. Vedono una stagione natalizia dominata dal denaro e dal consumo, di cui fanno le spese i valori importanti della festa come la compassione, la generosit\u00e0 e la gentilezza.\nNel Nord America, la stagione cinematografica delle festivit\u00e0 natalizie spesso ospita il rilascio dei film pi\u00f9 prestigiosi, nel tentativo di catturare sia le folle di spettatori in vacanza che di posizionarsi per il Premio Oscar. Dopo l'estate, questa \u00e8 la stagione pi\u00f9 lucrosa per l'industria. I \"film natalizi\" normalmente non escono oltre il giorno del ringraziamento, perch\u00e9 hanno tematiche che non sono pi\u00f9 cos\u00ec popolari dopo la fine della stagione."}
{"id": "71951", "revid": "124701943", "url": "https://it.wikipedia.org/wiki?curid=71951", "title": "Natale nell'arte e nei media", "text": "Il Natale ha ispirato molti film, opere liriche, teatrali, balletti, ma anche musiche sacre, colonne sonore, con lo scopo di diffondere lo spirito di questa festivit\u00e0 religiosa cristiana in una forma di ricorrenza che segua il corso dei tempi restando sempre attuale, al di l\u00e0 del significato religioso.\nLe storie sono soprattutto centrate su miracoli natalizi che toccano il cuore delle persone. Molte sono divenute popolari, e sono migrate nella cultura diventando parte della tradizione natalizia. Fra le opere che hanno lasciato il segno al di l\u00e0 del racconto natalizio in s\u00e9 stesso vi \u00e8 sicuramente il brano musicale \"Stille Nacht\". \nTra le opere pi\u00f9 conosciute vi sono Lo Schiaccianoci di P\u00ebtr Il'i\u010d \u010cajkovskij: un balletto, con sfondo Natalizio, una storia di una giovane ragazza Russa che si risveglia da un sogno; l'Oratorio di Natale (\"Oratorium tempore nativitatis Christi\" o \"Weihnachtsoratorium\"), opera BWV 248 di Johann Sebastian Bach e l'oratorio \"Messiah\" di Georg Friedrich H\u00e4ndel. \nUn'altra storia tipica riguardo al tema del Natale \u00e8 - nella narrativa - il \"Canto di Natale\" di Charles Dickens, una storia di incredibile miseria: una avaro rifiuta la compassione e la filantropia come simboli del natale, finch\u00e9 arrivano a fargli visita \"i fantasmi del Natale del Passato, del Presente e del Futuro\", che gli mostrano le conseguenze del suo comportamento. Attraverso questa e altre storie Natalizie, Dickens \u00e8 qualche volta considerato l'autore pi\u00f9 aderente al sentimento natalizio nei paesi di lingua inglese. \nIn ambito letterario italiano si ricordano i racconti di scrittori come Luigi Pirandello (\"Sogno di Natale\"), Mario Soldati (\"Natale e Satana\"), Mario Rigoni Stern (\"Quel Natale nella steppa\"), Giovanni Guareschi (\"La favola di Natale\"), Vincenzo Consolo (\"Il teatro del Sole. Racconti di Natale\") e Sebastiano Vassalli (\"Natale a Marradi\").\nOltre a Dickens, icona delle tradizioni natalizie del mondo anglosassone, anche Tomas Nast e Clement Moore contribuiscono a rendere popolari e aderenti allo spirito del natale l'immagine di Santa Claus. Ma sono importanti anche opere narrative natalizie di Robert Louis Stevenson (\"Markheim\"), Rex Stout con \"Festa di Natale\" e la scrittrice premio Nobel Pearl S. Buck con \"Il segreto di Natale\".\nSul versante della poesia non si possono dimenticare le liriche di Guido Gozzano (\"La pecorina di gesso\"), Clemente Rebora (\"Il tuo Natale\"), Giovanni Testori (\"Un bambino per sempre\") e molti altri (celebre \u00e8 l'antologia dalle origini a oggi \"Natale in poesia\"), ma anche gli \"Inni natalizi\" di sant'Ambrogio poi vescovo di Milano.\nI cartoni animati di Nast e i poemi di Moore hanno reso a tutti familiari la figura di Santa Claus.\nAnche se queste icone del Natale sono diventate estremamente popolari grazie ai film e alla televisione, le antiche tradizioni Natalizie sono ancora forti, e sia la figura che le storie su Santa Claus variano, ancora adesso, da paese a paese. Alcune storie dei paesi scandinavi sono meno briose e vivaci delle storie di Dickens, ma \"La piccola fiammiferia\" di Hans Christian Andersen \u00e8 comunque una favola molto diffusa e conosciuta, aderente anch'essa allo spirito del natale: la storia: una piccola e indigente ragazza dei bassifondi cammina a piedi nudi nelle strade nevose della citt\u00e0, cercando invano di vendere i suoi fiammiferi, e sbirciando le celebrazioni natalizie dalle finestre delle case pi\u00f9 fortunate, ma non osa tornare a casa a causa del padre alcolizzato. A differenza delle principali tradizioni anglosassoni, la bambina va incontro ad una tragica fine. \nIl Natale \u00e8 presente anche in molte canzoni.\nFilm sul Natale.\nMolte storie natalizie sono state adattate ai film e alle fiction televisive, e sono state trasmesse molte volte in TV. \nNe esistono con caratteristiche molto diverse. Si potrebbero suddividere grosso modo in tre grandi categorie: quelli in cui l'aspetto religioso \u00e8 fondamentale, quelli in cui \u00e8 fondamentale solo l'aspetto festivo (e consumista) senza nessun accenno all'aspetto religioso, e quelli in cui si accenna vagamente a una qualche festivit\u00e0 di una religione genericamente cristiana (ma senza approfondire le differenze confessionali tra cattolici, ortodossi e protestanti). Spesso nei film americani, nei cartoni animati e negli speciali delle serie tv si mescolano elementi provenienti da tradizioni diverse (il presepe con i suoi \"regali\" portati dai Magi, Babbo Natale e le renne, l'albero addobbato, il vischio). \nAlcuni film sono direttamente riferiti al racconto della nascita di Ges\u00f9 (intero o parziale, ad esempio dal punto di vista dell'asinello o dei Re Magi). \nAltri invece rielaborano l'idea gi\u00e0 espressa da Dickens, focalizzando su un individuo avido ed egoista che viene sollecitato (dai fantasmi, a volte senza nessun accenno alla religiosit\u00e0) a cambiare il proprio comportamento. \nAltri ancora si concentrano sulla vicenda di Babbo Natale e sulle peripezie che i personaggi devono fare per \"aiutarlo\" a \"salvare il Natale\". Spesso le serie tv ambientate nei secoli pre-cristiani mostrano una sorta di \"festa invernale\" con alberi addobbati (ad esempio i Flintstone, o lo speciale della serie Era Glaciale). Un sottogenere riguarda le renne volanti, e fra queste il personaggio di Rudolph dal naso rosso. Da cui nasce un altro sottogenere, ossia i film documentario sulla vita dei lapponi o degli eschimesi, o sulle renne e i cervidi dell'artico in generale, che durante il periodo natalizio sono trasmessi con frequenza molto maggiore del solito.\nIl contrario dei film su Babbo Natale \u00e8 costituito dai film su coloro che vorrebbero boicottare il Natale, come il Grinch, o altri personaggi malefici delle serie tv\nC'\u00e8 poi un filone dedicato al Natale come occasione di incontro romantico (con decine di film con forti somiglianze, in cui una giovane donna single incontra l'uomo della sua vita proprio la settimana di Natale): in questi film spesso gioca un ruolo importante la tradizione che sia \"obbligatorio\" che due persone che capitano sotto a un ramo di vischio siano \"costrette\" a baciarsi. Oppure, come occasione di riunioni famigliari: spesso quest'ultima scelta offre l'occasione per contrasti, drammi, e persino omicidi, dando origine a un filone di \"gialli di Natale\" con poliziotti o semplici detective che per puro caso si trovano in loco (Poirot, per esempio). \nIl contrario, quando la famiglia \"non\" riesce a riunirsi, come in Mamma ho perso l'aereo; ferrovie ed aeroporti sono spesso presenti ma il veicolo pi\u00f9 diffuso \u00e8 l'automobile (e le peripezie del viaggio in macchina). Altri film di movimento riguardano il viaggio che qualche personaggio deve compiere come un'Odissea per riuscire a comprare proprio il regalo che aveva promesso e che, ovviamente, \u00e8 diventato irreperibile (con toni che rimandano alla ricerca del sacro Graal). In altri casi il viaggio collettivo della famiglia fornisce l'occasione per riunirsi; da non trascurare anche il filone degli \"scambi\", con coppie che per errore o per scelta avventata si trovano a passare il Natale nella casa dell'altra famiglia o con gli amici e il partner dell'altra persona. Molte analogie con i film di \"recite di Natale\" o con raccolte di fondi (topicamente, a favore di un orfanotrofio che sta per chiudere) effettuate cantando per le strade oppure improvvisando fiere, parate, commedie e qualsiasi altra cosa sia nel repertorio dei protagonisti di una serie tv.\nCi sono anche film che vengono considerati \"natalizi\" solo perch\u00e9 in qualche breve fotogramma si accenna al Natale come periodo dell'anno (come stagione climatica): tra cui, Harry Potter, Una Poltrona per Due, Die Hard, e Batman 2 il ritorno. In questo senso potrebbe essere considerato natalizio qualsiasi film con accenni alla neve o all'inverno: persino Sette Spose per Sette Fratelli (e infatti). \nTalvolta, nella programmazione dei canali natalizi, vengono trasmessi anche film che riguardano piuttosto la Pasqua, come il musical Jesus Christ Superstar. \nNegli Stati Uniti, come testimoniato da numerosi accenni contenuti in altri film e telefilm, uno dei pi\u00f9 classici esempi di film natalizio \u00e8 La vita \u00e8 meravigliosa, il cui tema rispecchia il racconto \"Carole Natalizie\". L'eroe del film, George Bailey, \u00e8 un uomo d'affari che sacrifica i suoi sogni per aiutare la sua comunit\u00e0. Durante la vigilia di Natale, un angelo custode lo trova disperato in procinto di suicidarsi, e magicamente gli mostra quanto lui ha condizionato la realt\u00e0 che lo circonda."}
{"id": "71952", "revid": "450700", "url": "https://it.wikipedia.org/wiki?curid=71952", "title": "Data del Natale", "text": ""}
{"id": "71953", "revid": "1877829", "url": "https://it.wikipedia.org/wiki?curid=71953", "title": "Nascita di Ges\u00f9", "text": " \nLa Nativit\u00e0 di Ges\u00f9 o Nativit\u00e0 del Signore (o soltanto Nativit\u00e0, per antonomasia) \u00e8 contenuta nei vangeli \"secondo Matteo\" e \"secondo Luca\" oltre che nel \"Protovangelo di Giacomo\".\nI testi di \"Matteo\" e \"Luca\" concordano nella narrazione su due eventi centrali, che verificano, secondo l'interpretazione cristiana, due profezie dell'Antico Testamento: la nascita di Ges\u00f9 a Betlemme (\"Michea\", ), da una vergine (\"Isaia\" ). Il primo data la nascita di Cristo al \"tempo di re Erode\", mentre il secondo cita questo periodo storico in occasione del concepimento di Giovanni Battista (circa sei mesi prima di Ges\u00f9); entrambi riportano il nome dei genitori (Maria, promessa sposa di Giuseppe) e attribuiscono il concepimento verginale all'opera dello Spirito Santo.\nLe due narrazioni differiscono in molti particolari, spesso assenti in una delle due narrazioni. Queste discrepanze sono il principale indizio che ha indotto la maggioranza degli studiosi a propendere per una redazione indipendente dei due vangeli (la cosiddetta teoria delle due fonti). Nella seconda met\u00e0 del XX secolo. tuttavia, si \u00e8 fatta strada anche una diversa soluzione al problema sinottico, la cosiddetta Ipotesi Farrer. Secondo questa teoria, sostenuta anche da Michael Goulder e Mark Goodacre, Luca conosceva il testo di Matteo e ha focalizzato il suo scritto su materiale complementare o chiarificatore del testo matteano.\nLa tradizionale datazione della nascita all'anno 1 a.C. \u00e8 probabilmente frutto di un errore compiuto nel VI secolo dal monaco Dionigi il Piccolo. Oggi la maggior parte degli studiosi colloca la nascita di Ges\u00f9 tra il 7 e il 6 a.C.\nL'istituzione formale della festa liturgica del Natale, come ricorrenza della nascita di Ges\u00f9, e la sua collocazione al 25 dicembre \u00e8 documentata a Roma dal 336 sulla base del \"Cronografo del 354\", redatto nel 353 dal calligrafo romano Furio Dionisio Filocalo.\nNarrazioni.\nTra i libri del Nuovo Testamento, gli unici a descrivere la nascita di Ges\u00f9 sono il \"Vangelo secondo Matteo\" e \"Vangelo secondo Luca\". Gli altri due vangeli iniziano le proprie narrazioni descrivendo il ministero pubblico di Ges\u00f9 nell'et\u00e0 adulta, tralasciando la sua infanzia.\nLa nascita di Ges\u00f9 \u00e8 descritta anche in alcuni vangeli apocrifi, ovvero vangeli non entrati a far parte del canone di alcuna Chiesa contemporanea: in considerazione dell'importanza che la nascita di Ges\u00f9 ha nel \"Protovangelo di Giacomo\", nel \"Vangelo arabo dell'infanzia\" e nel \"Vangelo dell'infanzia di Matteo\", queste opere sono inserite nella categoria dei \u00abvangeli dell'infanzia\u00bb. Data la tarda et\u00e0 di composizione di tali vangeli, \u00abil valore storico diretto (relativo cio\u00e8 a Ges\u00f9 e alla Chiesa delle origini) \u00e8, generalmente parlando, assai tenue, e il pi\u00f9 delle volte nullo\u00bb.\nSinossi dei vangeli canonici.\nSia Matteo sia Luca concordano su alcuni punti:\nVi sono alcune discrepanze tra le due narrazioni: \nSi osservi che l'arrivo dei Magi sembra essere avvenuto molto tempo dopo la nascita sia perch\u00e9 Matteo chiama Ges\u00f9 \"bimbo\"/\"fanciullo\" (in greco: \"paidion\"), termine poco adatto per un neonato, sia perch\u00e9 Erode decide di far ammazzare tutti i bambini con meno di due anni. La collocazione liturgica dell'arrivo dei Magi al 6 gennaio \u00e8 tardiva e ha l'obiettivo di collocare tutti gli eventi legati alla Nativit\u00e0 in uno stesso periodo liturgico. La data del 6 gennaio, inoltre, \u00e8 principalmente la data del battesimo di Ges\u00f9 al Giordano, due episodi di manifestazione (= \"epifania\") della divinit\u00e0 del Cristo.\n\"Vangelo secondo Matteo\".\nIl \"Vangelo secondo Matteo\" () inizia con la genealogia di Ges\u00f9, quindi accenna brevemente al concepimento verginale di Maria per opera dello Spirito Santo. A questo segue un annuncio di un angelo allo sposo Giuseppe, il quale aveva pensato a un concepimento adulterino, e lo rassicura sull'origine soprannaturale del bambino. Matteo, nell'annunciarne la nascita, fa riferimento ad un passo del profeta Isaia: \"Tutto questo avvenne perch\u00e9 si adempisse ci\u00f2 che era stato detto dal Signore per mezzo del profeta: Ecco, la vergine concepir\u00e0 e partorir\u00e0 un figlio che sar\u00e0 chiamato Emmanuele, che significa Dio con noi.\"\"(). Raymond Brown, come \"la maggior parte degli studiosi di oggi\", sottolinea che il brano citato - probabilmente aggiunto dopo la stesura del racconto della nascita - si riferisce in realt\u00e0 al re Acaz (735-715 a.C. circa) e \"non si riferisce a una concezione verginale in un lontano futuro\". Anche lo storico John Dominic Crossan, tra i cofondatori del Jesus Seminar, come altri studiosi sottolinea che la profezia di Isaia, formulata nel 734 o 733 a.C., non si riferiva alla nascita verginale di un messia ma rassicurava re Acaz - quando nell'VIII secolo a.C. il suo regno, quello di Giuda, fu minacciato dalla Siria e dal Regno di Israele - che, prima che il figlio concepito dalla giovane donna e chiamato Emmanuele fosse stato in grado di discernere il bene dal male, i nemici sarebbero stati respinti. In ogni caso, Brown ritiene che la citazione di tale profezia corrisponde comunque al messaggio teologico di Matteo e che \"se la profezia isaiana non ha dato origine n\u00e9 all'idea della concezione verginale n\u00e9 alla narrazione di Matteo, tuttavia, il suo uso da parte di Matteo in quella narrazione \u00e8 straordinariamente felice. Matteo vide in esso il sostegno scritturale sia per gli aspetti davidici che per quelli divini dell'identit\u00e0 di Ges\u00f9\". Maria partorisce il bambino, cui viene dato il nome Ges\u00f9.\nSuccessivamente arrivano a Gerusalemme dei magi dall'oriente, i quali avevano letto nel sorgere di un \"astro\" l'annuncio della nascita del re dei Giudei. Il legittimo re, Erode, resta turbato, e li invia a Betlemme sulla base della profezia di Michea () con l'intento di avere informazioni su questo re illegittimo. Guidati dall'astro, i magi arrivano \"nella casa\" e offrono a Ges\u00f9 bambino \"oro, incenso e mirra\". Avvertiti quindi in sogno di non tornare da Erode, che aveva intenti omicidi verso il possibile usurpatore, i magi tornano nel loro paese.\nUn angelo intanto informa in sogno Giuseppe di fuggire in Egitto per sottrarsi all'ira di Erode. Questi infatti, non conoscendo l'identit\u00e0 del re neonato, fa uccidere tutti i bambini di Betlemme sotto i due anni (l'episodio \u00e8 noto come \"strage degli innocenti\"). La famiglia ritorna dall'Egitto solo alla morte di Erode, ma a causa della presenza sul trono del figlio Erode Archelao, in sogno un angelo indica loro di recarsi a Nazaret, in Galilea. Il Vangelo secondo Matteo, infatti, riporta che \"... Avvertito poi in sogno, si ritir\u00f2 nelle regioni della Galilea e, appena giunto, and\u00f2 ad abitare in una citt\u00e0 chiamata Nazaret, perch\u00e9 si adempisse ci\u00f2 che era stato detto dai profeti: \u00abSar\u00e0 chiamato Nazareno\u00bb.\". In realt\u00e0, per\u00f2, nessun libro dell'Antico Testamento contiene una profezia che faccia riferimento, direttamente o indirettamente, alla citt\u00e0 di Nazaret. Secondo un'interpretazione, avallata anche da Joseph Ratzinger, il termine Nazareno potrebbe invece ricollegarsi alla parola \"nezer\" (germoglio) citata dai profeti Isaia () e Zaccaria () per alludere a un ultimo discendente di Davide, che avrebbe rifondato il Tempio ed eliminato l'iniquit\u00e0. Si osservi che Matteo parla di \"profeti\" al plurale e che l'aggettivo del testo greco, tradotto dalle Bibbie con \"nazareno\", dovrebbe essere \"nazarenos\" (\u039d\u03b1\u03b6\u03b1\u03c1\u03b7\u03bd\u03cc\u03c2), come scrivono Marco e Luca, ma Matteo scrive \"nazoraios\" (\u039d\u03b1\u03b6\u03c9\u03c1\u03b1\u1fd6\u03bf\u03c2), una forma sconosciuta interpretata ipoteticamente come aramaica. Il cardinale Gianfranco Ravasi ritiene in proposito che \"Matteo\" potrebbe avere effettuato un'associazione libera e creativa con i contenuti delle profezie bibliche, giocando sull'assonanza delle parole, prassi che era in uso tra gli scribi ebrei del suo tempo. Lo stesso gioco di parole compare nel testo del Titulus crucis (Gv 19,19), dove suggerisce che Ges\u00f9 fosse l'ultimo germoglio della dinastia davidica.\nSe il collegamento di testi biblici con la citt\u00e0 di Nazaret deve essere cercato nell'associazione di idee creata con l'allitterazione, come afferma Ravasi, possono essere contemporaneamente vere anche associazioni con altri vocaboli, per esempio la parola \"nazir\" (consacrato), che compare in diversi testi biblici, o con il termine \"naz\u00fbr\", il \u201cresto\u201d, con cui Isaia indicava \"la comunit\u00e0 ristretta dei veri fedeli che rimanevano tali anche nel tempo della prova e dei quali Cristo sarebbe il vessillo\". Altri studiosi cristiani, invece, ritengono che l'aggettivo \"nazareno\" debba essere collegato al disprezzo, che secondo alcuni Salmi e certe profezie avrebbe circondato il messia.\nIl teologo Raymond Brown, tra le possibili spiegazioni proposte per tale profezia, considera anche l'eventualit\u00e0 che Matteo stesse \"citando uno o pi\u00f9 libri sacri che in seguito l'ebraismo e il cristianesimo non accettarono come canonici e non arrivarono a noi\", oppure che l'evangelista riportasse una citazione giuntagli in ambiente paleocristiano e che non conoscesse bene la relativa fonte dell'Antico Testamento \"ed \u00e8 per questo che parlava cos\u00ec vagamente di \u00abprofeti\u00bb\". Nota ancora Brown come \"diversi fattori favoriscono la tesi che nei cap. 1-2 Matteo ha aggiunto le citazioni [dall'Antico Testamento] a una narrativa gi\u00e0 esistente\". Lo stesso studioso ritiene, inoltre, che il termine \u00abNazareno\u00bb \"\u00e8 primariamente applicabile a Ges\u00f9 perch\u00e9 ha dimorato a Nazareth\", come da tradizione gi\u00e0 consolidata tra i primi cristiani, ma sottolinea anche interpretazioni diverse che lo ritengono \"applicabile a Ges\u00f9 perch\u00e9 \u00e8 il ramo messianico della Casa di David (il n\u0113ser) e perch\u00e9 \u00e8 un nazireo (N\u0101z\u020br), il Santo dedicato al servizio di Dio dalla nascita\".\n\"Vangelo secondo Luca\".\nIl \"Vangelo secondo Luca\" () inizia narrando l'annunciazione, fatta dall'angelo Gabriele a Maria, del concepimento per opera dello Spirito Santo di un figlio, il cui nome sar\u00e0 Ges\u00f9. Di fronte all'incredulit\u00e0 di Maria, l'angelo le indica la sua parente Elisabetta, la quale vecchia e sterile sta aspettando un figlio (Giovanni Battista) per grazia di Dio ed \u00e8 gi\u00e0 al sesto mese. Maria dice il suo \"s\u00ec\" dichiarandosi serva del Signore, quindi si mette in viaggio \"in fretta\" per andare a visitare Elisabetta (Visitazione), che abita presso Gerusalemme, a circa 120 chilometri di distanza ().\nDopo aver raccontato la nascita di Giovanni (), il \"Vangelo secondo Luca\" riporta la notizia di un \"primo censimento\", voluto da Cesare Augusto in tutto l'impero romano, secondo il quale ciascuno doveva tornare con la propria famiglia nella citt\u00e0 dei propri avi (censimento di Quirinio). Giuseppe, discendente del re Davide che era nato a Betlemme, lascia Nazaret con Maria incinta e si reca nella citt\u00e0 dei suoi avi. A Betlemme Maria d\u00e0 alla luce Ges\u00f9, lo avvolge in fasce e lo depone in una mangiatoia degli animali. Successivamente avviene l'adorazione dei pastori: avvertiti da un angelo, alcuni pastori si recano a rendere omaggio al bambino appena nato ().\nAll'ottavo giorno dopo la nascita avviene la circoncisione di Ges\u00f9; trascorsi quaranta giorni il neonato \u00e8 portato al tempio per la consacrazione, dove \u00e8 riconosciuto come messia da Simeone e dalla profetessa Anna. Al termine dei riti, Giuseppe e la sua famiglia tornano alla loro casa, a Nazaret ().\nA differenza di Matteo, Luca colloca la genealogia di Ges\u00f9 successivamente, all'inizio della sua attivit\u00e0 pubblica ().\n\"Protovangelo di Giacomo\".\nIl \"Protovangelo di Giacomo\" (met\u00e0 II secolo) armonizza la narrazione del \"Vangelo secondo Matteo\" (gli episodi dei Magi, della strage degli innocenti e della fuga in Egitto, presenti solo in questo vangelo) con quella del \"Vangelo secondo Luca\" (con il censimento di Quirinio e lo spostamento da Nazareth a Betlemme). Come nei vangeli canonici, la nascita avviene a Betlemme, ma non in una casa (come in ) o in una mangiatoia (come in ), bens\u00ec in una grotta; questa versione dell'ambientazione della nativit\u00e0 \u00e8 diventata un elemento importante nella rappresentazione del presepe, insieme alla presenza del bue e dell'asino attorno alla mangiatoia, anch'essa basata sul \"Protovangelo\" (18) e assente negli altri vangeli. L'architettura della Basilica della Nativit\u00e0 di Betlemme, la cui cripta \u00e8 una grotta che corrisponderebbe a quella dove Ges\u00f9 sarebbe nato, afferisce a questa tradizione.\nIl \"Protovangelo\" aggiunge poi tre elementi miracolosi:\n\"Vangelo arabo dell'infanzia\".\nIl \"Vangelo arabo dell'infanzia\" risale probabilmente VIII-IX secolo, e riprende dal \"Protovangelo\" diversi elementi, tra i quali la nascita a Betlemme in una grotta, a questi aggiunge anche l'adorazione dei pastori, la circoncisione di Ges\u00f9 (che per\u00f2 avviene a Betlemme a opera della levatrice) e la presentazione al Tempio, dove avviene l'incontro con Simeone e la profetessa Anna, tutti elementi presenti esclusivamente nel \"Vangelo secondo Luca\"; per tale motivo, questo \u00e8 il vangelo che maggiormente armonizza, fondendole, le versioni della nativit\u00e0 contenute nei vangeli sinottici.\n\"Vangelo dell'infanzia di Matteo\".\nIl \"Vangelo dell'infanzia di Matteo\" risale VIII-IX secolo e riprende anch'esso la tradizione della grotta del \"Protovangelo\", fondendola con quella della stalla del \"Vangelo secondo Luca\": a Betlemme Maria partorisce il bambino in una grotta, poi il terzo giorno si trasferiscono in una stalla dove sono presenti l'asino e il bue. Questi due personaggi, diventati elemento ricorrente delle rappresentazioni artistiche della nativit\u00e0 e del presepio, derivano probabilmente da , ma nessun'altra fonte ne parla.\nIl \"Vangelo dell'infanzia di Matteo\" riporta anche l'incontro nel Tempio con Simeone e la profetessa Anna, che avviene otto giorni dopo la nascita, in occasione della circoncisione di Ges\u00f9 (mentre nel \"Vangelo secondo Luca\" tale incontro si verifica 40 giorni dopo la nascita, in occasione della presentazione al Tempio di Ges\u00f9).\nCitazioni e paralleli con l'Antico Testamento.\nEntrambi gli evangelisti sottolineano come le rispettive narrazioni della nascita di Ges\u00f9 comportino il soddisfacimento di alcune profezie o riferimenti dell'Antico Testamento:\nIl \"Vangelo secondo Matteo\" cita anche:\nIn \"Luca\" c'\u00e8 anche:\nAlcuni autori hanno visto un parallelo tra il racconto della nascita di Samuele nell'Antico Testamento (raccontata nel Primo libro di Samuele) e il racconto dell'annunciazione e della nascita di Ges\u00f9 elaborato da Luca e ritengono che il racconto di Samuele abbia costituito per Luca un modello.\nFunzione dei racconti dell'infanzia di Ges\u00f9 nella teologia del Nuovo Testamento.\nIl primo vangelo, quello di Marco, racconta quasi esclusivamente la missione pubblica di Ges\u00f9, dal battesimo nel Giordano alla morte, perch\u00e9 \u00e8 finalizzato alla corretta trasmissione degli insegnamenti di Ges\u00f9, cos\u00ec come Marco li aveva appresi dalla catechesi di Pietro. Il vangelo di Marco dice molto poco perfino sulla risurrezione di Ges\u00f9 (che, infatti, non appartiene alla sua missione pubblica). Bench\u00e9 Marco presenti chiaramente Ges\u00f9 come messia e figlio di Dio, il significato di questi termini nel giudaismo era tutt'altro che chiaro. Fra i primi cristiani, quindi, si diffuse anche l'adozionismo, la convinzione che Ges\u00f9 fosse un uomo, che solo successivamente, al momento del battesimo, era stato adottato da Dio oppure il docetismo, l'idea che l'umanit\u00e0 di Ges\u00f9 fosse solo apparente. I vangeli dell'infanzia e per un altro verso la Lettera agli Ebrei furono scritti per spiegare meglio al popolo ebraico la natura di Ges\u00f9 e come essa si inseriva nella tradizione millenaria della Bibbia. \nIl vangelo dell'infanzia di Matteo si apre con la profezia di Isaia sull'Emmanuele (nome che significa \"Dio con noi\") e lo stesso tema conclude tutto il vangelo: \"Ed ecco, io sono con voi tutti i giorni sino alla fine del mondo\" . Il tema che Dio ha creato gli uomini perch\u00e9 condividano la sua vita \u00e8 il tema principale della Bibbia, sotteso dal racconto dell'Eden, come da quello del Tabernacolo nel deserto e dalla realizzazione del tempio di Gerusalemme; mezzi umani per ristabilire la presenza di Dio in mezzo al suo popolo, gi\u00e0 criticati dai profeti e superati con Ges\u00f9. \nIl vangelo dell'infanzia di Luca, invece, si avvia col racconto dell'ammutolimento del sommo sacerdote Zaccaria, incapace di pronunciare la benedizione sacerdotale e il vangelo si conclude con la benedizione di Ges\u00f9 al momento della sua ascensione. Anche questo \u00e8 un racconto teologico: il culto primitivo con il sangue di tori e agnelli era inefficace per il perdono dei peccati; il sangue di Ges\u00f9 \u00e8 sufficiente. Il tema poi sar\u00e0 ampliato nella Lettera agli Ebrei, anch'essa scritta prima della distruzione del Tempio di Gerusalemme. \nI due vangeli dell'infanzia, quindi, sono strettamente legati dall'obiettivo di insegnare il superamento del culto e del sacerdozio ebraico. \nProprio per conseguire le finalit\u00e0 per cui furono concepiti, i vangeli dell'infanzia hanno un contenuto cos\u00ec diverso; ognuno racconta solo gli eventi che risultano utili per il proprio insegnamento. Il fatto \u00e8 ancor pi\u00f9 evidente nel racconto della genealogia di Ges\u00f9, cos\u00ec diverse che secondo alcuni teologi quella di Matteo sarebbe la genealogia di Giuseppe e quella di Luca sarebbe quella di Maria, per quanto attualmente tale ipotesi sia minoritaria, cos\u00ec come altri tentativi di armonizzare le genealogie e le narrazioni, vista, come detto, la natura prevalentemente non storica ma teologica dei vangeli dell'infanzia.\nStoricit\u00e0 dei racconti.\nPer la presenza di elementi soprannaturali e di alcune possibili imprecisioni, e per la diversit\u00e0 dei racconti dei due evangelisti, peraltro scritti a decenni di distanza dagli eventi narrati, i testi di \"Matteo\" e \"Luca\" hanno dato luogo a molte discussioni fra studiosi e biblisti. Secondo gli studiosi moderni, gli autori delle due fonti non avrebbero appreso le notizie da testimoni diretti, ma dal racconto di terze persone e da fonti indirette, inoltre non disponevano di archivi o di registri ufficiali: quest'ultima limitazione \u00e8 comune a tutto il mondo antico e crea inevitabilmente ampi margini di incertezza per gli studiosi moderni.\nAnche se la storicit\u00e0 di certi eventi \u00e8 incerta, \u00e8 possibile comunque individuare un nucleo di informazioni fattuali, come ad esempio i nomi dei genitori (Giuseppe e Maria) e la nascita di Ges\u00f9 in Palestina al tempo di re Erode e dell'imperatore Augusto.\nInterpretazione tradizionale.\nSecondo l'interpretazione tradizionale, gli elementi contenuti nelle narrazioni evangeliche sono storicamente fondati. Nonostante le differenze, i vangeli di \"Matteo\" e \"Luca\" non vanno considerati antitetici ma complementari; le differenti versioni della nativit\u00e0 da loro tramandate rispecchiano infatti due diverse esigenze catechistiche dei redattori. Le prime comunit\u00e0 cristiane cui era rivolto il testo di \"Matteo\" erano infatti composte da ebrei e Matteo inserisce nel racconto dell'infanzia solo quei particolari utili per presentare Ges\u00f9 come il nuovo Mos\u00e9, il cui insegnamento, quindi, avrebbe avuto la stessa autorevolezza della Torah di Mos\u00e8. Per lo stesso motivo l'autore non avrebbe citato alcuni dettagli che per gli ebrei non erano importanti (come il censimento) o che erano scontati (come la circoncisione nell'ottavo giorno). Le citazioni dei diversi passi dell'Antico Testamento presenti nel \"Vangelo secondo Matteo\" indicano che l'evangelista vede negli eventi relativi alla nascita di Ges\u00f9 la realizzazione di antiche profezie della Bibbia; ci\u00f2 non costituisce di per s\u00e9 un motivo per dedurne la non storicit\u00e0 del racconto evangelico.\nI destinatari del \"Vangelo secondo Luca\" erano invece i Gentili, ragione per cui nel suo vangelo, ed in particolare nel racconto della nativit\u00e0, vi sono alcuni riferimenti all'\"attualit\u00e0\" dell'epoca (il censimento decretato da Augusto) ben comprensibili da parte di una comunit\u00e0 alla quale, al contrario, sarebbero risultate totalmente oscure le citazioni dell'Antico Testamento che caratterizzano il testo di Matteo. Luca, inoltre, pone a fondamento del proprio vangelo l'aspetto sacerdotale della figura di Ges\u00f9, completamento del culto antico ed iniziatore di uno nuovo. Questo aspetto \u00e8 evidente nell'inclusione che racchiude il testo lucano: esso inizia con Zaccaria, che non \u00e8 pi\u00f9 in grado di benedire il popolo al termine del rito e termina con la benedizione sacerdotale di Ges\u00f9 che ascende al cielo per sedersi \"alla destra del Padre\". La narrativa lucana dell'infanzia, quindi, \u00e8 centrata sulle figure di Maria e, di conseguenza, anche di sua cugina Elisabetta, entrambe di famiglia sacerdotale: la loro gravidanza miracolosa e le preghiere di ringraziamento a Dio richiamano quella di Anna, la madre del profeta/sacerdote/giudice Samuele (1 Sam 1-2). Si osservi, inoltre, l'origine sacerdotale di Maria risulta anche dalla sua residenza, prima che Giuseppe la prendesse con s\u00e9. Nazaret, infatti, era una delle \"citt\u00e0 levitiche\". Anche gli altri episodi lucani ignorati da Matteo, cio\u00e8 la presentazione al Tempio di Ges\u00f9 e la sua visita ai dottori del Tempio si inserisce in questo stesso quadro teologico.\nEsiste anche l'ipotesi che certi eventi siano stati narrati solo da uno dei due evangelisti perch\u00e9 l'altro non li conosceva; ad esempio, \"Luca\" non sarebbe stato a conoscenza della fuga in Egitto, mentre \"Matteo\" non avrebbe saputo che Giuseppe e Maria vivevano gi\u00e0 a Nazaret prima della nascita di Ges\u00f9 ed \u00e8 questo il motivo per cui non avrebbe parlato del censimento e del viaggio da Nazaret a Betlemme.\nPer quanto riguarda la nascita a Betlemme, messa in dubbio da vari studiosi, Joseph Ratzinger ha affermato che non sono finora emerse prove storiche attestanti che Ges\u00f9 \u00e8 nato in un'altra citt\u00e0.\nSecondo l'interpretazione tradizionale, anche gli elementi storicamente pi\u00f9 discussi, come \"il suo astro\" e la nascita durante il censimento di Quirinio, potrebbero essere fondati. Circa l'\"astro\" (tradizionalmente e impropriamente chiamato stella cometa) visto dai magi e interpretato come annuncio della nascita del \"re dei Giudei\", un'interpretazione che risale a Keplero lo identifica come una triplice congiunzione di Giove e Saturno nella costellazione dei pesci avvenuta nel 7 a.C.\nAnche la nascita durante il \"primo\" censimento di Quirinio non sarebbe in contrasto con la storicit\u00e0 della nascita \"al tempo di Erode\", in quanto non si tratterebbe del \"secondo\" censimento organizzato da Quirinio mentre era governatore della Siria nel 6 d.C., quando Erode il Grande era morto da 10 anni (4 a.C.). I tradizionali tentativi di armonizzazione hanno ipotizzato un precedente mandato di governatore durante il regno di Erode, al quale segu\u00ec un secondo mandato con un secondo censimento nel 6 d.C. Una diversa armonizzazione possibile vede Quirinio non come il governatore vero e proprio della Siria ma come il funzionario che gest\u00ec il suo primo censimento durante il governatorato di Gaio Senzio Saturnino, al tempo di re Erode, in occasione del censimento universale (\"su tutta la terra\") indetto da Augusto nell'8 a.C. Secondo alcuni studiosi, risulterebbe da diverse fonti che gli interessati dovevano farsi registrare dove possedevano propriet\u00e0 terriere o immobiliari, pertanto \u00e8 ipotizzabile che Giuseppe avesse a Betlemme qualche propriet\u00e0 terriera, forse frutto di un'eredit\u00e0. Secondo, invece, altri studiosi cristiani - come Raymond Brown e John Dominic Crossan - un censimento non residenziale (che avrebbe fatto censire Giuseppe a Betlemme e non a Nazaret, dove abitava e produceva reddito) \u00e8 inverosimile; inoltre, nota ancora Brown, Giuseppe non risultava avere propriet\u00e0 a Betlemme e il censimento riportato nel testo lucano non \u00e8 da considerare una prova \"a sostegno del viaggio di Giuseppe da Nazareth dove risiedeva permanentemente a Betlemme dove chiaramente non aveva propriet\u00e0 o ricchezza\" e infatti \"\u00e8 molto chiaro che Luca non attribuisce la necessit\u00e0 [del viaggio a Betlemme] alla propriet\u00e0 ma al lignaggio, non usa apotim\u0113sis, che \u00e8 il termine appropriato per registrare beni o reddito, e si riferisce a \u00abnessun posto per loro negli alloggi\u00bb, scoraggiando la supposizione che Giuseppe avesse propriet\u00e0 a Betlemme\".\nSi ritiene che Giuseppe e Maria abbiano viaggiato da Nazareth a Betlemme aggregandosi ad una carovana. L'obiezione secondo cui \u00e8 improbabile che una donna in avanzato stato di gravidanza avrebbe affrontato un viaggio lungo e faticoso a dorso d'asino sarebbe frutto della mentalit\u00e0 moderna: a quell'epoca le persone erano abituate alla fatica fisica e ad un tenore di vita duro, per cui un fatto di questo genere sarebbe stato ritenuto normale. Secondo alcuni autori va corretta l'interpretazione che Giuseppe e Maria siano arrivati in citt\u00e0 proprio allo scadere del nono mese e si siano messi a cercare affannosamente un alloggio. Pi\u00f9 verosimilmente si trovavano a Betlemme gi\u00e0 da tempo, ma il luogo dove erano alloggiati non era adatto alle esigenze di una partoriente e di un bimbo appena nato.\nSulle modalit\u00e0 e il tempo del trasferimento da Betlemme a Nazaret i due Vangeli forniscono informazioni differenti e questo pone un problema alla loro lettura comparata. Secondo il filosofo Blaise Pascal, l'adorazione dei Magi sarebbe avvenuta dopo la circoncisione di Ges\u00f9, quindi vi sarebbe stata la presentazione al Tempio, seguita dalla fuga in Egitto; dopo qualche anno, la famiglia di Ges\u00f9 sarebbe rientrata a Nazaret. Quest'interpretazione \u00e8 stata per\u00f2 messa in discussione: data la vicinanza tra Betlemme e Gerusalemme, Erode si sarebbe presto messo in allarme non vedendo tornare i Magi; inoltre, se avessero gi\u00e0 ricevuto i loro doni, Giuseppe e Maria non avrebbero presentato al Tempio l\u2019offerta dei poveri. Per superare i problemi di compatibilit\u00e0 tra i due vangeli, in passato \u00e8 stata proposta anche l'ipotesi che la presentazione al Tempio sia avvenuta al ritorno dall'Egitto. Alcuni studiosi moderni hanno invece ipotizzato che la visita dei Magi non si sia verificata poco dopo la nascita di Ges\u00f9 ma in un momento successivo, dopo la presentazione al Tempio; al termine della cerimonia religiosa, la Sacra Famiglia sarebbe rientrata a Betlemme, dove sarebbe avvenuta la visita. Gli stessi studiosi hanno proposto un'integrazione degli episodi narrati da \"Matteo\" e \"Luca\" con la seguente successione cronologica: \nTale successione cronologica, per molti studiosi, non riuscirebbe comunque a conciliare completamente i resoconti evangelici di \"Matteo\" e \"Luca\"; Luca, infatti, dice esplicitamente che la Sacra Famiglia, poco oltre un mese dalla nascita di Ges\u00f9 e l'adorazione dei pastori \u2014 fatti la circoncisione e i riti della purificazione con la presentazione al Tempio in Gerusalemme \u2014 si stabil\u00ec subito a Nazaret:\"Quando ebbero tutto compiuto secondo la legge del Signore, fecero ritorno in Galilea, alla loro citt\u00e0 di Nazaret.\". Questo rende, di fatto, temporalmente impossibile l'episodio dell'adorazione dei Magi e soprattutto la seguente fuga e permanenza in Egitto, prima di giungere a Nazaret, come riportato invece dal resoconto del \"Vangelo secondo Matteo\". Anche Raymond Brown sottolinea come \"pure l'armonizzatore pi\u00f9 determinato dovrebbe essere dissuaso dall'impossibilit\u00e0 di riconciliare un viaggio della famiglia da Betlemme all'Egitto con il racconto di Luca di portare il bambino a Gerusalemme quando aveva quaranta giorni e poi di andare da Gerusalemme a Nazareth dove risiedevano\" e \"questo ci porta all'osservazione che le due narrazioni non sono solo diverse, sono contrarie l'una all'altra in una serie di dettagli [...] Luca ci dice che la famiglia torn\u00f2 pacificamente a Nazareth dopo la nascita a Betlemme (2:22,39); questo \u00e8 inconciliabile con l'implicazione di Matteo (2:16) che il bambino aveva quasi due anni quando la famiglia fugg\u00ec da Betlemme in Egitto ed era ancora pi\u00f9 vecchio quando la famiglia torn\u00f2 dall'Egitto e si trasfer\u00ec a Nazareth\".\nSecondo alcuni per\u00f2 l'intento dell'autore del \"Vangelo secondo Luca\", nel racconto della presentazione al Tempio (che peraltro contiene alcune imprecisioni riguardanti il rituale ebraico), non sarebbe quello di indicare un preciso riferimento temporale della partenza della Sacra Famiglia, ma di comunicare che Maria e Giuseppe erano ebrei osservanti ed eseguirono le prescritte pratiche religiose, che Ges\u00f9, Messia atteso, era stato inserito nella legge di Mos\u00e8 e che la sua vita futura si sarebbe svolta a Nazaret. Esiste tra l'altro una forte similitudine con il pellegrinaggio e l'offerta del bambino a Dio effettuati dai genitori di Samuele () soprattutto nella parte conclusiva, dove si dice che la famiglia torn\u00f2 a casa e il bambino \"cresceva davanti a Dio\", per cui \u00e8 possibile che anzich\u00e9 raccontare esattamente i fatti \"Luca\" abbia voluto imitare e attualizzare un prototipo vetero-testamentario. Secondo altri invece \u00e8 possibile che la Sacra Famiglia, dopo la visita dei Magi (avvenuta poco prima della partenza per Gerusalemme) e la presentazione al Tempio, sia rientrata a Nazaret e da l\u00ec, non sentendosi al sicuro, sia partita in un secondo momento per l'Egitto, per tornare definitivamente dopo la morte di Erode. Questa ricostruzione per\u00f2 non si accorda con quanto riportato da Matteo, secondo cui Giuseppe fu avvertito in sogno di fuggire in Egitto subito dopo la partenza dei Magi; inoltre non \u00e8 certo che Ges\u00f9 in Galilea sarebbe stato in pericolo, e comunque un viaggio in Egitto da Nazaret sarebbe stato pi\u00f9 lungo e rischioso. Alcuni studiosi hanno cos\u00ec ipotizzato che dopo la presentazione al Tempio (avvenuta prima della visita dei Magi) la Sacra Famiglia sia rientrata a Nazaret temporaneamente e in seguito sia tornata a Betlemme per risiedervi, essendo una citt\u00e0 pi\u00f9 importante; quest'ipotesi \u00e8 ritenuta plausibile, ma \u00e8 priva di riscontri nei testi evangelici.\nSecondo vari autori pi\u00f9 legati alla tradizione, l'unica contraddizione rilevante tra i racconti della nativit\u00e0 di \"Matteo\" e \"Luca\" riguarderebbe il rapporto dei Giuseppe e Maria con Nazaret, dato che in \"Luca\" si dice che era \u00abla loro citt\u00e0\u00bb, mentre in \"Matteo\" non evidenzia alcun collegamento con questa citt\u00e0 fino al trasferimento avvenuto al ritorno dalla fuga in Egitto (la definisce infatti \u00abuna citt\u00e0 chiamata Nazaret\u00bb). Ci\u00f2 si potrebbe spiegare con le finalit\u00e0 teologiche dei due evangelisti. Matteo mirava ad enfatizzare la discendenza di Ges\u00f9 dalla stirpe di Davide e la realizzazione della profezia di Michea e a sottolineare che il trasferimento in Galilea e a Nazaret era avvenuto per volont\u00e0 divina (\u00abavvertito poi in sogno, si ritir\u00f2 nelle regioni della Galilea\u00bb). Per la teologia di Luca, Betlemme non aveva la stessa importanza di quella di Matteo, per cui \u00e8 diventata una parentesi in una narrazione centrata su Nazaret.\nLa tradizione cristiana ha conservato la memoria del luogo della nascita di Ges\u00f9 in un punto preciso sito all'interno della Basilica della Nativit\u00e0 di Betlemme, costruita nel IV secolo.\nInterpretazione critica.\nMentre gli esegeti di formazione tradizionale difendono sostanzialmente la storicit\u00e0 dei racconti evangelici della Nativit\u00e0, molti studiosi contemporanei, sia di formazione laica sia cristiana, non li considerano fondati storicamente. Secondo questa interpretazione, i principali eventi delle narrazioni sarebbero elaborazioni tardive, a carattere simbolico o leggendario, redatte sulla base delle profezie messianiche contenute nell'Antico Testamento, che vengono espressamente o implicitamente citate in particolare in \"Matteo\". Seguendo queste premesse il luogo di nascita a Betlemme, patria del messia atteso, dovrebbe quindi essere rifiutato anche se \u00e8 citato da entrambi i racconti, e sono state proposte altre localit\u00e0, in primis Nazaret dove Ges\u00f9 risiedeva da adulto. La pregressa residenza a Nazaret riportata da \"Luca\" e la persecuzione di Erode raccontata da \"Matteo\" sarebbero in realt\u00e0 due modi diversi per giustificare il trasferimento della famiglia di Ges\u00f9 da Betlemme a Nazaret, citt\u00e0 assai meno importante. Raymond Brown nota infatti che \"nonostante i tentativi di armonizzazione continuamente tentati, assolutamente nulla nella narrativa di Matteo induce i lettori a pensare che Betlemme non fosse il domicilio originario di Giuseppe e Maria. Non solo \"Matteo\" 2:11 menziona la loro casa, ma anche il tono di \"Matteo\" 2:22-23 mostra che si stavano spostando da Betlemme a Nazaret per la prima volta\" e \"per Matteo, a differenza di Luca, Nazareth non \u00e8 \u00abla loro citt\u00e0\u00bb, perch\u00e9 Giuseppe e Maria abitavano originariamente in una casa a Betlemme (Matteo 2:11)\"; dello stesso parere \u00e8 John Dominic Crossan, che osserva come in \"Matteo\" appare \"scontato che Giuseppe e Maria abbiano sempre vissuto l\u00ec [a Betlemme] e che si siano trasferiti a Nazaret solo dopo la nascita di Ges\u00f9\" e \"il viaggio da e verso Nazaret per il censimento e la registrazione delle imposte \u00e8 pura finzione, una creazione dell'immaginazione di Luca, il quale voleva fornire una spiegazione per il ritorno dei genitori di Ges\u00f9 a Betlemme in occasione della sua nascita\".\nUn discorso analogo si pu\u00f2 fare per il concepimento verginale: Matteo lo riporta per dimostrare che si \u00e8 avverata la profezia di Isaia, Luca per dimostrare che Ges\u00f9 \u00e8 il Figlio di Dio; queste motivazioni sono interessate e rendono improbabile la storicit\u00e0 di quanto raccontato. Lo storico Bart Ehrman sottolinea come \"la maggioranza degli storici ritiene che la tradizione della nascita di Ges\u00f9 in Betlemme sia altamente problematica\".\nLa storicit\u00e0 dei racconti evangelici \u00e8 messa in dubbio, secondo questa interpretazione, da incoerenze sia esterne sia interne ai racconti. Ad esempio, in \"Luca\" la nascita di Ges\u00f9 \u00e8 collocata sia durante il regno di Erode (morto probabilmente nel 4 a.C.), sia in occasione del censimento di Quirinio (Giuseppe Flavio ne attesta uno nel 6 d.C.), eventi difficili da conciliare, mentre in \"Matteo\" si racconta della strage degli innocenti, episodio non confermato da nessun'altra fonte, neppure evangelica. I due racconti sono inoltre in disaccordo sugli annunci dell'angelo (in \"Matteo\" appare a Giuseppe, in \"Luca\" a Maria), sulle motivazioni per cui Ges\u00f9 nacque a Betlemme (in base a quanto scritto in \"Matteo\", Giuseppe e Maria sembrano risiedere nella cittadina sin dall'inizio, per l'autore di \"Luca\" vi giungono solo per rispettare i dettami del censimento), sull'adorazione del bambino Ges\u00f9 (per \"Matteo\" avviene da parte dei Magi, per \"Luca\" da parte dei pastori), sulle modalit\u00e0 e i tempi di trasferimento a Nazaret (per \"Matteo\" vi si trasferiscono dopo la fuga in Egitto perch\u00e9 a Betlemme regna il figlio di Erode, secondo \"Luca\" vi ritornano dopo la presentazione al Tempio di Ges\u00f9, circa 40 giorni dopo la sua nascita); \u00e8 diversa anche l'atmosfera di fondo, drammatica in \"Matteo\" (per la fuga in Egitto, la strage degli innocenti e la paura per l'ascesa al trono del figlio di Erode) e serena in \"Luca\" (in cui sono assenti persecuzioni, fughe e paure). Alcune di queste discordanze sono profonde (ad esempio, nell'esposizione delle cause del trasferimento a Nazaret \"Matteo\" non fa alcun cenno ad un precedente legame della famiglia di Ges\u00f9 con questa citt\u00e0), tanto che Raymond Brown ha affermato che qualsiasi tentativo di armonizzare le narrazioni di \"Matteo\" e \"Luca\" per farne una storia coerente sulla nascita di Ges\u00f9 \"\u00e8 destinato al fallimento\". Bisogna inoltre considerare che nessuna delle informazioni date nei due racconti della nascita di Ges\u00f9 riappare chiaramente nel seguito dei vangeli, neanche negli stessi \"Matteo\" e \"Luca\". Anche lo storico e teologo cristiano Rudolf Bultmann ritiene che tali episodi non siano storici, ma derivati da racconti leggendari, anche non ebraici, e finalizzati all'adempimento di profezie.\nIn merito al censimento di Quirinio del 6 d.C., si \u00e8 tentato a pi\u00f9 riprese di retrodatarlo per conciliarlo con il periodo storico antecedente alla morte di Erode del 4 a.C.; questi tentativi non sono stati, al momento, confermati da adeguate fonti storiche. In ogni caso, il fatto che il censimento obbligasse a registrarsi nella citt\u00e0 di origine della famiglia e non in quella di residenza - come consuetudine dei Romani - \u00e8 considerato da molti storici inverosimile e visto come un espediente dell'evangelista Luca per adempiere alla profezia della nascita a Betlemme, citt\u00e0 di Davide. I Romani facevano infatti registrare la popolazione nel luogo di residenza, dove si produceva il reddito tassabile, e non di origine che, come in questo caso, avrebbe inutilmente obbligato le persone ad un lungo ed oneroso viaggio - oltretutto interrompendo la propria attivit\u00e0 produttiva, anche a scapito degli stessi Romani - per tornare ad una citt\u00e0 da cui venivano i loro antenati secoli o, come nel caso di Giuseppe, millenni prima. Crossan ritiene che \"l'idea che tutti dovessero recarsi per la registrazione nella propria patria d'origine per poi tornare alle proprie case sarebbe stata allora, come ai giorni nostri, una specie di mostruosit\u00e0 burocratica\" e \"la cosa importante ieri, come oggi, era in realt\u00e0 il fatto di essere registrati dove si poteva essere tassati\". Raymond Brown concorda che \"poich\u00e9 l'iscrizione era principalmente a fini fiscali, l'usanza romana era quella di registrare le persone dove vivevano o nella vicina citt\u00e0 principale di un distretto (la citt\u00e0 da cui sarebbe stata prelevata la tassa)\" e, inoltre, ritiene che non vi siano possibili paralleli con un censimento \"kata oikian\" - che, per particolari motivi di residenza temporanea, aveva fatto censire, in Egitto, degli abitanti nel luogo di provenienza - sia perch\u00e9 \"nulla nella descrizione di Luca sul luogo di nascita o nel quasi immediato ritorno della famiglia a Nazareth ci incoraggia a pensare che Giuseppe avesse altre ragioni per andare a Betlemme oltre quella data, cio\u00e8 la sua discendenza ancestrale [da re Davide]\" e quindi \"Luca fa riferimento a un censimento per discendenza\", sia perch\u00e9 nulla nei resoconti evangelici indica che Giuseppe avesse alcuna propriet\u00e0 a Betlemme.\nGli esegeti della \u00c9cole biblique et arch\u00e9ologique fran\u00e7aise (i curatori della Bibbia di Gerusalemme) notano come \"la cronologia della nascita di Ges\u00f9 fornita da Luca non si concilia con quella di Matteo\" e, in merito, fanno inoltre rilevare come anche negli Atti () si sottolinei la concomitanza del censimento citato in Luca con la prima rivolta, da esso provocata, di Giuda il Galileo, proprio nel 6 d.C.. Anche gli esegeti curatori del \"Nuovo Grande Commentario Biblico\" fanno riferimento al censimento rilevando che \"Luca, come dimostra anche in At 5,37, non aveva ricordi chiari circa questo censimento\" e come tale racconto sia stato solo un pretesto per far giungere Maria e Giuseppe a Betlemme; gli stessi esegeti ritengono quindi il resoconto matteiano \"difficilmente conciliabile in molti particolari con Luca 1-2\" e come tali racconti siano attualmente ritenuti un midrash giudeo-cristiano contenente anche elementi leggendari.\nRaymond Brown sottolinea, inoltre, una serie di altre incongruenze storiche sul censimento citato dal \"Vangelo secondo Luca\", narrazione riportata solo da questo evangelista e \"basata su confusi ricordi dei censimenti romani\", che \"\u00e8 dubbia su quasi ogni punto, nonostante gli elaborati tentativi degli studiosi per difendere l'accuratezza lucana\". Brown ritiene infondati anche i tentativi di armonizzazione che suppongono un duplice mandato di Quirino - la cui carriera \u00e8 relativamente ben documentata - ed evidenzia che anche \"Atti 5:37 mostra la conoscenza di un solo censimento (\u00abil censimento\u00bb). La cosiddetta giustificazione testuale per due censimenti, \u00abQuesto fu il primo censimento sotto Quirino come governatore\u00bb (Luca2:2) [...] non significa il primo di due; significa che questo fu il primo censimento effettuato sotto gli auspici romani nella provincia della Giudea, un censimento condotto quando Augusto era imperatore e Quirino era governatore\" e anche Giuseppe Flavio \"non d\u00e0 alcun indizio sul fatto che Quirino abbia prestato servizio in precedenza in quella veste\".\nIl teologo ritiene che l'autore del vangelo lucano \"confuse i tempi difficili che accompagnarono la formazione della provincia della Giudea e i tempi difficili che accompagnarono la morte di Erode dieci anni prima\", anche perch\u00e9 non avrebbe avuto senso un censimento di tassazione sotto Erode il Grande: \"un re sempre collaborativo nel versare i tributi a Roma; Erode imponeva le sue tasse e i suoi esattori delle tasse\", mentre invece \"il noto censimento di Quirino nel 6-7 d.C. fu condotto proprio perch\u00e9 il figlio di Erode, Archelao, era stato deposto, e la Giudea ora veniva posta in modo diretto sotto il governo romano e le sue tasse\"; inoltre, \"l'imposizione di un censimento romano e di una tassa romana nel regno di Erode il Grande avrebbe dovuto produrre esattamente lo stesso risultato [di rivolta]; quindi il silenzio di Giuseppe Flavio, non solo su un tale censimento e tassazione sotto Erode, ma anche su una rivolta o una protesta contro Roma su tale pratica, \u00e8 un argomento eloquente che non vi fu alcun censimento romano della Palestina prima del censimento sotto Quirino in AD 6-7, un evento, con la sua concomitante rivolta, accuratamente descritta da Giuseppe Flavio\".\nLo studioso rileva altres\u00ec che \"uno studio del Vangelo di Luca e degli Atti mostra che Luca aveva delle carenze come storico; per esempio in Atti 5:36 indica Gamaliele, a met\u00e0 degli anni '30, riferirsi col passato alla rivolta di Teuda che non si \u00e8 verificata fino ai '40, e poi Luca genera ulteriore confusione facendo riferire a Gamaliele della rivolta guidata da Giuda il Galileo (AD 6) come se venisse dopo la rivolta di Teuda!\"; anche in merito ai riti della purificazione tale teologo - cos\u00ec come anche Rudolf Bultmann - osserva come Luca non sia stato storicamente corretto e conclude, in merito a tale purificazione, \"perch\u00e9 non ammettere semplicemente che Luca si confuse su questo punto, come nel censimento? Io ritengo tali inesattezze essere una prova del fatto che Luca non era cresciuto nell'ebraismo o in Palestina\".\nSecondo Hans K\u00fcng i vangeli ci dicono che Ges\u00f9 era un personaggio storico nato in Palestina durante il regno di Augusto, ma il luogo e l'anno della nascita restano incerti e non si possono determinare esattamente.\nAltri studiosi sostengono che bisogna evitare le posizioni estreme di chi ritiene che i contenuti dei Vangeli siano interamente veri e di chi pensa che in essi non ci sia niente di vero; nel caso dei racconti sulla Nativit\u00e0, l'indagine critica sui testi potr\u00e0 tuttavia giungere a risultati pi\u00f9 sicuri sotto il profilo teologico che sotto il profilo storico. Anche la questione dell'adempimento delle antiche profezie in Ges\u00f9 va considerata sotto il profilo teologico, non dal punto di vista puramente storico: l'Antico Testamento viene letto e compreso in modo nuovo per effetto della fede cristiana.\nDate queste premesse, vari studiosi (anche cristiani) ritengono che questi racconti vadano letti essenzialmente in senso teologico, senza ricercarne l'esattezza storica intesa dai positivisti europei e senza cercare di armonizzarli ad ogni costo per creare un \"super racconto\" dell'infanzia di Ges\u00f9.\nInterpretazione come nativit\u00e0 mitologica.\nUn'interpretazione psicoanalitica che risale a Otto Rank (\"Il mito della nascita dell'eroe\", 1909) evidenzia come i principali elementi della nascita di Ges\u00f9 siano riscontrabili anche in altre biografie mitologiche, in particolare l'origine semi-divina (v. p.es. Gilgame\u0161, Eracle) e la persecuzione del neonato da parte di un'autorit\u00e0 (v. p.es. Sargon, Mos\u00e8, Romolo e Remo). Per Ges\u00f9 come per gli altri eroi mitologici l'origine di questi elementi narrativi non sarebbe quindi da trovare in eventi storici ma nell'identificazione dell'io con l'eroe e nella proiezione su questo di elementi della propria storia personale (il desiderio di essere speciale o divino, il timore della persecuzione del padre).\nMolti studiosi, anche cristiani, come Raymond Brown, John Dominic Crossan e Rudolf Bultmann, ritengono che la narrazione della nascita di Ges\u00f9 sia stata modellata su quella di Mos\u00e8, a sua volta derivata da precedenti tradizioni di altri popoli.\nRaymond Brown - in merito alla narrazione biblica sulla nascita di Mos\u00e8, utilizzata nel \"Vangelo secondo Matteo\" per la Nativit\u00e0 di Ges\u00f9 - evidenzia una serie di parallelismi: Erode cerca di uccidere Ges\u00f9 e questo viene fatto fuggire in un altro paese, il faraone cerca di uccidere Mos\u00e8 e questo fugge in un altro paese; Erode ordina la strage degli innocenti (bambini maschi), il faraone quella dei neonati ebrei maschi; Erode e il faraone muoiono entrambi mentre Ges\u00f9 e Mos\u00e8 sono in esilio; un angelo del Signore avvisa la famiglia di Ges\u00f9 che pu\u00f2 tornare alla sua terra e cos\u00ec fa il Signore con Mos\u00e8 (in entrambi i casi Brown sottolinea l'uso della medesima espressione per giustificare il rientro in Israele (oppure in Egitto): \"\"\u00abperch\u00e9 sono morti coloro che insidiavano la vita del bambino\" (oppure: \"la tua vita\")\"\u00bb\"\"); Giuseppe prende moglie e figlio e ritorna in Israele, Mos\u00e8 prende moglie e figlio e ritorna in Egitto. Brown sottolinea che anche altre fonti sulla vita di Mos\u00e8 - come Flavio Giuseppe e vari midrash ebraici - \"accentuano i gi\u00e0 noti paralleli biblici tra le infanzie di Mos\u00e8 e Ges\u00f9\".\nAlle stesse conclusioni giunge John Dominic Crossan, che sottolinea come, rispetto al resoconto lucano, Matteo \"invece di immaginare coppie sterili e concepimenti miracolosi, si concentra sull'infanzia di Mos\u00e8\", creando i relativi parallelismi. Anche Rudolf Bultmann, ritiene vi siano delle tradizioni pi\u00f9 antiche e comuni alla base delle nativit\u00e0 di Ges\u00f9 e Mos\u00e8, come ad esempio nelle narrazioni della strage degli innocenti comandata da Erode dopo la nascita di Ges\u00f9 e quella della strage dei neonati ebrei maschi nella storia di Mos\u00e8.\nSignificato teologico.\nOrtensio da Spinetoli ha sottolineato che le finalit\u00e0 dei Vangeli dell\u2019infanzia sono teologiche e catechistiche e che gli autori non intendono fare cronaca, ma annunciare il messaggio portato da Ges\u00f9. Ci\u00f2 non significa che non vi siano fatti storici, ma anche tralasciando i fatti mirabolanti (come le apparizioni di angeli) \u00e8 difficile distinguere i fatti originari tramandati dai familiari di Ges\u00f9 dalle successive rielaborazioni effettuate prima dai circoli giudeo-cristiani di Gerusalemme e poi dagli evangelisti. \u00c8 possibile invece delineare il significato teologico che i fatti riportati dagli evangelisti vogliono trasmettere.\nGes\u00f9 \u00e8 nato per volont\u00e0 di Dio e in lui si manifesta la potenza rinnovatrice e per questo fecondatrice dello Spirito Santo (\"concepimento verginale\"). Egli discende da Davide ed \u00e8 l\u2019erede di Abramo: \u00e8 il Messia atteso da Israele (\"genealogia, nascita a Betlemme\") ma si inserisce nella storia universale (\"censimento di Augusto\"). Viene come salvatore dei peccatori, degli emarginati di Israele (come i pastori) e dei pagani (come i magi) che lo riconosceranno. Sar\u00e0 riconosciuto anche dai pii di Israele (come Simeone e Anna) ma non dal potere religioso (simboleggiato dagli scribi e dai capi dei sacerdoti) e dal potere politico (simboleggiato da Erode). Subir\u00e0 ostilit\u00e0 e persecuzioni, che per\u00f2 non fermeranno la sua missione di salvezza. Sar\u00e0 il nuovo Giacobbe e il nuovo Mos\u00e8 (\"fuga in Egitto e ritorno\"). Con l\u2019insediamento a Nazaret realizzer\u00e0 infine la sua vocazione \u201cnazireale\u201d, cio\u00e8 di uomo consacrato a Dio (\"nazir)\".\nRaymond Brown - che considera i due resoconti dell'infanzia non storici e in contraddizione tra loro, tanto \"che gli sforzi per armonizzare le narrazioni in una storia consecutiva sono del tutto infruttuosi\" - ritiene che Matteo e Luca abbiano inserito, probabilmente dopo la stesura dei loro vangeli, tutto o parte dei racconti delle nativit\u00e0 in base alle proprie necessit\u00e0 redazionali e teologiche e considera gli \"evangelisti come autori veramente creativi e non semplici redattori\". In merito alla ricerca storica relativa, osserva che \"il risultato finale di alcuni aspetti di questa ricerca passata \u00e8 stato, per i cristiani istruiti, quasi di imbarazzo sul valore delle narrative dell'infanzia. Ora la dottrina biblica sembra muoversi in una fase di ricerca pi\u00f9 feconda, mentre cerca di recuperare il valore delle storie d'infanzia a livello teologico\".\nAnche John Dominic Crossan ritiene che le narrazioni di Matteo e Luca, \"caratterizzate da una tale libert\u00e0 compositiva\", non abbiano carattere storico ma rispondano alle necessit\u00e0 teologiche degli evangelisti e, ad esempio, in Matteo \"Ges\u00f9 \u00e8 un nuovo e pi\u00f9 grande Mos\u00e8\".\nIl giorno e l'anno di nascita di Ges\u00f9.\nLa maggior parte dei biblisti colloca la nascita dopo il censimento di Augusto (8 a.C.) e prima della morte di Erode (4 a.C.), con una maggiore preferenza per il 7-6 a.C. Dalla inesatta datazione della nativit\u00e0 di Dionigi il Piccolo, che la fiss\u00f2 nell'anno 753 dalla fondazione di Roma, decorre in occidente a partire dal VI secolo la datazione della cosiddetta \"era cristiana\".\nI testi evangelici sembrano suggerire uno scarso interesse degli evangelisti per tramandare il giorno di nascita di Ges\u00f9, elemento estraneo agli obiettivi del loro testo. Tale ritrosia era condivisa dai primi cristiani, che tendevano a festeggiare il Battesimo di Ges\u00f9 o l'Epifania (considerati \"equivalenti\" e collocati spesso nella stessa data, in quanto punti d'avvio della rivelazione della divinit\u00e0 di Ges\u00f9).\nLe prime notizie risalgono circa all'anno 200, ma sono rare, contraddittorie o di difficile interpretazione. Solo Ippolito di Roma assegnava sin da allora la nascita al 25 dicembre del calendario solare romano (giuliano).\nLa festa liturgica del Natale \u00e8 piuttosto tarda e perci\u00f2 la sua collocazione al 25 dicembre sarebbe dovuta, secondo la maggioranza degli storici, a considerazioni pratiche. Cio\u00e8 per soppiantare le vecchie feste pagane, come quella del \"Sole Invitto\". L'innesto delle nuove credenze cristiane nel \"corpus\" del calendario e delle tradizioni popolari romane avrebbe fissato la commemorazione della nativit\u00e0 di Cristo nelle antiche feste invernali dedicate a Saturno, i Saturnali, forse perch\u00e9 erano feste che segnavano la fine di un tempo, ed anche perch\u00e9 caratteristica dei \"Saturnalia\" era la temporanea abolizione delle differenze sociali e l'inversione dei ruoli tra schiavi e padroni.\nSecondo alcuni studiosi la data del \"25 dicembre\" potrebbe comunque almeno avvicinarsi a quella vera, calcolata grazie al \"Calendario di Qumran\" e al ritrovamento del Libro dei Giubilei (II secolo a.C.) a Qumran. Uno studioso Israeliano, Shemarjahu Talmon, \u00e8 stato in grado di ricostruire le turnazioni sacerdotali degli ebrei secondo il calendario lunisolare ebraico ed applicarle al calendario solare gregoriano. L'evangelista Luca riferisce infatti che l'arcangelo Gabriele annunci\u00f2 a Zaccaria la nascita del figlio Giovanni mentre stava svolgendo le sue funzioni sacerdotali davanti a Dio nel tempio, nel turno di Abia. Ora, questa classe, come tutte le altre, svolgeva il turno due volte l'anno. Una di queste due volte, secondo il nostro calendario solare, corrispondeva all'ultima decade di settembre. In questo modo risulterebbe quindi giustificata anche la data tradizionale di nascita del Battista (24 giugno), avvenuta nove mesi dopo l'annuncio di Gabriele a Zaccaria. Ma ne consegue che un fondamento storico ha anche la data dell'annunciazione a Maria, \"sei mesi dopo\" (\"e questo mese \u00e8 il sesto per lei\"), quindi nel marzo dell'anno successivo. Questo fatto implicherebbe, secondo l'indagine di Nicola Bux, che \"\u00e8 storica anche la data del 25 dicembre, nove mesi dopo\", per determinare la nascita di Ges\u00f9.\nLa data del 25 dicembre sarebbe per\u00f2 in contrasto con l'episodio dell'adorazione dei pastori del Vangelo secondo Luca, in cui si racconta che i pastori pernottavano nei campi vegliando di notte sul loro gregge; secondo alcuni autori, ci\u00f2 avveniva nel periodo compreso tra la festa della Pasqua Ebraica e la festa delle capanne, cio\u00e8 tra marzo e ottobre, ma non in inverno, perch\u00e9 ci sarebbe stato troppo freddo (oltretutto, Betlemme si trova ad un'altitudine di circa 800 metri sul livello del mare). Inoltre l'identificazione pi\u00f9 probabile della stella di Betlemme, di cui parla il Vangelo secondo Matteo, \u00e8 una tripla congiunzione tra Giove e Saturno, che nel 7 a.C. sarebbe avvenuta in maggio, ottobre e dicembre; confrontando la descrizione del Vangelo con il fenomeno astronomico, alcuni studiosi ritengono probabile che i Magi si siano messi in viaggio in maggio (all'inizio del fenomeno) e siano arrivati in ottobre, quindi Ges\u00f9 sarebbe nato in settembre, data compatibile con il pernottamento all'aperto dei pastori. Quindi l'alternativa sarebbe la celebrazione del Natale in concomitanza con la Festa ebrea delle capanne.\nNascita di Ges\u00f9 nel Corano.\nIl Corano racconta la nascita di Ges\u00f9 alla sura XIX versetti 15-40, in modo differente dai Vangeli. Un angelo annuncia a Maria che avr\u00e0 un figlio sacro; il concepimento avviene in modo verginale, ad opera di Dio. Ges\u00f9 viene partorito nel deserto sotto una palma da datteri e Dio fa nascere un ruscello sotto i piedi di Maria, perch\u00e9 possa dissetarsi. Tornata a casa, Maria viene accusata dai familiari di impudicizia, ma il neonato Ges\u00f9 parla in suo favore, discolpandola. Dal racconto coranico \u00e8 completamente assente Giuseppe, padre putativo di Ges\u00f9."}
{"id": "71956", "revid": "12468", "url": "https://it.wikipedia.org/wiki?curid=71956", "title": "P\u00e9rigueux", "text": "P\u00e9rigueux (in occitano \"Perig\u00fcers\") \u00e8 un comune francese di 30.646 abitanti situato nel dipartimento della Dordogna nella regione Nuova Aquitania, capoluogo di dipartimento.\nIl territorio comunale \u00e8 attraversato dall'Isle, affluente della Dordogna.\nP\u00e9rigueux fa parte della \"Communaut\u00e9 d'Agglom\u00e9ration P\u00e9rigourdine\" che riunisce 13 comuni del dipartimento (oltre a P\u00e9rigueux, Antonne-et-Trigonant, Champcevinel, Chancelade, Ch\u00e2teau-l'Ev\u00eaque, Coulounieix-Chamiers, Coursac, Escoire, La Chapelle-Gonaguet, Marsac-sur-l'Isle, Notre-Dame-de-Sanilhac, Razac-sur-l'Isle e Tr\u00e9lissac).\nVi ha sede la diocesi di P\u00e9rigueux (\"Petrocoricensis\") suffraganea dell'arcidiocesi di Bordeaux.\nIn citt\u00e0 \u00e8 inoltre presente una sezione distaccata dell'Universit\u00e9 Montesquieu - Bordeaux IV.\nIl motto della citt\u00e0 \u00e8 \"Fortitudo mea civium fides\" (\"Mia forza la fedelt\u00e0 dei cittadini\")\nStoria.\nTracce di epoca neolitica si sono rinvenute nella localit\u00e0 di \"Ecorneboeuf\", uno scosceso colle che domina la citt\u00e0 a sud. Tra il 60 e il 35 a.C. di fronte alla collina era stanziato un accampamento del popolo gallico dei \"Petrucorii\", citato da Giulio Cesare, chiamato \"de la Curade\".\nDopo la conquista romana, una citt\u00e0 venne fondata nella pianura, sulle rive del fiume Isle e prese il nome di \"Vesunna\" (in francese \"V\u00e9sone\"). La romanizzazione della popolazione gallica fu rapida e restano oggi tracce di un porto fluviale, templi, un anfiteatro e ricche abitazioni di I e II secolo. Nel III secolo i materiali provenienti dalla demolizione di edifici pi\u00f9 antichi vennero riutilizzati per la costruzione di un muro difensivo. In questo periodo la citt\u00e0 prende il nome della popolazione gallica del territorio, chiamandosi \"Petrocorri\", da cui deriva il nome attuale.\nNel Medioevo si trova su uno dei sentieri di pellegrinaggio per il santuario di Santiago di Compostela.\nVerso il IX secolo un insediamento separato si costitu\u00ec intorno al monastero di \"Saint-Front\" (San Frontone): il vecchio centro (\"la Cit\u00e9\") divenne sede nel XII secolo del conte del P\u00e9rigord e del vescovo, mentre il nuovo abitato, \"Puy-Saint-Front\", anch'esso fortificato, era governato da un sindaco e da consoli eletti dai cittadini. Il vecchio centro perse sempre pi\u00f9 importanza a favore della citt\u00e0 borghese e mercantile. Nel 1270 con un trattato le due citt\u00e0 si riunirono sotto l'amministrazione dei consoli.\nFu presa dagli Inglesi nel 1356 e ritorn\u00f2 alla Francia solo nel 1454.\nLa Guerra dei Cent'anni e ricorrenti epidemie di peste causarono una forte crisi economica, a cui segu\u00ec una fase di ripresa, di nuovo interrotta tra il 1560 e il 1660 dalle Guerre di religione. La citt\u00e0 fu presa dai protestanti nel 1575 e la vecchia cattedrale fu saccheggiata: pi\u00f9 tardi fu trasferita dalla Cit\u00e9 a Puy-Saint-Front. Successivamente la citt\u00e0 sub\u00ec gravi conseguenze dai sollevamenti dei Comuni (rivolta dei \"Croquants\" e Fronda) e ne inizi\u00f2 il declino.\nDurante la Rivoluzione francese la citt\u00e0, che contava solo un quarto degli abitanti dell'et\u00e0 medioevale, divenne capitale del dipartimento appena creato. Nel XIX secolo grazie a questo ruolo amministrativo si ebbe nuovamente uno sviluppo: si aprirono i grandi viali cittadini (\"boulevards\") e furono distrutte le due fortificazioni dei vecchi centri. Fu costruito un canale che doveva rafforzare il ruolo commerciale del fiume Isle, ma la via fluviale venne presto soppiantata dalla ferrovia che port\u00f2 all'impianto degli \"Atelier\" ferroviari.\nAmministrazione.\nCantoni.\nFino al 2014 il territorio comunale della citt\u00e0 di P\u00e9rigueux era suddiviso in tre cantoni:\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, il territorio comunale della citt\u00e0 di P\u00e9rigueux \u00e8 stato suddiviso in due cantoni:\nnessun altro comune \u00e8 incluso nei due cantoni.\nMonumenti e luoghi d'interesse.\nLa torre di V\u00e9sone.\nIl sito della citt\u00e0 gallo-romana di V\u00e9sone (\"Vesumna\"), conserva i resti di un tempio del I secolo d.C., di cui resta parte della cella a pianta circolare (diametro esterno di 19,60 m e conservata su un'altezza di 27 m), tipica dei templi gallo-romani di tradizione celtica, sebbene costruita quando le trib\u00f9 locali si erano gi\u00e0 romanizzate.\nLa cella era circondata in origine da un colonnato di 141 m per 122 m.\nSecondo la leggenda la breccia che si apre nella muratura fu aperta con un colpo di bastone da san Frontone, il primo vescovo della citt\u00e0, per cacciarne il drago che vi si era rifugiato.\n\"Les Arenes\".\nI resti dell'anfiteatro romano (II-III secolo d.C.), che poteva ospitare fino a 20.000 spettatori.\nLa cattedrale di Saint-Etienne.\nFu costruita agli inizi del XII secolo sul sito di un tempio dedicato al dio Marte, di stile romanico e coperta da due cupole. Nel 1575 i protestanti che avevano preso la citt\u00e0 la danneggiarono gravemente, demolendo il campanile e le due campate anteriori (di cui resta traccia nell'attuale facciata) Fu restaurata nel XVII secolo, ma nel 1669 la sede vescovile fu trasferita presso la cattedrale di Saint-Front a Puy-Saint-Front.\nIl castello di Barri\u00e8re.\nLe grandi famiglie aristocratiche della citt\u00e0 avevano occupato parti delle mura del III secolo costruendovi dimore fortificate. Presso l'antica Porta Normanna si trovano gli unici resti rimasti di una di esse, costruita originariamente nel XII secolo. Ricostruita e abbellita come dimora signorile della famiglia di La Douse fu parzialmente distrutta dai protestanti nel 1575. Resta una torre decorata da una porta in stile gotico flamboyant e la facciata principale con finestre a croce.\nLa cattedrale di Saint-Front.\nNell'XI secolo al posto di una precedente cappella del VI secolo che sorgeva sul sito della tomba di san Frontone fu costruita una chiesa con pianta a croce latina che fu distrutta da un incendio nel 1120. Sui resti venne edificata una seconda grande chiesa, questa volta con pianta a croce greca, con cinque cupole, in stile romanico-bizantino; la chiesa, addossata al monastero, fu completata nel 1173. Fu danneggiata dall'occupazione protestante tra il 1575 e il 1581 e nel 1669 vi fu spostata la sede vescovile. Nel XVII secolo le cupole furono ricoperte da un tetto a causa delle infiltrazioni e fu integralmente restaurata e ampiamente rimaneggiata tra il 1852 e il 1902 dagli architetti Paul Abadie, Brug\u00e8re e \u00c9mile Boeswillwald (1815\u20131896).\nLa Casa dei Consoli.\nIl complesso architettonico, costruito nel XV secolo sulle rive del fiume, era propriet\u00e0 delle grandi famiglie consolari. Le sue due parti segnano il passaggio dal gotico \"flamboyant\" della casa Cayla, allo stile rinascimentale italiano della casa Lambert.\nPalazzi di \"rue Limogeanne\".\nLungo questa strada e nelle sue adiacenze, tra la met\u00e0 del XV secolo e la met\u00e0 del XVI, sorsero magnifiche dimore signorili, che formano un quartiere tuttora ben preservato.\nIl Museo gallo-romano.\nSituato nel cuore del centro storico, si sviluppa intorno al sito archeologico della \"domus\" \"des Bouquetes\", una vasta abitazione della prima met\u00e0 del I secolo d.C. i cui resti vennero scoperti nel 1959 e che conserva muri in elevato per circa un metro di altezza e un notevole insieme di affreschi (un affresco con figure di gladiatori \u00e8 stato ricomposto da minuti frammenti nel 1998). Una successiva fase di II secolo fu caratterizzata da un rialzamento del terreno e dalla costruzione di una ricca dimora con due peristili, terme private e di un giardino con vasche d'acqua.\nCon la costruzione del museo (progetto dell'architetto Jean Nouvel), il sito \u00e8 stato interamente coperto per un'area di circa 4000 m2. Verso ovest \u00e8 stato costruito un edificio allungato che ospita le collezioni e permette di affacciarsi sui resti archeologici, i quali sono visitabili per mezzo di passerelle in legno e metallo. La casa Taillefer del XVIII secolo ospita gli uffici del museo.\nIl Museo del P\u00e9rigord.\nNacque nel 1895 dalla fusione del Museo dipartimentale archeologico (nato nel 1836 e ospitato nel convento di Saint-Front) e del Museo municipale di belle arti (creato nel 1857) in una nuova sede appositamente progettata dagli architetti Godefroy e Planckaert, al posto di un antico convento agostiniano trasformato in prigione (di cui resta oggi solo una cappella del XVII secolo). La nuova sede fu inaugurata nel 1903.\nDal cortile centrale si accede a due gallerie: quella orientale ospita le collezioni archeologiche preistorica (ossa incise del paleolitico superiore e resti scheletrici umani), gallo romana e medioevale (fibbie merovinge e resti architettonici romanici e rinascimentali), le collezioni etnografiche (oggetti africani e melanesiani) e le collezioni di minerali e fossili, mentre quella occidentale \u00e8 dedicata alle belle arti con pitture dal XVI al XX secolo (tra cui dipinti di Canaletto e Pieter Huys) e oggetti di arte come ceramiche, smalti e oggetti liturgici. Gli spazi dell'edificio in origine occupati dalla biblioteca municipale sono dal 1990 sede di esposizioni temporanee.\nGastronomia.\nLa citt\u00e0 \u00e8 famosa per i suoi pat\u00e9 e per i tartufi."}
{"id": "71977", "revid": "1590", "url": "https://it.wikipedia.org/wiki?curid=71977", "title": "Tamburi a cornice", "text": ""}
{"id": "72007", "revid": "1543377", "url": "https://it.wikipedia.org/wiki?curid=72007", "title": "Alsazia", "text": "LAlsazia (in francese \"Alsace\", IPA ; in alsaziano: \"\u2019s Elsass\", ; in tedesco: \"Elsass\", vetusto anche \"Elsa\u00df\", ; in latino: \"Alsatia\") \u00e8 una regione storico-culturale ed ex regione amministrativa della Francia.\nDal 1\u00ba gennaio 2016 \u00e8 confluita nella regione Grande Est. In termini di estensione era la pi\u00f9 piccola della Francia metropolitana e la quinta pi\u00f9 piccola considerando anche i territori d'oltremare, con una superficie di 8.280,2 km\u00b2. Era al settimo posto invece per densit\u00e0 di popolazione, terza considerando solo la terraferma europea, con circa 224 abitanti per km\u00b2 su una popolazione complessiva di circa 1.852.325 (stime al 1\u00ba gennaio 2011, ultimo censimento del 2006 1.815.488).\nL'Alsazia \u00e8 situata sul confine orientale francese, sulla sponda occidentale del Reno a ridosso di Germania e Svizzera. Lo status politico dell'Alsazia \u00e8 stato pesantemente influenzato da vicende e decisioni storiche, non per ultimi conflitti bellici. La capitale economica nonch\u00e9 maggiore centro dell'Alsazia \u00e8 la citt\u00e0 di Strasburgo, sede di numerose organizzazioni internazionali.\nCome regione amministrativa era composta da due dipartimenti: il Basso Reno (67, \"Bas-Rhin\", \"Unterelsass\") a nord e l'Alto Reno (68, \"Haut-Rhin\", \"Oberelsass\") a sud. Sono inclusi nella regione 13 arrondissement, 75 cantoni e 904 comuni.\nToponomastica.\nIl nome \"Alsazia\" \u00e8 riconducibile al termine della lingua alto-tedesca antica \"Ali-saz\" or \"Elisaz\", che significa \"dominio straniero\". Una spiegazione alternativa pu\u00f2 essere ricondotta alle lingue germaniche e al termine \"Ell-sass\", che significa \"situata sull'Ill\", un fiume alsaziano. La regione, parte storicamente della Lorena, costituiva un'area del Sacro Romano Impero e fu gradualmente annessa alla Francia nel XVII secolo, divenendo poi formalmente una delle province della Francia. La calvinista Repubblica di Mulhouse, conosciuta come \"Stadtrepublik M\u00fclhausen\", divenne parte dell'Alsazia dopo un plebiscito dei propri cittadini tenutosi il 4 gennaio 1798. L'Alsazia \u00e8 comunemente menzionata insieme con la vicina Lorena, a volte come parte della stessa avendo avuto una storia politica spesso condivisa, anche con il precedente Ducato di Lorena di cui faceva parte. Del resto anche quando era parte dell'Impero Tedesco, erano unite in'unica provincia, (Alsazia-Lorena \"Reichsland Elsa\u00df-Lothringen\", dal 1871 al 1918) anche se furono reclamate dalla Francia fino alla loro riconquista avvenuta alla fine della prima guerra mondiale. In circa 75 anni Germania e Francia si contesero e tolsero a vicenda il dominio delle due regioni per ben quattro volte.\nGeografia fisica.\nTopografia.\nCon la sua superficie di soli era la pi\u00f9 piccola delle regioni francesi.\nLa citt\u00e0 principale e capoluogo dell'Alsazia \u00e8 Strasburgo (\"Strasbourg\", \"Strossburi\", \"Stra\u00dfburg\"), che \u00e8 anche il centro urbano pi\u00f9 grande, nonch\u00e9 capoluogo del dipartimento del Basso Reno (o Bassa Alsazia o Nord-Alsazia). Seguono, per grandezza, Mulhouse (\"Milhusa\", \"M\u00fclhausen\"), e Colmar, quest'ultima capoluogo del dipartimento dell'Alto Reno (o Alta Alsazia o Sud-Alsazia, \"Sud-Alsace\" o \"S\u00fcdelsass\" in tedesco).\nIl territorio della regione confina con la Germania a nord (Renania-Palatinato) e a est (Baden-W\u00fcrttemberg), con la Svizzera a sud (cantoni Basilea Citt\u00e0, Basilea Campagna, Soletta e Giura) e con le regioni Franca Contea a sud-ovest e Lorena a ovest. Storicamente faceva parte dell'Alsazia anche il territorio di Belfort (ora parte della Franca Contea), parte dell'Alto Reno rimasta francese dopo l'annessione dell'Alsazia all'impero germanico nel 1871.\nLa morfologia della regione presenta:\nGeologia.\nL'Alsazia \u00e8 parte della pianura del Reno posta a ovest del fiume, sulla sua sponda sinistra. Le due zone adiacenti alle sponde del Reno formano un rift o graben formatosi nell'Oligocene, con gli annessi horst: i Vosgi dalla parte francese e la Foresta Nera da quella tedesca.\nIl massiccio del Giura, formato dall'innalzamento e la spinta delle catene alpine, \u00e8 del Mesozoico e include formazioni del Triassico: si estende fino all'area di Belfort.\nStoria.\nA differenza delle regioni confinanti, l'Alsazia non ha mai conosciuto un periodo di unit\u00e0 e autonomia. Per molti secoli fu suddivisa in piccole zone politiche e in passato fu perlopi\u00f9 sottomessa al Sacro Romano Impero.\nAbitata anticamente da popolazioni celtiche (Sequani, Rauraci), fu sotto il dominio romano dal 58 a.C. fino al V secolo, quando fu invasa dai Vandali, dagli Alani e infine dagli Alamanni. Fu conquistata dai Franchi di Clodoveo alla fine del V secolo, cristianizzata dall'abate san Colombano di Luxeuil e i suoi monaci, entr\u00f2 a fare parte del regno di Austrasia nel VI secolo. Sotto i Carolingi fu costituita in contea e con il Trattato di Verdun (843) fu assegnata a Lotario. Alla morte di Lotario II pass\u00f2 alla Germania e fu incorporata al ducato di Svevia. Fu quindi divisa nei due langraviati dell'Alta Alsazia e della Bassa Alsazia (Sundgau) che restarono sotto gli Asburgo fino al 1648. In realt\u00e0 l'Alsazia, durante tutto il Medioevo, fu costituita da un mosaico di signorie, di fatto autonome, accanto alle quali le principali citt\u00e0, sottrattesi alle autorit\u00e0 feudali, costituirono una lega, la Decapoli alsaziana (1354), sotto la protezione dell'imperatore ma di fatto indipendente. Poco dopo anche Strasburgo si emancip\u00f2 dalla signoria vescovile.\nDurante la guerra dei trent'anni l'Alsazia, che era stato un fertile territorio per la diffusione della Riforma protestante, sub\u00ec l'influsso francese. Con la Pace di Westfalia, nel 1648, vennero ceduti alla Francia sia i langraviati dell'Alta e della Bassa Alsazia sia la prefettura della Decapoli. Tuttavia la difficile interpretazione degli articoli di pace cre\u00f2 una situazione di contrasto giuridico tra il re di Francia e i sovrani tedeschi, che avevano feudi imperiali in Alsazia e ritenevano che la Francia avesse un vago legame di protettorato, mentre essi continuavano a esercitare i pieni diritti feudali autonomi. Al contrario i giuristi francesi riconoscevano al re di Francia una vera sovranit\u00e0 sulla regione, ritenendo i signori feudali tedeschi vassalli sottoposti alla sua autorit\u00e0 con riserva di mutare unilateralmente le facolt\u00e0 di esercizio dei diritti feudali. Tale situazione perdur\u00f2 fino al 1792, quando, con l'abolizione dei feudi in Francia, segu\u00ec il sequestro e lo spossessamento delle ultime reliquie dell'impero nella regione.\nFino a tale data numerosi nobili tedeschi, proprietari di ex feudi imperiali ceduti al regno di Francia, continuarono a esercitare le proprie prerogative quasi sovrane. Le famiglie feudatarie tedesche in tale posizione giuridica furono:\nLuigi XIV rese definitiva l'unione di tutta l'Alsazia, compresa Strasburgo (1681), alla Francia, cui rimase fino al 1870, quando fu annessa assieme alla Lorena alla Germania (Trattato di Francoforte, 1871), in seguito alla guerra franco-prussiana. Nel 1919 fu restituita alla Francia con il Trattato di Versailles. Ripresa con atto di forza dalla Germania nel 1940, venne nuovamente ceduta alla Francia al termine della guerra, facendo del francese la lingua pi\u00f9 parlata nella regione, con il progressivo declino del tedesco e alsaziano.\nSociet\u00e0.\nLingue e dialetti.\nLa lingua storica dell'Alsazia \u00e8 il dialetto alsaziano, un gruppo di dialetti del gruppo tedesco alemanno.\nL'alsaziano ricorda le parlate delle vicine zone della Svizzera tedesca e del Baden, in Germania, ma si discosta da essi per via di varie caratteristiche, come la rarit\u00e0 del tedesco quale lingua standard in Alsazia e una significativa influenza francese.\nIl dialetto alsaziano \u00e8 oggi in declino; se infatti una grossa parte della popolazione adulta (43%) dichiara di parlare alsaziano, esso \u00e8 per\u00f2 generalmente poco parlato dai giovani. Per esempio la stima dei parlanti scende fino al 3% nella fascia tra i 3 e i 17 anni."}
{"id": "72026", "revid": "1305772", "url": "https://it.wikipedia.org/wiki?curid=72026", "title": "Aquitania", "text": "L'Aquitania (in francese \"Aquitaine\", in occitano \"Aquit\u00e0nia\", in basco \"Akitania\") \u00e8 una regione storica ed ex regione amministrativa della Francia.\nIl suo capoluogo era Bordeaux, le prefetture degli altri dipartimenti erano Pau, P\u00e9rigueux, Mont-de-Marsan e Agen. Dal 1\u00ba gennaio 2016, in seguito alla riforma delle regioni francesi, \u00e8 confluita nella regione Nuova Aquitania. Era composta da 5 dipartimenti: Dordogna (24, \"Dordogne\"), Gironda (33, \"Gironde\"), Landes (40), Lot e Garonna (47, \"Lot-et-Garonne\") e Pirenei Atlantici (64, \"Pyr\u00e9n\u00e9es-Atlantiques\"). Sono inclusi nella regione 18 , 235 e 2.296 .\nGeografia fisica.\nIl territorio della regione confina con le regioni Poitou-Charentes a nord, Limosino a nord-est e Midi-Pirenei a est, oltre che con la Spagna (Aragona, Navarra e Paesi Baschi) a sud. Le coste occidentali sono bagnate dall'Oceano Atlantico (Golfo di Guascogna). L'Aquitania \u00e8 attraversata da tre fiumi: la Garonna, la Dordogna e dall'Adour. Essa si estende ad ovest sull'Oceano Atlantico per una costa di 250\u00a0km, chiamata Costa d'Argento interrotta solamente dal bacino di Arcachon.\nStoria.\nIl termine Aquitania ha origine latina e ha diversi etimi supposti. Pu\u00f2 significare \"paese delle acque\"; derivare dalla citt\u00e0 romana di \"Aqu\u00e6 Tarbellic\u00e6\", l'odierna Dax; oppure \"paese degli Auscii\", popolazione molto vicina ai baschi (\"euskotarrak\"), con Auch come capitale. \u00c8 comunque certa una forte presenza dei celti, che infatti qui formavano una coalizione che i romani chiamavano Aquitani. L'Aquitania \u00e8 stata una provincia romana, successivamente divisa da Diocleziano in tre parti: l'Aquitania prima, l'Aquitania seconda e l'Aquitania terza o \"Novempopulana\".\nDivenne un regno all'epoca dei Visigoti e sporadicamente alla fine dell'Alto Medioevo, e infine anche un ducato. L'Aquitania storica differisce da quella amministrativa attuale: sotto l'Impero Romano si confondeva con la \"Novempopulana\" che aveva come centri principali Tolosa, Auch e Dax.\nIl regno visigoto, per tutto il V secolo, ebbe per capitale Tolosa. Dopo la battaglia di Vouill\u00e9 (507), l'Aquitania storica fu inglobata nel regno dei Franchi, mentre il dominio visigoto in Gallia si ridusse alla Settimania, con capitale Narbona, fino all'invasione e all'occupazione araba, del 720. Intanto i Franchi avevano creato un regno d'Aquitania con capitale Poitiers, che divenne ducato, poi nuovamente regno ed infine ancora ducato, nel corso del IX secolo, che ebbe la massima espansione, molto maggiore della regione odierna, nell'XI secolo quando i duchi d'Aquitania divennero anche duchi di Guascogna.\nCon il matrimonio tra Eleonora d'Aquitania e il re inglese Enrico II, l'Aquitania divenne un feudo inglese in terra francese, con una situazione dal punto di vista della piramide feudale molto ambigua: il re inglese era vassallo di quello francese al di qua della Manica, mentre al di l\u00e0 era suo pari grado. Con il consolidamento della monarchia francese verso uno stato assoluto la situazione divenne intollerabile e i re inglesi (Plantageneti), nel corso del XIII secolo, persero tutti i possedimenti francesi, ad eccezione della Guienna, che comprendeva la parte occidentale del ducato di Guascogna e una piccola porzione dell'Aquitania sud-occidentale. \nNel secolo successivo (XIV), soprattutto per questioni di successione sul trono di Francia, fu iniziata una guerra tra la casata dei Plantageneti di Inghilterra ed i Valois (ramo collaterale dei Capetingi), re di Francia, che si protrasse sino alla met\u00e0 del XV secolo ed \u00e8 conosciuta come la Guerra dei Cent'Anni, al termine della quale tutta l'Aquitania venne incorporata dalla monarchia francese. Ancora oggi, lo stemma e la bandiera dell'Aquitania presentano un leone inglese."}
{"id": "72030", "revid": "123465084", "url": "https://it.wikipedia.org/wiki?curid=72030", "title": "Lingua fiamminga", "text": "Il fiammingo (nome nativo \"vlams\", , ) \u00e8 l'insieme dei dialetti olandesi parlati nella regione belga delle Fiandre e da una percentuale minoritaria degli abitanti della regione di Bruxelles-Capitale. \nLa famiglia del fiammingo comprende quattro gruppi dialettali:\nAlcune fonti tendono a considerare gli ultimi due lingue a s\u00e9 stanti. Pur con alcune caratteristiche proprie, soprattutto sul piano lessicale, \u00e8 in tutto e per tutto uguale alla variante settentrionale parlata nei Paesi Bassi e comunemente nota come olandese.\nEsiste anche un ente pubblico misto olandese-fiammingo per il controllo sulla lingua olandese e per la sua diffusione nel mondo. Tale ente si chiama \"Nederlandse Taalunie\" (Unione linguistica olandese), \u00e8 stato fondato nel 1980 e ha sede all'Aia (Paesi Bassi)."}
{"id": "72031", "revid": "399", "url": "https://it.wikipedia.org/wiki?curid=72031", "title": "Alvernia", "text": "LAlvernia (in occitano \"Auv\u00e8rnhe\", in francese \"Auvergne\") \u00e8 una regione storica ed ex regione amministrativa della Francia.\nFu una delle antiche province francesi ed \u00e8 stata anche una regione amministrativa della Francia moderna dal 1982 al 2015, quando \u00e8 confluita nella nuova regione di Alvernia-Rodano-Alpi.\nIl suo capoluogo storico \u00e8 Clermont-Ferrand; altre citt\u00e0 importanti sono Vichy, Montlu\u00e7on, Moulins, Aurillac e Le Puy-en-Velay.\nSi componeva di quattro dipartimenti: Allier (03), Cantal (15), Alta Loira (43) e Puy-de-D\u00f4me (63) e, al di sotto di questi, di 14 \"arrondissement\", 158 cantoni e 1310 comuni.\nEtimologia.\nL'Alvernia, che prende il nome dai celti Arverni, \u00e8 chiamata in alvernese \"Auvernho\", in lingua occitana vicina \"Auv\u00e8rnha\" o \"Auv\u00e8rnhe\"; nel nord Loz\u00e8re, dipartimento non appartenente all'Alvernia ma molto vicino a essa sul piano linguistico, culturale ed economico, \u00e8 detta anche \"Alv\u00e8rnhe\".\nGeografia fisica.\nL'Alvernia storica come si presentava nel XVIII secolo corrisponde all'incirca alla zona che comprende i dipartimenti di Cantal e Puy de Dome, una piccola parte del dipartimento dell'Alta Loira e il sud dell'Allier; tuttavia, il territorio degli Arverni arrivava alle porte delle citt\u00e0 di Montlu\u00e7on e di Moulins, e la citt\u00e0 di Vellavis (attuale Velay) \u00e8 stata una cliente degli Arverni. La regione attuale corrisponde quindi alla pi\u00f9 antica realt\u00e0 storica.\nLa principale citt\u00e0 dell'Alvernia \u00e8 Clermont Ferrand, la cui area urbana, con pi\u00f9 di 400\u00a0000 abitanti, raccoglie quasi un terzo della popolazione regionale. Clermont Ferrand \u00e8 considerata attualmente la capitale di tutto il Massiccio Centrale.\nIl paesaggio regionale varia molto, alternando continuamente valli, montagne, pascoli e foreste. Gran parte della regione si estende sul Massiccio Centrale, massiccio ercinico risalente alla fine del Paleozoico che si estende per quasi un sesto della superficie totale della Francia; si tratta di un altopiano intervallato da profonde valli con episodi di vulcanesimo avvenuti nel Cenozoico. Tali episodi diedero origine a ovest ai monti degli altipiani del C\u00e9zallier, dell'Aubrac, del Cantal e al massiccio del Mont Dore nel quale sorge il Puy de Sancy, il punto pi\u00f9 elevato dell'Alvernia (1886\u00a0m s.l.m.). La catena montuosa dei Monts D\u00f4mes (formata da ottanta vulcani spenti in un arco di circa 40\u00a0km), nata dalle pi\u00f9 recenti eruzioni vulcaniche avvenute meno di 8000 anni fa, corre da nord a sud. Le aree montuose dell'est, anch'esse di origine vulcanica, come quella dell'altopiano di Dev\u00e8s, sono state originate da un'attivit\u00e0 vulcanica meno importante. Infine, la parte settentrionale della regione (l'Allier) \u00e8 un paese di colline. Il territorio regionale \u00e8 diviso in due, sempre in direzione nord-sud, da una pianura, la valle dell'Allier. A ovest degli altipiani occidentali dominano la valle della Sioule e la riva sinistra della Dordogna superiore, mentre a est degli altipiani orientali si trovano le terre del Forez, della Margeride e del Livradois.\nL'Alvernia, regione occupata per due terzi da montagne e identificata nel dopo-guerra come la parte centrale della cosiddetta \"diagonale del vuoto\", \u00e8 rimasta fuori delle linee di comunicazione storiche della Francia, come il corridoio del Rodano o il litorale atlantico. Questo isolamento persiste ancora oggi, nonostante la volont\u00e0 delle istituzioni di promuovere la realizzazione di infrastrutture di comunicazione e di servizio in tutta la regione. Tale situazione, che non era favorevole allo sviluppo economico e urbano, \u00e8 stata uno dei fattori che hanno contribuito alla stagnazione, e addirittura al calo demografico, della popolazione della regione.\nMonti.\nLa cima pi\u00f9 alta dell'Alvernia \u00e8 il Puy de Sancy (1885\u00a0m). Altri monti rilevanti che sorgono nella regione sono:\nFiumi.\nIl fiume pi\u00f9 importante che scorre in Alvernia \u00e8 l'Allier, altri fiumi che attraversano la regione sono: la Loira, l'Aumance, le Cher, la Dordogna, Besbre, la Sioule, Impradine, la Santoire,\nLaghi.\nIl lago naturale pi\u00f9 grande dell'Alvernia e il Lago d'Aydat, gli altri laghi situati nella regione sono:\nLago Chambon, Lago Chauvet, Lago Pavin, Lago di Gu\u00e9ry, Lago di Montcineyre, Lago de Servi\u00e8res, Gour di Tazenat, Lago di Bourdouze, Lago di Bouchet, Lago di Ribeyr\u00e8s.\nStoria.\nL'Alvernia prende il suo nome dal popolo gallico degli Arverni, la trib\u00f9 gallica di Vercingetorige, re al momento della invasione romana. Essa proteggeva le trib\u00f9 dei Vellavi, Ruteni, Cadurci e Gabali. Il padre di Vercingetorige, Celtillo, fu eletto a tale carica prima di lui, ma venne condannato a morte dalle famiglie aristocratiche alverne per avere tentato di ristabilire a suo vantaggio il regime ereditario del titolo di re, abolito quando i romani, vittoriosi nello scontro del 121 a.C., imposero le loro condizioni.\nVercingetorige riusc\u00ec nel 53 a.C. - 52 a.C. a creare intorno a lui un'alleanza di tutte le trib\u00f9 celtiche, ottenendo degli \"ostaggi\" (figlio o figlia di re) di ogni trib\u00f9, come garanzia della fedelt\u00e0 all'alleanza di ogni trib\u00f9. Secondo recenti scavi archeologici (radio Yves Calvi con i ricercatori, ottobre 2007), la capitale degli arverni era situata tra Gergovia, Corent, Aulnat e diversi altri importanti siti entro un raggio di 35 km; ci\u00f2 permette di estrapolare una popolazione centrale di 150.000 abitanti e pi\u00f9 di 400.000 abitanti nel territorio controllato dagli arverni, alleati Cadurques (Cahors).\nGli arverni sono stati la trib\u00f9 pi\u00f9 ricca tra le antiche trib\u00f9 della Gallia a causa di:\nUno degli eventi storici pi\u00f9 importanti dell'Alvernia \u00e8 stata la battaglia di Gergovia, a soli 12\u00a0km da Clermont-Ferrand, dove Vercingetorige sconfisse Giulio Cesare nel 52 a.C.\nLa vittoria romana ad Alesia (Alise-Sainte-Reine), in Borgogna, in seguito alla costruzione di fortificazioni e trappole varie per centinaia di metri da parte dei legionari romani condusse all'imprigionamento di Vercingetorige a Roma e la creazione della citt\u00e0 d'Augusto Nemetum (l'attuale Clermont-Ferrand), probabilmente su un preesistente sito alverniate. Recentemente \u00e8 stato trovato un piede di 60\u00a0cm di una monumentale statua di 4,50\u00a0m, che rappresentava probabilmente un dio o un imperatore romano.\nNel 475 L'imperatore Giulio Nepote vendette l'Alvernia ai visigoti, nonostante la resistenza del patrizio gallo-romano Ecdicio Avito e il primo vescovo di Clermont, Gaio Sollio Sidonio Apollinare fornisce tramite i suoi scritti una testimonianza sull'Alvernia tardo-antica.\nNel 507 Clodoveo I, re dei Franchi, sconfisse i visigoti e gli aristocratici alverniati loro alleati nella Battaglia di Vouill\u00e9, conquistando effettivamente la regione, ma la resistenza alla dominazione Franca, costrinse, nel 526, Teodorico I re d'Austrasia a un serio e incisivo ripristino dell'ordine con una brutale campagna militare. La campagna non soffoc\u00f2 del tutto la resistenza: la dominazione in seguito fu pi\u00f9 volte contestata.\nNel VII secolo d.C. l'Alvernia fu contesa tra la Francia e l'Aquitania. L'Alvernia, conquistata dai Carolingi, venne integrata nel regno di Aquitania, fondato nel 781 da Carlo Magno in favore di suo figlio Ludovico.\nCarlo III Il Semplice don\u00f2 al cavaliere Aymar, primo signore di Borbone, alcuni feudi sulle rive dell'Allier, nel Borbonese, nel 913. Cos\u00ec il Borbonese si separ\u00f2 dall'Alvernia e parler\u00e0 una lingua d'o\u00efl quando l'Alvernia parler\u00e0 (e parla) una lingua d'oc.\nGueri / Warin fu nominato Conte d'Alvernia dall'imperatore Ludovico il Pio o forse da suo figlio, il conte d'Aquitania Pipino primo.\nIl suo successore e forse figlio, Guiral, prese il partito di Carlo il Calvo contro il duca d'Aquitania e venne ucciso nella battaglia di Fontenay-en-Puisaye il 25 giugno 841.\nIl successore, Bernat, divenne \"Conte d'Alvernia\", cio\u00e8 principe che non \u00e8 pi\u00f9 vassallo di nessuno (come anche i Conti di Provenza, a quel tempo).\nIl secondo successore, Guilhem lou pious, divenne Conte nel 885 e Duca d'Aquitania nell'893, fino alla morte nel 918.\nI Conti d'Alvernia rimasero Duchi d'Aquitania fino al 932.\nSuccessivamente, divennero alleati, ma non vassalli, dei Duchi d'Aquitania fino al trattato di Parigi fra Philippe Auguste e Riccardo Cuor di Leone, che stabil\u00ec la pace, ma Riccardo abbandon\u00f2 il suo alleato alverniate, il Conte Guy Secondo e la Francia prov\u00f2 a invadere l'Alvernia, impossessandosi del castello di Tourno\u00ebl e, temporaneamente, anche della capitale Riom.\nLa Contea d'Alvernia comprendeva nel Medioevo gli attuali dipartimenti di Puy-de-D\u00f4me e di Cantal, cos\u00ec come anche la parte orientale dell'Alta Loira con Brioude.\nJuon Segound, divenuto conte d'Alvernia e di Boulogne (1386-1404), fu catastrofico, tanto che sua moglie, Alienor di Comminges fugg\u00ec a Urgell in Catalogna dove aveva famiglia, lasciando sua figlia Juana sotto la protezione del Conte di Foix e del Principe del B\u00e9arn, Gastou Febus.\nIl Conte d'Alvernia aveva debiti importanti e lasci\u00f2 che Febus maritasse su figlia dell'et\u00e0 di dodici anni con il duca di Berry, fratello del re Carlo VI, che aveva pi\u00f9 di cinquanta anni.\nIn seguito venne costituita di nuovo la Contea d'Alvernia, che non dipendeva pi\u00f9 dal Duca di Berry: i signori erano principi e talvolta principesse di sangue reale francese.\nI Duchi di Borbone, acquisirono, nel 1416, tramite tale matrimonio, il ducato d'Alvernia. Nel 1521 Francesco I di Francia confisc\u00f2 tutti i possedimenti di Carlo III di Borbone-Montpensier, che comprendevano, oltre all'Alvernia, anche il Borbone e Montpensier. Francesco I dar\u00e0 il ducato d'Alvernia a sua madre Luisa di Savoia.\nNel 1531, dopo la morte di Luisa di Savoia, il ducato D'Alvernia torn\u00f2 nel dominio reale.\nNel 1536 la Regina di Francia Caterina de Medici eredit\u00f2 da sua zia Anna de la Tour d'Auvergne l'ultimo lembo della contea, che consent\u00ec l'integrazione ai domini reali di quest'ultimo feudo nel cuore dell'Alvernia.\nNel 1542 venne creata la \"g\u00e9n\u00e9ralit\u00e9 de Riom\". Sempre a Riom venne installato nel 1551 un \"Pr\u00e9sidial\", creazione dell'Intendenza d'Alvernia nel 1616.\nLuigi XIV di Francia, nel 1665, istitu\u00ec un tribunale d'emergenza temporanea, i Grandi Giorni d'Alvernia, dando un'altra occasione per condannare un certo numero di abusi commessi da nobili della regione.\nAlla morte di Anna Maria Luisa d'Orl\u00e9ans anche il Delfinato torn\u00f2 alla corona.\nNel 1790, con la rivoluzione francese, l'antica provincia scomparve come entit\u00e0 amministrativa.\nPi\u00f9 tardi, a partire dalla Quarta Repubblica francese, la Francia si dot\u00f2 di una nuova struttura intermedia tra il livello dipartimentale e il livello nazionale; tali enti, le regioni diventarono ufficiali nel 1972.\nLa Regione amministrativa d'Alvernia, la pi\u00f9 grande delle antiche province, venne a comprendere quattro dipartimenti situati direttamente nella zona d'influenza economica di Clermont-Ferrand:\nIl Cantal e parte del Puy-de-D\u00f4me corrispondono all'antica provincia di Montagne, o Alta-Alvernia. L'Allier corrisponde grosso modo alla provincia storica del Borbonese, l'Alta-Loira il Velay include l'antica provincia della Linguadoca. La regione, inoltre, copre una parte della superficie del Lyonnais.\nDurante la seconda guerra mondiale Vichy \u00e8 stata la sede del governo francese collaborazionista.\nInfrastrutture e trasporti.\nIl completamento della costruzione degli assi autostradali nord-sud (Parigi-Montpellier-Spagna) ed est-ovest (Bordeaux-Lione-Ginevra, le autostrade A71, A75 e A89), s'incrociano a Clermont-Ferrand, permettendo adesso di collegare tutte le grandi metropoli nazionali. L'unico anello mancante per il Mediterraneo (a 2:45 ore) \u00e8 il Viadotto di Millau.\nLa qualit\u00e0 delle strade \u00e8 eccellente su tutte la reti nazionali e dipartimentali, permettendo di collegare Parigi a Clermont-Ferrand in tre ore e mezzo.\nL'Aeroporto di Clermont-Ferrand Auvergne ospita l\"hub\" regionale di Air France e nel 2003 ha superato il tetto di un milione di passeggeri all'anno. Altri aeroporti che servono la regione sono: l'Aeroporto d'Aurillac nel dipartimento di Cantal e l'Aeroporto di Montlu\u00e7on Gu\u00e9ret, quest'ultimo per\u00f2 si trova nel dipartimento della Creuse, nella vicina regione del Limosino.\nAllo stesso modo l'elettrificazione e il miglioramento della linea SNCF Parigi-Clermont-Ferrand, e la messa in servizio del materiale della \"T\u00e9oz\" nel settembre del 2003, consente a Clermont di stare a tre ore (o 3h30) da Parigi (treni diretti).\nIl miglioramento della Clermont-Lione dovrebbe consentire all'Alvernia di beneficiare dalla stazione di Part-Dieu come accesso al TGV Mediterraneo e alle future linee Reno-Rodano e transalpine. Il Consiglio regionale dell'Alvernia sostiene il progetto della Transversale Alpes Auvergne Atlantique proposto dalla associazione ALTRO.\nDal 1\u00ba gennaio 2002 la regione gestisce il servizio TER, servizio in virt\u00f9 di un accordo con SNCF. I servizi nei sobborghi di Clermont sono stati aumentati in misura significativa (l'intervallo un treno e il successivo \u00e8 di 15 minuti nella prima corona).\nEconomia.\nNonostante il suo piccolo mercato locale, la regione \u00e8 sede d'importanti aziende nazionali e internazionali come Michelin, Limagrain (sementi), Gruppo Centre France - La Montagne (Stampa), Volvic (Gruppo Danone) e molte dinamiche PMI attorno all'Universit\u00e0 Blaise Pascal e le grandi scuole (avvocati, ingegneri, medici e scuola commercio) del capoluogo, Clermont-Ferrand.\nLa maggior parte di queste esporta oltre il 75% della loro produzione in tutto il mondo.\nAgricoltura.\nCon 41.000 posti di lavoro l'agricoltura rappresenta l'8,5% dei posti di lavoro regionali, il doppio della media nazionale.\nNelle sue regioni montuose, l'Alvernia \u00e8 principalmente orientata all'allevamento di bestiame destinato alla produzione di latte, culla delle razze bovine Salers e Aubrac. Si tratta di una regione importante per la produzione di formaggi DOP con cinque specialit\u00e0: blu d'Auvergne, Cantal, Fourme d'Ambert, Salers, Saint-Nectaire. Con 50.000 tonnellate, produce un quarto della produzione francese di formaggi DOP. Sul territorio dell'Alvernia si produce anche il Roquefort e il Bleu des Causses.\nEssa dovrebbe includere anche la produzione di lenticchie verdi di Puy (denominazione DOP), sugli altipiani del Velay in Alta Loira.\nNell'Allier si alleva un patrimonio zootecnico orientato alla produzione di carne. L'Alvernia organizza ogni anno nel mese di ottobre il \"vertice dei capi di bestiame\" a Cournon-d'Auvergne, il primo evento del suo genere in Europa.\nNelle zone basse, il dipartimento dell'Allier, la Limagne, si praticano le grandi colture: cereali (frumento, orzo, granturco), i semi oleosi (colza, girasole) e la barbabietola da zucchero. \u00c8 a Clermont-Ferrand, che c'\u00e8 la pi\u00f9 meridionale fabbrica francese di lavorazione della barbabietola.\nDa notare, nel nord dell'Allier, la Foresta Tron\u00e7ais (10.400 ettari), che \u00e8 anche una curiosit\u00e0 turistica. Foresta di querce, creata all'epoca di Colbert per le esigenze della Marina, a oggi fornisce, tra l'altro, il legno utilizzato per la fabbricazione di barili di \"Grand Cru\". Essa \u00e8 una delle pi\u00f9 grandi d'Europa.\nInfine, la citt\u00e0 di Chappes vicino a Clermont-Ferrand, ospita la sede della quarta pi\u00f9 grande produttrice globale di sementi, la Limagrain. Questa societ\u00e0 ha una rete di ricerca composta da cinquanta stazioni selezionatrici, sette laboratori di biotecnologia e di tre laboratori di ricerca degli ingredienti, il che la rende, con l'INRA e la Michelin, uno dei principali poli di ricerca della regione, con una spesa 60 milioni di euro all'anno per la ricerca e sviluppo.\nIndustria.\nL'Alvernia \u00e8 una regione relativamente industrializzata, dove la quota popolazione economicamente attiva nell'industria conta per il 22% (110.000) contro il 18% della media nazionale.\nLa principale industria della regione \u00e8 il settore degli pneumatici, rappresentato dalla Michelin, \"leader\" mondiale nel settore, la cui sede sociale e storica si trova a Clermont-Ferrand, dalla Kleber (attualmente della Michelin), e della Sumitomo-Dunlop, che si trova a Montlu\u00e7on.\nNella regione esiste un tessuto diversificato di piccole industrie: metallurgiche (Auber et Duval), meccanica, farmaceutica (MSD-Chibret), agroalimentari (cereali, carne (Salers, limousine), formaggio (Saint-Nectaire, ch\u00e8vres, bleus d'Auvergne), acqua minerale, ecc.) in particolare nel Puy-de-D\u00f4me e l'Alta-Loira.\nQuesti includono la coltelleria a Thiers, la metallurgia a Issoire a la dentelleria a Le Puy, il pizzo e la zootecnica e la trasformazione dei prodotti alimentari nel Cantal.\nL'Alvernia \u00e8 inoltre \u00e8 uno dei principali centri di ricerca in Francia, con oltre 8.000 ricercatori nei settori dei prodotti chimici, pneumatici, acciai, scienze mediche e prodotti farmaceutici, nella ricerca agricola, in biotecnologie, sismologia e meteorologia.\nLe industrie agroalimentari, con le loro acque minerali, prodotti lattiero-caseari, carni, silvicoltura, miele, confetture e frutta impiegano pi\u00f9 di 12.000 dipendenti.\nTurismo.\nL'Alvernia beneficia d'abbondanti fonti ricche di sali minerali, le cui acque sono commercializzate. La pi\u00f9 nota \u00e8 quella di Volvic, il cui marchio omonimo orienta notoriamente la propria strategia pubblicitaria sulla promozione del patrimonio geologico della regione.\nVichy, sotto l'impulso di Napoleone III di Francia, divent\u00f2 nella seconda met\u00e0 del XIX secolo la \"Regina delle citt\u00e0 d'acqua\".\nLe stazioni termali di La Bourboule nel Puy-de-D\u00f4me, create nel 1875 in seguito alla scoperta delle sorgenti termali, divenne un importante centro turistico, in particolare intorno al 1900, quando ospitava 10.000 pazienti ogni anno. La frequenza a oggi \u00e8 molto pi\u00f9 bassa.\nIl turismo \u00e8 in crescita nella regione e in particolare nel Parco Naturale Regionale dei Vulcani d'Alvernia.\n\u00abVulcania\u00bb, parco di divertimenti incentrato sul vulcanismo, \u00e8 una attrazione turistica aperta nel febbraio 2002, che riceve annualmente oltre 300.000 visitatori. Nel dipartimento di Allier, a Dompierre-sur-Besbre, il Pal richiama inoltre pi\u00f9 di 300\u00a0000 visitatori all'anno mediante la combinazione di strutture di un parco giochi e di un grande parco animale.\nLa regione ha molte stazioni sciistiche, che sono i principali Super Besse e Mont-Dore nel massiccio du Sancy, e Super Lioran sul massiccio cantaliano. Ma l'Alvernia ha anche diverse aree dedicate allo sci di fondo come Guery.\nIn totale la regione ha oltre 170.000 posti letto turistici, soprattutto campeggi, alberghi e appartamenti ammobiliati da turismo, e 410.000 posti letto in residenze secondarie.\nOgni anno la regione riceve circa dai 10 agli 11 milioni di pernottamenti in sistemazioni commerciali, da 5 a 6 milioni di pernottamenti in residenze secondarie, e da 10 a 12 milioni di pernottamenti fatti con parenti o amici.\nSecondo il lavoro svolto dalla S.P.O.T. Auvergne (Osservatorio regionale del turismo), i turisti che soggiornano contribuiscono annualmente tra 1,2 e 1,3 miliardi di euro all'economia regionale. Le consumazioni turistiche totali sono tra i 2,5 e 2,8 miliardi di euro, che rappresentano oltre il 7% del prodotto interno lordo regionale.\nL'Alvernia rappresenta globalmente il 2,5 e 3% dell'industria turistica nazionale totali, occupando tra i 12.000 e 25.000 unit\u00e0 lavorative retribuite, fortemente variabili a causa della forte stagionalit\u00e0.\nLe principali mete turistiche della regione sono:\nSociet\u00e0.\nEvoluzione demografica.\nL'Alvernia \u00e8 una regione abitata da circa 1,4 milioni di abitanti. Essa \u00e8 divisa tra un dipartimento in forte crescita (Puy-de-D\u00f4me, 624000 abitanti) e i tre restanti dipartimenti (Allier, Cantal, Haute-Loire), con meno popolazione e una et\u00e0 media pi\u00f9 elevata.\nL'Alvernia \u00e8 una regione abitata da pi\u00f9 di 15.000 anni e, in particolare, da prima delle eruzioni vulcaniche che crearono i vulcani pi\u00f9 giovani nella catena dei Puys (4000 a 12\u00a0000 anni a.C.). Si stima che la popolazione dei solo arverni, i galli pi\u00f9 ricchi della Gallia antica compreso il loro capo Vercingetorige all'epoca di Cesare (miniere d'oro, argento, rame...) fosse stata dell'ordine di 450.000 su un'area in prossimit\u00e0 dell'attuale Puy-de-D\u00f4me tra il 200 e il 50 a.C.\nLe principali zone d'insediamento si trovano su fiumi (Allier Tiretaine), le piazze di mercato (Brioude) e le aree industriali (Clermont-Ferrand, Cournon, coltelleria a Thiers, Moulins, Vichy, Aurillac, Le Puy).\nLe citt\u00e0 rappresentano oltre il 70% della popolazione, mentre le zone rurali, dopo un forte esodo rurale nei primi anni del XX secolo hanno perso la maggior parte della loro popolazione. Oggi Clermont-Ferrand, la sua capitale storica (Augusto Nemetum, terme romane), rappresenta oltre un quarto della popolazione regionale.\nCitt\u00e0.\nLe pi\u00f9 grandi citt\u00e0 della regione (sopra i 10.000 abitanti, INSEE 2016):\nCultura.\nTre regioni culturali: Alvernia, Velay e Borbonese.\nL'Alvernia amministrativa raggruppa territori eterogenei in termini culturali. Essa \u00e8 principalmente una zona di cultura occitana, per un po' pi\u00f9 di tre dipartimenti e mezzo sui quattro che la compongono.\nLa regione amministrativa \"Alvernia\" si compone di tre regioni storiche e culturali:\nLingue e dialetti.\nCi sono due lingue autoctone nella regione Alvernia:\nSe la met\u00e0 settentrionale del Borbonese (Allier) \u00e8 di lingua d'oil, va osservato che la met\u00e0 meridionale del medesimo dipartimento, nelle zone di Montlu\u00e7on e Vichy, \u00e8 di lingua d'oc. Il termine \"dialetto borbonese\" o \"bourbonnais\" \u00e8 pertanto ambiguo: pu\u00f2 designare sia le parlate occitane che le parlate francesi del dipartimento dell'Allier.\nSecondo un sondaggio del 2006 [2], il nome pi\u00f9 comune per l'una o l'altra delle due lingue \u00e8 il termine \"patois\" (78% della popolazione) a fianco di denominazioni pi\u00f9 specifiche (alverniate, borbonese, vellave). Tuttavia, una certa consapevolezza delle identit\u00e0 culturali \u00e8 emersa attraverso i nomi come borbonese (5%), alverniate (10%), occitano (8%) o lingua d'oc (4%).\nLa lingua regionale, se d'oil o d'oc rappresenta una forte realt\u00e0 della regione:\nLa trasmissione della lingua \u00e8 essenziale per la famiglia (nonni al 61%, o vicino al 50%) con una piccola parte della rete istituzionalizzata che \u00e8 la scuola (10%). Qui si pone il problema del ruolo dello Stato in essa, poich\u00e9 il 40% delle persone che non hanno insegnato la lingua ai loro figli adesso se ne rammaricano.\nQuesto rammarico \u00e8 ancora pi\u00f9 forte nelle generazioni pi\u00f9 giovani (58% sotto i 35 anni). Inoltre il desiderio di apprendere \u00e8 molto presente. \u00c8 pi\u00f9 forte tra le persone sotto i 35 anni (23%).\nIl desiderio di vedere insegnata la lingua a scuola \u00e8 pi\u00f9 forte nei seguenti dipartimenti: Alta-Loira (53%), Puy-de-Dome (51%) e Cantal (74%). L'auspicio che i bambini imparino la lingua \u00e8 molto forte (41%) rafforzato specialmente tra le giovani generazioni (il 58% sotto i 35 anni).\nIl 71% degli abitanti della regione dichiara di sostenere la conservazione e lo sviluppo della lingua e della cultura regionale, pi\u00f9 al di sotto dei 35 anni (76%). Per effettuare questa operazione, vogliono che differenti istituzioni svolgano il loro ruolo:"}
{"id": "72032", "revid": "1305772", "url": "https://it.wikipedia.org/wiki?curid=72032", "title": "Borgogna", "text": "La Borgogna (: ; in francese \"Bourgogne\", ; in arpitano \"Borgogne\"; in occitano \"Borgonha\") \u00e8 una regione storica ed ex regione amministrativa della Francia.\nDal 1\u00ba gennaio 2016, la regione amministrativa Borgogna \u00e8 confluita nella regione Borgogna-Franca Contea. Era composta da 4 dipartimenti: Yonne (89), C\u00f4te-d'Or (21), Ni\u00e8vre (58) e Saona e Loira (71, \"Sa\u00f4ne-et-Loire\"). Sono inclusi nella regione 15 \"\", 174 e 2.045 . La regione corrispondeva in gran parte all'antico ducato di Borgogna medievale e alla provincia di Borgogna del Ancien R\u00e9gime.\nGeografia fisica.\nIl suo capoluogo \u00e8 Digione (in francese \"Dijon\"). Le citt\u00e0 principali, oltre a Digione, sono Chalon sur Sa\u00f4ne, Auxerre, M\u00e2con e Nevers. Il territorio della regione confina con \u00cele-de-France a nord-ovest, Champagne-Ardenne a nord, Franca Contea ad est, Rodano-Alpi a sud, Alvernia a sud-ovest e Centro a ovest.\nCaratteristiche della Borgogna sono le dolci ondulazioni e il verde senza fine: questa regione mantiene una densit\u00e0 abitativa bassa, di genere rurale e l'urbanizzazione \u00e8 legata fortemente alle attivit\u00e0 agricole, anche se poco prospere in quest'area della Francia, per via della scarsa produttivit\u00e0 della regione; per questo essa ha conservato il suo notevole patrimonio naturale.\nLa regione \u00e8 quasi interamente occupata dal Plateau de Langres, modeste alture collinari che difficilmente arrivano a quote di montagna (), scavato da numerosi fiumi e torrenti, tutti immissari della Saona, su cui si trovano le uniche, piccole zone pianeggianti. Dalla Saona parte anche il Canale di Borgogna, che la unisce alla Yonne e quindi alla Senna. Il clima \u00e8 moderatamente continentale, a causa della lontananza dal mare; gli inverni sono dunque freddi (medie in gennaio da -1 a ) e le estati miti, con massime in luglio tra i 25 e i .\nStoria.\nLa Borgogna deve il suo nome all'antica popolazione germanica dei burgundi, che nel V secolo fondarono un reame nella Gallia romana centro meridionale. L'attuale regione francese della Borgogna corrisponde solamente a una parte di questo antico regno, vale a dire quella che in epoche successive form\u00f2 il cosiddetto Ducato di Borgogna.\nIl reame creato dai burgundi fu poi conquistato dai franchi nel 534 e da questi retto a titolo di re di Borgogna fino all'800, anno in cui fu formalmente annesso all'Impero carolingio e suddiviso in varie contee. In seguito, con lo smembramento dello stesso impero (a seguito del Trattato di Verdun dell'843), le varie contee del regno finirono sotto la giurisdizione del Regno di Lotaringia, per poi (a seguito del Trattato di Meerssen dell'870) essere spartite tra i regni di Francia e Germania.\nLa parte francese della Borgogna venne poi a formare il Ducato di Borgogna, mentre le terre rimaste sotto la giurisdizione germanica furono suddivise in due grandi regioni: l'Alta Borgogna (o Borgogna Transgiurana, comprendente la Franca Contea di Borgogna) e la Bassa Borgogna (o Borgogna Cisgiurana, comprendente la Provenza). In seguito, nell'888, il conte Rodolfo di Borgogna riusc\u00ec a farsi incoronare re di tutta l'Alta Borgogna; nel 933, il suo figlio omonimo ottenne tramite accordi diplomatici anche la Bassa Borgogna e pot\u00e9 cos\u00ec fondare il Regno di Arles (o delle Due Borgogne).\nIntanto, il Ducato di Borgogna (costituito dalle contee di M\u00e2con, Chalon, Sens, Auxerre, Tonnerre, Nevers e Autun) rimaneva parte del Regno di Francia.\nIl Ducato capetingio di Borgogna.\nIl Ducato di Borgogna e la Franca Contea vennero nuovamente riunite sotto un unico sovrano nel XV secolo, attraverso un ramo cadetto della dinastia dei capetingi, finch\u00e9 anche la linea dinastica dei Duchi di Borgogna si estinse in linea maschile. Essi erano strettamente imparentati con i Re di Francia e nel XV secolo erano cresciuti molto di potenza, grazie a una serie di acquisizioni matrimoniali o di conquiste, tanto da poter giungere a creare un regno indipendente.\nA ogni modo, non riuscirono mai a diventare sovrani completamente indipendenti, in quanto erano rimasti vassalli del re di Francia per il Ducato di Borgogna, per l'Artois e per le Fiandre, mentre allo stesso tempo erano vassalli dell'Imperatore per la Franca Contea di Borgogna, la Gheldria, l'Hainaut, il Brabante, il Lussemburgo e altre terre.\nNel 1477, alla morte dell'ultimo duca capetingio, Carlo il Temerario, il territorio del Ducato di Borgogna venne annesso direttamente ai domini reali di Francia, mentre la Franca Contea venne trasferita agli Asburgo attraverso il matrimonio di sua figlia, Maria di Borgogna, con l'imperatore Massimiliano I.\nIl ducato divenne quindi la \"g\u00e9n\u00e9ralit\u00e9\" di Digione, creata nel 1542, comprendendo l'Autunois (regione di Autun), l'Auxerrois (regione di Auxerre), l'Auxois, il Ch\u00e2lonnois (regione di Chalon-sur-Sa\u00f4ne), il Charollois (regione di Charolles), il Dijonnais (regione di Digione), il M\u00e2connais (regione di M\u00e2con) e la Montagne (o Ch\u00e2tillonais, regione di Ch\u00e2tillon-sur-Seine).\nArte.\nL'architettura borgognona raccolse l'eredit\u00e0 artistica dei luoghi di culto situati nelle cosiddette \"vie della cultura romanica\", ossia delle vie che conducono i pellegrini a Santiago di Compostela. Tipiche dell'architettura borgognona furono la struttura delle piante a \"cappelle radiali\" e quella con \"cappelle a gradoni\", che consentiva la celebrazione di pi\u00f9 messe contemporaneamente, utilizzata dagli ordini religiosi della congregazione cluniacense, di derivazione benedettina, di grande importanza per la diffusione del gusto romanico in Francia e nell'Europa occidentale.\nLe prime avvisaglie dell'architettura borgognona si ebbero gi\u00e0 con la fase pre-romanica, storicamente collocabile intorno al 1000 d.C. Tra gli esempi pi\u00f9 significativi e meglio conservati si annoverano la basilica del Sacro Cuore a Paray-le-Monial (XI secolo) e la chiesa di Anzy-le-Duc (XII secolo). In Borgogna si origin\u00f2 oltre all'architettura cluniacense anche quella cistercense. Notevole fu l'importanza di queste ultime strutture per la diffusione di un gusto gotico severo e austero, ben rappresentato dall'abbazia di Fontenay.\nLa scultura borgognona fu caratterizzata da una grande energia espressiva e da una profonda maestria. Il centro da dove si irradi\u00f2 questo nuovo stile fu Cluny intorno al XII secolo d.C., anche se gi\u00e0 nel secolo precedente si riunirono presso il monastero numerosi artisti per realizzare pregevoli opere. La decorazione borgognona si caratterizz\u00f2 per il vigore realistico, il dinamismo delle innovative sculture dei portali, la ricchezza e la vivacit\u00e0. Tra gli esempi pi\u00f9 preziosi della scultura borgognona si ricordano i due portali della chiesa di Charlieu, l'uno con l\"'Ascensione\", l'altro con le \"Nozze di Cana\", oltre alle decorazioni del coro della chiesa di Semur-en-Brionnais e il complesso del \"Paradiso Terrestre\" presenti in origine nell'abbazia di Cluny.\nUno stile borgognone, di derivazione bizantina, si diffuse anche nella pittura, caratterizzato da figure maestose, colori vivaci e fondi blu, scene ispirate dal Vecchio e Nuovo Testamento. Tra gli esempi sopravvissuti nel secoli si possono citare il \"Cristo e quattro angoli su cavalli bianchi\", presente sulla volta della cripta di Saint-Germain-d'Auxerre, e il \"Cristo in maest\u00e0 fra gli Apostoli\", visibile nella cappella cluniacense di Berz\u00e9-la-Ville. Di notevole spessore anche le miniature per i colori e per i temi come evidenziato nelle \"Vite dei Santi\" e nelle opere dei monaci della scuola di Citeaux.\nQuando la Borgogna raggiunse la sua maggiore importanza politica, intorno alla fine del XIV secolo, Digione divenne il primo centro artistico e pittorico di Francia, potendo raccogliere i migliori rappresentanti delle correnti francesi, italiane e, soprattutto, fiamminghe (i duchi di Borgogna della dinastia dei Valois possedevano la maggior parte delle Fiandre durante il Quattrocento). Interessante fu la sintesi tra il gusto aulico e cortese e quello realistico borghese. Dalle Fiandre arrivarono i contributi di Jean Malouel, Jan van Eyck e di Rogier van der Weyden per la pittura, Claus Sluter per la scultura.\nI duchi Valois furono committenti di numerose opere d'arte ed edifici, tra i quali la certosa di Champmol presso Digione che comprende il pozzo dei Profeti di Claus Sluter e ospitava opere di Van Eyck e le famose tombe dei duchi Filippo l'Ardito e Giovanni senza Paura. I fedeli dei duchi imitarono il loro patrocinio delle arti: \u00e8 particolarmente rilevante la figura di Nicolas Rolin, nativo di Autun, cancelliere del duca Filippo il Buono, che fu il fondatore del H\u00f4tel-Dieu di Beaune per il quale ordin\u00f2 a Rogier van der Weyden il monumentale \"Polittico del Giudizio universale\". \u00c8 inoltre rappresentato nella \"Madonna del cancelliere Rolin\" di Jan Van Eyck che commission\u00f2.\nL'arte di corte ducale raggiunse il suo vertice nella miniatura, che espresse il gusto per le feste, per le caccia, per le sfilate e per i famosi banchetti. Non inferiore la produzione nella oreficeria, nella gioielleria, nel vasellame, negli arazzi.\nGli ultimi sprazzi di arte della Borgogna ducale si ebbero nel XVI secolo nella chiesa di Brou, costruito in stile tardo-gotico.\nNel Cinquecento, l'arte del Rinascimento fa irruzione in Borgogna, dove vari castelli vengono eretti ispirandosi dall'esempio dei castelli della Valle della Loira: il castello di Ancy-le-Franc, quello di Tanlay e quello di Sully sono gli esempi pi\u00f9 famosi.\nNel Seicento e nel Settecento, nonostante un ruolo minore sul piano politico in confronto ai secoli precedenti, la Borgogna resta una regione ricca e borghesi e nobili fanno costruire nello stile classico dell'epoca castelli in campagna e \"h\u00f4tel particuliers\" (palazzi cittadini) nelle grandi citt\u00e0 come a Digione, dove il Palazzo dei Duchi di Borgogna viene ampliato nel corso del seicento e del settecento dall'architetto del re Jules Hardouin-Mansart (che ha lavorato a Versailles) e da Jacques Gabriel. Il palazzo ospita oggi il Museo delle belle arti di Digione, uno dei maggiori di Francia, che espone, tra l'altro, alcune delle opere pi\u00f9 famose dell'arte borgognona medievale.\nLa regione possiede ben tre siti iscritti al Patrimonio mondiale dell'umanit\u00e0 dell'UNESCO. Due sono eccezionali esempi dell'architettura romanica di cui la Borgogna fu una delle culle: l'abbazia di V\u00e9zelay e quella di Fontenay. L'altro \u00e8 l'antica zona viticola della Borgogna, organizzata dal Medio Evo intorno ad abbazie e castelli, che si estende lungo un asse nord-sud tra Digione e M\u00e2con.\nGastronomia.\nIl vino.\nLa Borgogna \u00e8 una zona di vini caratteristici, i pi\u00f9 pregiati di Francia con quelli della regione di Bordeaux. I vini borgognoni vengono prodotti in una lunga e stretta striscia che si estende da nord a sud a partire da Digione su decine di chilometri fino alla regione di Lione. Le aziende vinicole della Borgogna si caratterizzano dalle loro piccole dimensioni, la maggior parte non superando i 10 ettari, e puntano perci\u00f2 pi\u00f9 su la qualit\u00e0 che su la quantit\u00e0. La maggior parte della produzione viene di fatto esportata all'estero. I vini della Borgogna sono sia bianchi, prodotti con uve Chardonnay, sia rossi da Pinot Noir. Da questo vitigno in particolare, in Borgogna viene prodotto il vino pi\u00f9 caro e pregiato del mondo, il famoso Roman\u00e9e-Conti, prodotto su solo 1,8 ettari dell'omonimo Grand Cru di Vosne-Roman\u00e9e, monopolio dell'azienda. Altri vini prodotti in Borgogna sono gli Chablis nella regione di Auxerre e il Beaujolais. Dalla Borgogna si ritiene sia originario uno dei vitigni pi\u00f9 diffusi al mondo, lo Chardonnay, che dovrebbe la sua denominazione al paese di Chardonnay, nel sud della regione.\nUna delle teorie \u00e8 quella che vuole lo Chardonnay importato in Francia dai crociati di ritorno dalla Palestina, di cui il vitigno sarebbe originario, che portarono con s\u00e9 il vino e i semi di quest'uva chiamata in ebraico Shaar-Adonay, ovvero la \"Porta di Dio\", in riferimento alla citt\u00e0 santa di Gerusalemme, circondata da mura. Sarebbe perci\u00f2 una distorsione francese della pronuncia ebraica sha'har-adonay, divenuto Char-donnay. Anche se la cosa non \u00e8 documentata e non vi \u00e8 bibliografia. \nCucina.\nAccompagnando i vini, la Borgogna possiede una cucina tipica molto raffinata e variata a tal punto che viene considerata, con la citt\u00e0 di Lione, il cuore della gastronomia francese. Tra le specialit\u00e0 pi\u00f9 famose:"}
{"id": "72033", "revid": "1222", "url": "https://it.wikipedia.org/wiki?curid=72033", "title": "Gasteropodi", "text": ""}
{"id": "72036", "revid": "1222", "url": "https://it.wikipedia.org/wiki?curid=72036", "title": "Scafopodi", "text": ""}
{"id": "72039", "revid": "1452073", "url": "https://it.wikipedia.org/wiki?curid=72039", "title": "Boroidruro di sodio", "text": "Il boroidruro di sodio (o sodio boroidruro o sodio tetraidroborato) ha formula chimica NaBH4. A temperatura ambiente \u00e8 un solido, generalmente venduto in forma di polvere, solubile in acqua fredda (il pH alcalino stabilizza notevolmente tali soluzioni) ed instabile in acqua calda, con cui reagisce anche a pH elevato. Reagisce lentamente in etanolo con sviluppo di idrogeno, pi\u00f9 velocemente in metanolo. \u00c8 praticamente insolubile in tetraidrofurano.\n\u00c8 un reagente riducente selettivo particolarmente impiegato nella produzione di farmaci, intermedi e prodotti di chimica fine. A differenza di altri composti riducenti, essendo un reagente poco energico, permette di ridurre selettivamente i gruppi carbonilici di aldeidi e chetoni senza per\u00f2 alterare altri gruppi eventualmente presenti sulla molecola, quali esteri, lattoni, acidi carbossilici, epossidi, nitrili e nitrocomposti.\nRiduce inoltre gli alogenuri alchilici secondari e terziari ai corrispondenti alcani. \u00c8 usato come agente riducente nelle reazioni di demercuriazione.\nFu sintetizzato per la prima volta nel 1943 da H. I. Schlesinger e H. C. Brown, ricercatori all'Universit\u00e0 di Chicago, tramite reazione tra l'idruro di sodio ed il borato di metile\nTrova impiego in celle a combustibile di piccola scala come mezzo per immagazzinare l'idrogeno. L'idrogeno pu\u00f2 essere sia prodotto per decomposizione della soluzione acquosa ed inviato ad una cella a idrogeno, oppure il boroidruro di sodio pu\u00f2 essere decomposto direttamente nella cella stessa:\nIl sodio borato pu\u00f2 venire successivamente recuperato per rigenerare il boroidruro, rendendo il processo potenzialmente utile per celle a combustibile ricaricabili."}
{"id": "72040", "revid": "2175", "url": "https://it.wikipedia.org/wiki?curid=72040", "title": "Sodio boroidruro", "text": ""}
{"id": "72041", "revid": "768068", "url": "https://it.wikipedia.org/wiki?curid=72041", "title": "Sekhemieb-Perenmaat", "text": "Biografia.\nIl suo nome non compare in alcuna delle liste reali (Abido, Saqqara, Canone Reale), compilate durante il Nuovo regno.\nLa sua esistenza \u00e8 per\u00f2 attestata dal ritrovamento di alcuni sigilli a rullo e di stoviglie incise con il suo nome.\nSu alcuni vasi ritrovati nei sotterranei della piramide a gradoni di Saqqara il nome di questo sovrano \u00e8 seguito dall'epiteto \"In-Khaset\" (conquistatore dei paesi stranieri).\nSecondo alcuni studiosi potrebbe, ad un certo punto del suo regno, aver modificato il proprio nome in Peribsen."}
{"id": "72043", "revid": "1711941", "url": "https://it.wikipedia.org/wiki?curid=72043", "title": "Irmo", "text": ""}
{"id": "72045", "revid": "1305772", "url": "https://it.wikipedia.org/wiki?curid=72045", "title": "Centro-Valle della Loira", "text": "Il Centro-Valle della Loira (in francese \"Centre-Val de Loire\" ; fino al 17 gennaio 2015 denominata \"Centro\") \u00e8 una delle regioni della Francia, suddivisa in sei dipartimenti (Cher (18), Eure-et-Loir (28), Indre (36), Indre e Loira (37), Loir-et-Cher (41) e Loiret (45); sono inclusi nella regione 20 \"\", 198 e ) con capoluogo Orl\u00e9ans: le citt\u00e0 principali della regione, oltre ad Orl\u00e9ans, sono Bourges, Chartres, Ch\u00e2teauroux, Tours e Blois.\nGeografia fisica.\nTerritorio.\nIl territorio della regione Centro confina con quello della Normandia a nord e a nord-ovest, dell'\u00cele-de-France a nord-est, della Borgogna-Franca Contea a est, dell'Alvernia-Rodano-Alpi a sud-est, della Nuova Aquitania a sud e a sud-ovest e dei Paesi della Loira a ovest.\nClima.\nIl clima della regione \u00e8 generalmente continentale con inverni freddi (localmente nevosi) ed estati abbastanza calde, non \u00e8 insolito imbattersi in giornate uggiose e piovose anche in piena estate con conseguenti temperature miti.\nSociet\u00e0.\nEvoluzione demografica.\nSecondo il censimento parziale del 2004, la regione Centro ha acquistato 40.000 abitanti rispetto al 1999, attestandosi a 2.480.000 abitanti. Il tasso di crescita resta stabile attorno allo 0,32%, inferiore ai valori nazionali. A livello di popolazione, la regione \u00e8 dodicesima (su 18).\nCultura.\nAll'interno della regione si trovano alcuni dei pi\u00f9 importanti Castelli della Loira."}
{"id": "72048", "revid": "339392", "url": "https://it.wikipedia.org/wiki?curid=72048", "title": "Disneyland Parigi", "text": ""}
{"id": "72049", "revid": "1534511", "url": "https://it.wikipedia.org/wiki?curid=72049", "title": "Champagne-Ardenne", "text": "La Champagne-Ardenne era una regione della Francia settentrionale.\nDal 1\u00ba gennaio 2016 \u00e8 confluita nella regione Grande Est.\nEra composta da 4 dipartimenti: Aube (10), Ardenne (08, \"Ardennes\"), Alta Marna (52, \"Haute-Marne\") e Marna (51, \"Marne\"). Sono inclusi nella regione 15 \"arrondissement\", 146 \"cantoni\" e 1.947 \"comuni\".\nLe citt\u00e0 principali della regione, oltre al capoluogo Ch\u00e2lons-en-Champagne, sono Reims, Troyes e Charleville-M\u00e9zi\u00e8res.\nGeografia fisica.\nIl territorio della regione confina con quello della Lorena a est, della Franca Contea a sud-est, della Borgogna a sud, dell'\u00cele-de-France a sud-ovest e della Piccardia a ovest, oltre che con il Belgio a nord (Vallonia)."}
{"id": "72053", "revid": "1494169", "url": "https://it.wikipedia.org/wiki?curid=72053", "title": "Euro Disney", "text": ""}
{"id": "72058", "revid": "69568563", "url": "https://it.wikipedia.org/wiki?curid=72058", "title": "Costante di Dirac", "text": ""}
{"id": "72059", "revid": "13792", "url": "https://it.wikipedia.org/wiki?curid=72059", "title": "Josip Broz", "text": ""}
{"id": "72060", "revid": "1855146", "url": "https://it.wikipedia.org/wiki?curid=72060", "title": "Franca Contea", "text": "La Franca Contea (in francese \"Franche-Comt\u00e9\", in francoconteese \"Fraintche-Comt\u00e8\", in francoprovenzale \"Franche-Comt\u00e2t\", in tedesco \"Freigrafschaft Burgund\", in spagnolo \"Franco Condado\") \u00e8 una regione storica ed ex regione amministrativa della Francia.\nDal 1\u00ba gennaio 2016 il relativo ente amministrativo \u00e8 confluito nella regione Borgogna \u2013 Franca Contea.\nIl suo territorio comprendeva 4 dipartimenti: Territorio di Belfort (90, \"Territoire de Belfort\"), Doubs (25), Alta Saona (70, \"Haute-Sa\u00f4ne\") e Giura (39, \"Jura\"). Sono inclusi nella regione 8 \"arrondissement\", 62 cantoni e 1707 comuni.\nStoria.\nIl territorio che attualmente corrisponde alla regione della Franca Contea fu una delle parti principali in cui si frantum\u00f2 l'antico regno dei Burgundi; storicamente questa regione fu una contea libera (la Libera Contea di Borgogna o anche Franca Contea di Borgogna), che rimase vassalla del Sacro Romano Impero, mentre al contrario il vicino Ducato di Borgogna divenne vassallo della corona di Francia. \nTra \"la fine dell\u2019epoca medievale e la seconda met\u00e0 del XVII secolo,\nla Franca Contea \u00e8 un possedimento degli Asburgo. \u00c8 governata\nsuccessivamente da tre donne, in questo periodo: innanzitutto, dal 1509\nal 1530, da Margherita d\u2019Austria, zia di Carlo V, poi da Maria di Ungheria,\nsorella dell\u2019imperatore (dal 1530 al 1555) e infine da Isabella, la figlia di Filippo II, dal 1598 al 1633\".\nSolo nel XVII secolo la Francia riusc\u00ec ad annettere direttamente questo territorio.\nGeografia fisica.\nLe citt\u00e0 principali, oltre a Besan\u00e7on, sono Belfort, Lons-le-Saunier e Vesoul.\nIl territorio della regione confina con quello del Rodano-Alpi a sud, della Borgogna a ovest, della Champagne-Ardenne a nord-ovest, della Lorena a nord e dell'Alsazia a nord-est, oltre che con la Svizzera (cantoni Giura, Neuch\u00e2tel e Vaud) a est. La Franca Contea \u00e8 inoltre attraversata dai fiumi Ain e Ognon."}
{"id": "72062", "revid": "1226", "url": "https://it.wikipedia.org/wiki?curid=72062", "title": "Scienze della terra", "text": ""}
{"id": "72063", "revid": "1318658", "url": "https://it.wikipedia.org/wiki?curid=72063", "title": "Cornell Woolrich", "text": "Biografia.\nCornell Woolrich, figlio di genitori separati, trascorse la prima infanzia in Messico, dove si erano stabiliti i genitori e dove lui rest\u00f2 \u2013 dopo la loro separazione\u00a0\u2013con il padre, che era un messicano con sangue canadese. In seguito, fino all'adolescenza, abit\u00f2 in parte a Manhattan, dove risiedeva nel periodo scolastico con la madre Claire Attalie Woolrich, figlia di un ebreo russo, e in parte in Messico. Un episodio importante della vita dell'autore \u00e8 la visione insieme al nonno dell'opera di Puccini \"Madama Butterfly\", che gli comunic\u00f2 il senso del tragico.\nTornato a Manhattan dalla madre, si iscrisse nel 1921 alla Columbia University, dove fu allievo di Harrison R. Steeves, che teneva un corso sulla narrativa. Episodio fondamentale per la sua scrittura fu un periodo di malattia: senza poter uscire, cominci\u00f2 a scrivere il suo primo libro, \"Cover Charge\", con situazioni e personaggi simili a quelli di Francis Scott Fitzgerald, autore molto amato da Woolrich. Il romanzo fu pubblicato nel 1926 e Cornell Woolrich decise che la sua vita era fatta per la narrativa: lasci\u00f2 l'universit\u00e0. L'anno successivo vinse un concorso indetto dalla rivista \"College Humor\" e dalla societ\u00e0 cinematografica First National Picture con il romanzo \"Children of the Ritz\". I premi erano di 10\u00a0000 dollari e la riduzione del libro in film. Da qui scatur\u00ec la collaborazione con la casa cinematografica che nel 1929 lo port\u00f2 a Hollywood con un contratto come sceneggiatore. Non \u00e8 per\u00f2 ben chiaro quale sia stato in quel periodo il suo contributo cinematografico. Pare anzi che non abbia scritto alcuna sceneggiatura, neppure quella del film \"Children of the Ritz\" diretto nel 1929 da John Francis Dillon e tratto dall'omonimo romanzo dello scrittore newyorkese. L'unico possibile - ma non certo - contributo potrebbe essere quello alla sceneggiatura di tre film diretti dal regista danese Benjamin Christensen: \"The Haunted House\", \"Sette passi verso satana\" (\"Seven Footprints to Satan\") e \"House of Horror\". Nei titoli infatti compare il nome di William Irish, pseudonimo che per\u00f2 Woolrich adotter\u00e0 come romanziere solo nel 1942.\nRapporto con la madre.\nA Hollywood, nel 1930, spos\u00f2 Gloria Blackton, figlia del produttore cinematografico James Stuart Blackton, ma il matrimonio, mai consumato, fu annullato dopo tre mesi. In seguito Woolrich torn\u00f2 a New York dalla madre con la quale visse praticamente sempre. Sintomatiche di questo suo anomalo rapporto con la madre sono le parole con cui lo scrittore chiar\u00ec una strana epigrafe posta all'inizio del romanzo \"La donna fantasma\" (\"Phantom Lady\") del 1942:\nWoolrich nel 1968 afferm\u00f2: \u00abNel 1942 ho vissuto in una stanza d'albergo, da solo, per tre settimane; e poi una notte lei mi ha chiamato dicendomi \"non posso vivere senza di te, ho bisogno di te\", e io ho messo gi\u00f9 il ricevitore e ho fatto le valigie e sono tornato da lei, e per il resto della mia vita non ho trascorso una notte lontano da lei, neanche una. So bene cosa ha pensato la gente di me, ma non me n'\u00e8 importato niente, non me ne importa adesso e non me ne importer\u00e0 finch\u00e9 avr\u00f2 vita.\u00bb\nMaturit\u00e0 artistica.\nDopo aver lasciato Hollywood ed essere tornato dalla madre, Woolrich pubblic\u00f2 nel 1932 il romanzo che \u00e8 il migliore tra i suoi scritti giovanili, gi\u00e0 caratterizzato dalle atmosfere noir che contraddistinguono la sua opera, \"Manhattan Love Song\" da cui \u00e8 tratto l'omonimo film del 1934 diretto da Leonard Fields. Il 1933 segna una svolta importante nella carriera di Woolrich: il suo libro \"I Love Paris\" non fu accettato da nessun editore e in un momento di rabbia il giovane autore lo distrusse buttandolo nella spazzatura. Afflitto dalla mancanza di denaro e depresso, decise di abbandonare il mainstream per dedicarsi a un genere pi\u00f9 in voga e redditizio e pi\u00f9 affine alle sue corde, cos\u00ec si rivolse agli editori dei pulp magazine. Nel 1934 pubblic\u00f2 sul pulp magazine \"Detective Fiction Weekly\" il suo primo racconto di suspense, \"Death Sits in a Dentist's Chair\", seguito negli anni fino al 1939 da pi\u00f9 di cento racconti pubblicati su riviste prestigiose come \"Black Mask\" ma anche su riviste molto scadenti.\nNel 1940 torn\u00f2 al romanzo con \"La sposa era in nero\" (\"The Bride Wore Black\"), dando cos\u00ec inizio alla cosiddetta \"serie nera\", una fortunata sequenza di romanzi che influenzer\u00e0 non solo il \"roman noir\" francese, ma anche il cinema: proprio \"La sposa era in nero\" diventer\u00e0 nel 1967 il film di Fran\u00e7ois Truffaut, \"La sposa in nero\", e molti degli altri suoi romanzi verranno ripresi con successo da Hollywood.\nNel 1942 scrisse con lo pseudonimo William Irish il racconto \"It Had to be Murder\", che nel 1944 fu rinominato \"Rear Window\" (\"La finestra sul cortile)\" e divenne un film omonimo di Alfred Hitchcock.\nLa sua fase pi\u00f9 creativa dur\u00f2 fino al 1948: in questi anni pubblic\u00f2 gli altri cinque romanzi della serie nera: \"Sipario nero\" (\"The Black Curtain\", 1941), \"L'alibi nero\" (\"Black Alibi\", 1942), \"L'angelo nero\" (\"Black Angel\", 1943), \"L'incubo nero\" (\"The Black Path of Fear\", 1944) e \"Appuntamenti in nero\" (\"Rendezvous in Black\", 1948). Contemporaneamente scrisse altri capolavori con gli pseudonimi di William Irish, tra i quali \"La donna fantasma\" (\"Phantom Lady\", 1942) e George Hopley, tra i quali \"La notte ha mille occhi\" (\"Night Has a Thousand Eyes\", 1945).\nTutte queste opere sono pervase dai temi della morte e della solitudine, da un'atmosfera angosciosa e incalzante che ha valso a Woolrich la definizione di \"inventore del romanzo nero\", ma anche dalla appassionata partecipazione alla disperazione e al dolore delle sue vittime, spesso appartenenti alle classi pi\u00f9 diseredate.\nLa vita di Woolrich fu drammatica come i suoi romanzi. Proprio al culmine del successo, perse la voglia di scrivere e di vivere, anche per la malattia della madre, e incominci\u00f2 a bere e a isolarsi, fino a non uscire pi\u00f9 di casa. Claire Attalie Woolrich mor\u00ec nel 1957.\nIl suo alcolismo e la sua salute peggiorarono costantemente: si ammal\u00f2 di diabete e trascur\u00f2 a tal punto un'infezione al piede che quando finalmente fu visitato da un medico, la gamba era in gangrena e dovette essere amputata. Trascorse gli ultimi giorni su una sedia a rotelle, isolato, assistito solo dai camerieri dell'albergo. Mor\u00ec lasciando incompiuti l'autobiografia e due romanzi, uno dei quali si chiamava significativamente \"The Loser\" (il perdente).\nFu sepolto nel Ferncliff Cemetery a Hartsdale (New York).\nLasci\u00f2 un patrimonio di quasi un milione di dollari alla Columbia University per un fondo per giovani scrittori intestato alla madre.\nOpere.\nRomanzi firmati William Irish.\nRomanzi firmati George Hopley\nRaccolte di racconti.\nI racconti di Woolrich sono numerosi e a volte sono stati pubblicati in diverse antologie. Anche le edizioni in italiano non necessariamente rispettano il contenuto delle antologie originali. Di seguito \u00e8 riportato l'elenco delle antologie; i racconti ripubblicati in una nuova antologia sono indicati con (R):\nFilmografia.\nOltre ai film seguenti, da opere di Woolrich sono stati tratti anche una cinquantina di telefilm appartenenti ad una serie, di solito di durata compresa tra i 30' e i 60'"}
{"id": "72064", "revid": "484362", "url": "https://it.wikipedia.org/wiki?curid=72064", "title": "\u00cele-de-France", "text": "L'\u00cele-de-France (: ), in italiano Isola di Francia, \u00e8 una regione storica e amministrativa della Francia.\nSuo capoluogo \u00e8 Parigi, la capitale francese; gli altri centri principali sono Boulogne-Billancourt, Saint-Denis, Argenteuil e Versailles. \u00c8 composta da 8 dipartimenti: Essonne (91), Hauts-de-Seine (92), Parigi (75, \"Paris\"), Senna-Saint-Denis (93, \"Seine-Saint-Denis\"), Senna e Marna (77, \"Seine-et-Marne\"), Valle della Marna (94, \"Val-de-Marne\"), Val-d'Oise (95) e Yvelines (78). Sono inclusi nella regione 25 , 317 e 1.281 .\nConfini e geografia.\nIl territorio della regione confina con quello della Normandia a nord-ovest, dell'Alta Francia a nord, del Grande Est a est, della Borgogna - Franca contea a sud-est e del Centro - Valle della Loira a sud-ovest.\n\u00c8 grossolanamente pianeggiante. Con un'altezza media di 33 m s.l.m., il punto pi\u00f9 alto \u00e8 la collina Rosne ad Haravilliers (Val-d'Oise) con i suoi 217 m. Per secoli sede d'inondazioni da parte della Senna, si osservano ancora oggi meandri abbandonati, laghetti e stagni che testimoniano la presenza di aree pi\u00f9 facilmente inondabili.\nStoria.\nL'\u00cele de France nacque come dominio reale costituito dai re capetingi. I suoi confini variarono fino alla fine dell'\"Ancien R\u00e9gime\". Si estendeva verso ovest e soprattutto verso nord, ed era meno vasta di oggi in direzione est e sud.\nCostituiva la zona d'interesse economico delle corporazioni mercantili di Parigi, che contribuirono a fissarne i confini.\nIl nome di \"\u00eele\" (isola) pu\u00f2 sembrare strano per un territorio senza sbocchi sul mare, sembra per\u00f2 che il nome indichi l'area delimitata dai fiumi Oise, Marna, Epte, Aisne, Yonne ed Eure e attraversata dalla Senna. Un'altra spiegazione indica in \u00ab\u00cele de France\u00bb un'alterazione di \"Liddle Franke\", vale a dire \u00abPiccola Francia\u00bb in lingua franca.\nVenne suddivisa, a seguito della Rivoluzione francese, in tre dipartimenti: Senna, Seine-et-Oise e Senna e Marna. Nel 1965, il numero di dipartimenti pass\u00f2 da tre a otto, compresa Parigi. Uno di questi, quello di Seine-et-Marne, occupava e occupa tuttora quasi met\u00e0 dell'area della regione. Attorno a Parigi, i dipartimenti di Hauts-de-Seine, Senna-Saint-Denis e Valle della Marna formano la cosiddetta \"piccola corona\". I dipartimenti di Val-d'Oise, Yvelines ed Essonne costituiscono invece la \"grande corona\".\nEconomia.\nLa regione produce circa un quarto del prodotto interno lordo francese, e il suo reddito pro capite, oltre a essere di gran lunga il pi\u00f9 elevato tra le regioni francesi, supera del 70% la media europea. I suoi settori economici pi\u00f9 importanti sono il turismo, la finanza, il commercio e l'industria manifatturiera.\nIl tasso di povert\u00e0 in Ile-de-France era del 15,9% nel 2015, rispetto al 12,3% nel 2006. Anche la regione \u00e8 sempre pi\u00f9 disuguale. I prezzi delle case hanno spinto gli abitanti con redditi pi\u00f9 modesti fuori Parigi.\nSport.\nLo sport pi\u00f9 praticato e seguito a Parigi, cos\u00ec come nel resto della Francia, \u00e8 il calcio. La squadra pi\u00f9 importante della regione \u00e8 il Paris Saint-Germain, ai vertici della prima divisione del campionato di calcio francese (Ligue 1). Altre squadre importanti della regione sono il Paris FC, che attualmente milita in Ligue 2; la Red Star, il Racing club de France e lo Stade Fran\u00e7ais."}
{"id": "72079", "revid": "117777976", "url": "https://it.wikipedia.org/wiki?curid=72079", "title": "Linguadoca-Rossiglione", "text": "La Linguadoca-Rossiglione (in francese \"Languedoc-Roussillon\", in occitano \"Lengad\u00f2c-Rosselhon\", in catalano \"Llenguadoc-Rossell\u00f2\") era una regione della Francia meridionale composta da cinque dipartimenti.\nDal 1\u00ba gennaio 2016 \u00e8 confluita nella regione Occitania.\nEra composta da 5 dipartimenti: Aude (11), Gard (30), H\u00e9rault (34), Loz\u00e8re (48) e Pirenei Orientali (66, \"Pyr\u00e9n\u00e9es-Orientales\"). Sono inclusi nella regione 14 arrondissement, 186 cantoni e 1.545 comuni.\nGeografia fisica.\nLe citt\u00e0 principali della regione, oltre a Montpellier (\"Montpelhi\u00e8r\" in occitano), sono N\u00eemes (\"Nimas\" in occitano) e Perpignano (\"Perpiny\u00e0\" in catalano). N\u00eemes e il suo dipartimento (Gard) vengono, a giusto titolo, considerati parte integrante della Provenza storica mentre Perpignano e il Rossiglione costituiscono l'ultima propaggine settentrionale del mondo catalano. Famosa \u00e8 anche Carcassonne, citt\u00e0 medievale la cui universit\u00e0 \u00e8 stata istituita nel XV secolo.\nIl territorio della regione confina con Andorra a sud-ovest, la Spagna (regione Catalogna) a sud e il mar Mediterraneo (Golfo del Leone) a sud-est e con le seguenti regioni francesi: Provenza-Alpi-Costa Azzurra a est, Rodano-Alpi a nord-est, Alvernia a nord e Midi-Pirenei a ovest.\nLa Linguadoca-Rossiglione \u00e8 delimitata da diversi elementi geografici: i Pirenei, la soglia del Lauragais, la catena delle C\u00e9vennes e il fiume Rodano.\nI suoi cinque dipartimenti derivano dalle province del periodo dell'Ancien r\u00e9gime di Linguadoca e Rossiglione.\nLa lingua ufficiale \u00e8 il francese, ma si parlano anche l'occitano e il catalano."}
{"id": "72080", "revid": "4507", "url": "https://it.wikipedia.org/wiki?curid=72080", "title": "William Irish", "text": ""}
{"id": "72081", "revid": "4507", "url": "https://it.wikipedia.org/wiki?curid=72081", "title": "George Hopley", "text": ""}
{"id": "72082", "revid": "2014155", "url": "https://it.wikipedia.org/wiki?curid=72082", "title": "Limosino", "text": "Il Limosino (in francese \"Limousin\", in occitano \"Lemosin\") \u00e8 una regione storica ed ex regione amministrativa della Francia.\nFu una delle antiche province francesi ed \u00e8 stata anche una regione amministrativa della Francia moderna dal 1982 al 2015, quando \u00e8 confluita nella nuova regione della Nuova Aquitania.\nIl suo capoluogo storico \u00e8 Limoges (in occitano \"Lim\u00f2tges\"). I suoi abitanti sono chiamati \"Limousins\".\nSi componeva di 3 dipartimenti: Corr\u00e8ze (19), Creuse (23), Alta Vienne (87, \"Haute-Vienne\") e, al di sotto di questi, 8 , 106 e 747 .\nGeografia fisica.\nLe citt\u00e0 principali della regione, oltre a Limoges, sono Brive-la-Gaillarde (in occitano \"Briva\"), Gu\u00e9ret e Tulle (in occitano \"Tula\").\nFino alla riforma degli enti locali, entrata in vigore nel 2016, il territorio della regione confinava con quello del Centro a nord, dell'Alvernia a est, del Midi-Pirenei a sud, dell'Aquitania a sud-ovest e del Poitou-Charentes a ovest.\nStoria.\nIl territorio conosciuto attualmente come Limosino fu conquistato dai Romani a partire dal 51 a.C.; con la caduta dell'impero romano questa regione fu occupata dapprima dai Visigoti, tra il 419 e il 507, e poi dai Franchi. In seguito, fece parte del regno di Neustria (511-584), e di Aquitania (584-876).\nTra l'876 e il 918, il Limosino fu controllato dai conti di Tolosa, poi fu sotto l'influenza dei conti di Poitiers e dei duchi di Aquitania. La contea di Limosino fu creata durante il periodo carolingio. A partire dal 1154 rest\u00f2 sotto il dominio inglese, dopodich\u00e9 fu definitivamente conquistata da Carlo V.\nCultura.\nNonostante la propria posizione eccentrica rispetto al nucleo centrale dell'Occitania, nel Limosino sono state create le prime opere in lingua d'oc. Fra queste segnaliamo \"La canzone d'Antiochia\", di Gr\u00e9goire Bechada, e \"Il poema di Boezio\" di anonimo."}
{"id": "72092", "revid": "125682281", "url": "https://it.wikipedia.org/wiki?curid=72092", "title": "Pederastia", "text": "Col termine pederastia, dal greco antico \u03c0\u03b1\u1fd6\u03c2 (\"p\u00e0is)\", \"ragazzo\" o \"fanciullo\", ed \u03b5\u03c1\u03b1\u03c3\u03c4\u03ae\u03c2 (\"erast\u00e8s)\", \"amante\", si indica una relazione, spesso anche di tipo erotico/sessuale, stabilita tra una persona adulta e un adolescente, che avviene al di fuori dell'ambito familiare. Il suo significato \u00e8 distinto da quello di pedofilia (ossia il desiderio sessuale nei confronti di un bambino o una bambina impubere), anche se la legge generalmente persegue ogni atto sessuale compiuto con una persona sotto l'et\u00e0 del consenso, che varia da Paese a Paese (vedi sezione Aspetti normativi).\nEtimologia e utilizzi del termine.\nLa parola \"pederastia\" deriva dalla combinazione di \u03c0\u03b1\u03af\u03b4- (radice greca per \"ragazzo\" o in senso lato \"figlio\") con \u1f10\u03c1\u03b1\u03c3\u03c4\u03ae\u03c2 (\"erast\u00e8s\"-\"amante\", la cui radice etimologica proviene dal termine Eros) e significa pertanto \"amore per i ragazzi\". La parola \u00e8 stata presa in prestito in epoca moderna nel XVI secolo direttamente dalla definizione che ne d\u00e0 Platone nel Simposio.\nAccanto al suo utilizzo nel senso pi\u00f9 classico, il termine verr\u00e0 utilizzato per un certo periodo di tempo, in lingua francese e poi in altre lingue tra cui l'italiano, come sinonimo di sesso anale: in un trattato di sessuologia del XIX secolo, discutendo il fatto che alcuni uomini siano usi ad inserire il pene nell'ano della donna, si definisce la cosa come \u00abpederastia commessa con la propria moglie\u00bb.\nPrecedentemente, il termine era gi\u00e0 stato usato per riferirsi a qualsiasi tipo di attivit\u00e0 omosessuale, a prescindere dall'et\u00e0 stessa dei partecipanti (anche se avessero avuto entrambi 50 anni venivano lo stesso considerati pederasti): anche Jeremy Bentham ha utilizzato il termine in questo senso molto pi\u00f9 ampio in un suo saggio risalente al XVIII secolo. Il termine assunse presto una connotazione fortemente spregiativa, il che stimol\u00f2 la creazione di nuove parole pi\u00f9 neutrali per definire l'omosessualit\u00e0.\nNel XX secolo, con il diffondersi di termini alternativi come \"omosessualit\u00e0\" o \"uranismo\", la parola \"pederastia\" si riavvicin\u00f2 in qualche modo al significato originario, contemporaneamente differenziandosi dall'attrazione verso bambine e bambini d'et\u00e0 precedente la pubert\u00e0 mediante il nuovo termine \"pedofilia\".\nLe definizioni pi\u00f9 comunemente accettate sono quelle che fanno riferimento a un accoppiamento tra giovani maschi e uomini pi\u00f9 anziani. L\"'Oxford English Dictionary\" dice \"relazione omosessuale di tipo anale tra un uomo e un ragazzo, solitamente con il pi\u00f9 giovane che assume un ruolo passivo\"; o pi\u00f9 concisamente \"rapporto sessuale tra un uomo e un ragazzo\". Infine l'edizione online del Merriam-Webster si concentra esclusivamente sulla meccanica fisica dell'atto: \"colui che desidera o pratica sesso anale, in particolare con un ragazzo\"; mentre altri dizionari offrono definizioni variamente pi\u00f9 generiche, come ad esempio \"relazioni omosessuali tra uomini e ragazzi\", oppure \"rapporti omosessuali, in particolare tra un uomo adulto e un giovane maschio\".\nLa limitazione della pederastia alla sola sessualit\u00e0, in specifico anale, compiuta da un uomo adulto su un adolescente \u00e8 posta per\u00f2 in discussione da diversi autorevoli sessuologi di lingua inglese: Francoeur la considera \"comune, ma errata\", mentre Haeberle la descrive come \"un uso moderno, risultante da un fraintendimento del termine originale e dall'ignoranza nei riguardi delle sue pi\u00f9 profonde implicazioni storiche\".\nAltre fonti e studi sociali propongono definizioni pi\u00f9 ampie del termine, l'\"Enciclopedia della cultura LGBT e Queer\" ad esempio definisce la pederastia come \"il rapporto di genere erotico tra un maschio adulto e un giovane, di norma tra i 13 e i 17 anni, in cui vi sia attrazione affettiva del pi\u00f9 vecchio nei confronti del pi\u00f9 giovane\"; mentre l\"'Enciclopedia dell'omosessualit\u00e0\" aggiunge \"...in cui vi sia un palese contatto sessuale\".\nExcursus storico.\nLa definizione di pederastia deriva soprattutto dalla cultura greca ma ha avuto diversi sviluppi spesso tumultuosi nei vari secoli: Erodoto afferma che i popoli asiatici avessero imparato a intrattenere rapporti sessuali coi ragazzi proprio seguendo l'esempio greco. Il padre degli storici utilizza qui il termine (\u03c0\u03b1\u03b9\u03c3\u1f76 \u03bc\u03af\u03c3\u03b3\u03bf\u03bd\u03c4\u03b1\u03b9), riducendo cos\u00ec la pratica persiana a una forma \"corrotta\" di pederastia, deprivata totalmente della sua originaria connotazione educativa: ci\u00f2 che John Addington Symonds descrive come la \"forma viziosa\" di pederastia in contrapposizione a quella pi\u00f9 sobria e colta idealizzata dai Greci.\nPlutarco inoltre sottolinea infine il fatto che i sovrani persiani avessero l'usanza di castrare i ragazzi per renderli cos\u00ec eunuchi e propri amanti personali molto prima di essere esposti ai costumi ellenici.\nUna certa opposizione agli aspetti pi\u00f9 carnali della pederastia esisteva in concomitanza con la sua pratica effettiva, sia all'interno sia all'esterno delle culture in cui ne \u00e8 stata trovata la forma pi\u00f9 istituzionale e ritualizzata. Tra gli stessi Greci in alcune polis veniva proibita mentre in altre, come a Sparta, si dice fosse permessa solamente l'espressione e il modo pi\u00f9 casto della pederastia.\nAllo stesso modo gli scritti di Platone cominciano a svalutare e infine a condannare i rapporti sessuali con i ragazzi amati, valorizzando invece l'autodisciplina dell'amante che si \u00e8 astenuto dal consumare il rapporto.\nMolto ben conosciuta e praticata ampiamente era anche nella Spagna sotto il dominio musulmano e in Toscana durante il Rinascimento (lo stesso Leonardo da Vinci in giovent\u00f9 sub\u00ec un processo per pederastia) nonch\u00e9 nell'Impero russo sotto il dominio degli zar.\nOrigini iniziatiche.\nLa prima volta che si ipotizz\u00f2 un'origine iniziatica e ritualizzata per la pratica pederastica vigente nel mondo greco fu all'inizio del XX secolo quando l'autore tedesco E. Bethe, in un celebre articolo, propose la teoria che voleva i \"costumi omosessuali\" importati in terra ellenica dai conquistatori Dori, una stirpe di indoeuropei provenienti dal nord. Gi\u00e0 nel 1948 per\u00f2 lo studioso francese Marrou si trovava in aperto dissenso, considerando invece la pederastia tradizione intimamente legata alla Grecia.\nSi afferm\u00f2 allora che fosse invece una diretta sopravvivenza del medioevo ellenico di tipo feudale - l'epoca degli eroi omerici - la cui essenza sarebbe consistita nell'esser un cameratismo di tipo militare; l'omosessualit\u00e0 greca era difatti un tipo di amore guerriero, molto differente quindi da quella sacerdotale di tipo iniziatico che l'etnologia riconosce presente nelle culture dei popoli primitivi: la stretta amicizia tra maschi o amore virile \u00e8 un fenomeno che si ripete costantemente in tutte le societ\u00e0 guerriere, ove l'ambiente degli uomini \u00e8 rinchiuso in s\u00e9 stesso.\nLe origini dell'omosessualit\u00e0 pederastica greca vanno per\u00f2 cercate, secondo studi pi\u00f9 recenti, ancora pi\u00f9 indietro dell'epoca omerica; ossia nel passato pi\u00f9 tribale della stessa societ\u00e0 ellenica, ove l'organizzazione comunitaria era essenzialmente fondata sulla divisione per classi d'et\u00e0. Il passaggio dell'individuo da un'et\u00e0 a quella immediatamente successiva doveva essere scandito da una serie di rituali accompagnati da celebrazioni rigorosamente codificate, un autentico rito di passaggio.\nIl ragazzo apprende le virt\u00f9 che avrebbero fatto di lui un uomo adulto durante un periodo di isolamento in cui avrebbe convissuto con un uomo, tramite la cui compagnia avrebbe conosciuto le regole della vita sociale: l'adulto sarebbe stato al tempo stesso maestro e amante. Tali origini si rispecchiarono poi nei miti che narrano degli amori tra gli Dei e i giovani, tutte storie che avrebbero una comune struttura iniziatica.\nQuesto contesto, che pare essere stato ripreso perfettamente nella pederastia cretese faceva svolgere alla relazione omoerotica adulto-adolescente una funzione essenzialmente pedagogica, strumento capace di trasformare il ragazzo in uomo fatto: in tutta la Grecia tribale l'amore pederastico affonda le sue radici in questa ritualit\u00e0: l'iniziando passa un determinato periodo di tempo lontano dalla comunit\u00e0, tornando quindi allo stato di natura e deve attraversare una morte rituale per poter rinascere a vita rinnovata. Alla fine di questo tempo simbolico pu\u00f2 tornare in seno al mondo dei vivi come membro effettivo dell'et\u00e0 superiore.\nL'epoca minoica ci offre pertanto il modello pi\u00f9 antico di pederastia codificata: come istituzione sociale formale la pederastia a Creta sembra quindi essersi inizialmente realizzata tramite un rito di iniziazione comprendente il ratto rituale detto \"arpagh\u00e8\" (\"rapimento)\", che ci \u00e8 stato tramandato dallo storico Eforo di Cuma. Dopo averne dato l'annuncio e ottenuto la preventiva approvazione del padre, l'uomo procedeva al rapimento rituale del ragazzo prescelto.\nL'uomo, che era il \"philetor\" o \"amante\", selezionato in tal modo il giovane, coinvolgendo anche gli amici dell'adolescente per aiutarlo, conduceva l'oggetto del suo affetto in un \"andreion\" o \"luogo riservato agli uomini\", generalmente un luogo appartato al di fuori della zona abitata, una grotta fatta predisporre in precedenza ad esempio. Incominciava cos\u00ec un periodo di apprendistato sotto la responsabilit\u00e0 dell'adulto, per un periodo predeterminato di tempo, nel corso del quale questi imparava a diventare un abile cacciatore e un coraggioso combattente. Il giovane, cos\u00ec colmato di attenzioni poteva, sempre che avesse voluto, anche impegnarsi in attivit\u00e0 sessuali di coppia.\nSi considerava normale che il ragazzo si offrisse al suo maestro per desiderio e come segno di riconoscenza per gli sforzi che costui consacrava alla sua formazione. Al termine di questo periodo di apprendistato il ragazzo era ricondotto in citt\u00e0 ove veniva pubblicamente celebrato il suo ritorno e quindi la sua \"rinascita\" all'interno della societ\u00e0, nella quale poteva ora assumere il ruolo che gli spettava di diritto, ossia quello di uomo e cittadino. Tre costosi doni rituali erano d'obbligo: un bue, che veniva sacrificato a Zeus, un'armatura e una coppa, in riferimento all'agricoltura (arte civile), alla guerra (arte militare) e alla religione (arte spirituale). Adesso avrebbe pure potuto denunciare l'adulto e rompere le relazioni se costui lo aveva costretto.\nDurante la grande festa di bentornato, assieme a tutti gli amici che lo avevano raggiunto, riceveva l'abbigliamento speciale che nella vita adulta lo designava come \"kleinos\" (\"famoso/rinomato\"); l'iniziato veniva chiamato \"parastatheis\", colui che sta accanto, forse perch\u00e9 come accadde col bel Ganimede, rapito per divenir coppiere degli Dei, si veniva a trovare a lato del philetor durante i pasti servendolo con la coppa che gli era stata in precedenza donata.\nIn questa interpretazione la consuetudine formale riflette perfettamente il mito e il rituale che gli corrisponde. Tale iniziazione infine non riguardava (come rivela anche il costo notevole dei tre doni rituali) l'insieme dei cittadini, ma solo i membri dell'\u00e9lite dominante: coloro che l'avevano portata correttamente a termine si vedevano riconoscere particolari segni di onore.\nIl mondo antico.\nNell'antichit\u00e0 la pederastia era intesa come una forma istituzionalizzata di pedagogia atta a insegnare dei forti valori etico-culturali necessari al futuro cittadino, nonch\u00e9 espressione erotico-amorosa entrata nella storia fin dal periodo pi\u00f9 arcaico dell'Antica Grecia: qui il termine indicava l'attrazione o il rapporto fra un maschio adulto e un maschio adolescente, indicativamente dalla pubert\u00e0 (12-13 anni) sino allo spuntare della prima barba (19-21 anni). Poich\u00e9 l'antica Grecia svilupp\u00f2 una serie di convenzioni sociali e addirittura di riti per regolare tale rapporto, lo si considera generalmente un fenomeno storico e sociale a s\u00e9.\nI Greci.\nMentre la maggior parte degli uomini greci era di fatto bisessuale, potendosi cio\u00e8 tranquillamente impegnare in rapporti amorosi sia con le donne sia con gli adolescenti, erano conosciute gi\u00e0 allora eccezioni a questa regola ufficiale, alcuni evitando i rapporti con le donne altri rifiutando quelli con i ragazzi.\nUna forte ritualizzazione pederastica era presente a Creta ancor prima del suo avvento in Grecia, il che riflette la formalizzazione della pratica all'interno della civilt\u00e0 minoica gi\u00e0 attorno al 1650 a.C..\nIn accordo con quanto afferma Platone nel suo dialogo filosofico intitolato Fedro la pederastia era tra i Greci un rapporto sentimentale, uno strettissimo legame emotivo che poteva essere sia sessuale sia vissuto in castit\u00e0 (amore platonico) tra un ragazzo e un uomo adulto esterno al proprio gruppo familiare d'origine.\nPlatone si dimostra critico nei confronti dei rapporti sessuali all'interno di una relazione pederastica, proponendo invece che l'amore degli uomini per i ragazzi eviti ogni espressione carnale per passare invece all'ammirazione reciproca delle specifiche virt\u00f9 interiori (che portano poi all'amore per la virt\u00f9 stessa nel suo senso pi\u00f9 astratto e generale); mentre il mero atto sessuale con i ragazzi \u00e8 stato spesso criticato e considerato troppo brutale e finanche vergognoso. Altri aspetti del rapporto sono stati invece considerati positivi, come indicato anche nel proverbio: \"Un amante \u00e8 il miglior amico che un ragazzo potr\u00e0 mai avere\".\nI Romani.\nNell'Antica Roma le relazioni tra un uomo adulto e un maschio adolescente hanno preso una strada pi\u00f9 informale e molto meno \"socialmente ritualizzata\" rispetto ai Greci, in quanto l'uomo poteva approfittare della posizione sociale dominante che aveva per richiedere favori sessuali a giovani suoi sottoposti inferiori nello status sociale d'appartenenza, o anche esercitando relazioni illecite (di prostituzione) con ragazzi nati liberi, cio\u00e8 cittadini romani non schiavi.\nFin dai primi tempi della repubblica era perfettamente comune per un uomo poter desiderare un ragazzo; tuttavia, risultando illegale commettere l'atto della penetrazione su giovani nati liberi, i soli che erano legalmente autorizzati ad assumere il ruolo di partner sessuale passivo erano gli schiavi e gli ex-schiavi liberti, ma anche in questo caso solo con i loro padroni o ex-padroni. Per gli schiavi adolescenti e finanche bambini non vi era alcuna protezione legale, neppure in caso di palese violenza sessuale.\nL'accettazione delle relazioni pederastiche ha subito alti e bassi anche notevoli nel corso dei secoli, Tacito ad esempio attacca i costumi greci fatti di \"gymnasia et otia et turpes amores\" (\"palestre, ozi e amori inconfessabili\").\nPer molti tra gli imperatori romani in ogni caso l'amore per i bei ragazzi fu sempre preferito a quello per le donne: Edward Gibbon nella sua ponderosa opera storica afferma che, dei primi quindici imperatori romani l'unico perfettamente eterosessuale \u00e8 stato Claudio, \"l'unico a non avere mai avuto dei ragazzi come amanti\": Augusto era bisessuale, Tiberio pederasta, Caligola un omosessuale passivo, mentre Nerone si era voluto sposare con due uomini di cui uno, Sporo, era eunuco. L'imperatore Adriano conobbe Antinoo quando questi non aveva ancora compiuto 15 anni, e vissero un'intensa e appassionata relazione pederastica fino a quando il giovane oramai diciannovenne non anneg\u00f2 incidentalmente nel Nilo.\nIl poeta Marco Valerio Marziale racconta che, dopo essere stato scoperto dalla moglie \"all'interno di un ragazzo\", ella gli offr\u00ec \"la stessa cosa\": lui rispose elencando tutta una serie di personaggi mitologici i quali nonostante il fatto si fossero sposati con una donna, hanno sempre continuato ad avere anche giovani amanti di sesso maschile.\nI Celti e i Persiani.\nLa pederastia nei tempi antichi non era un dominio esclusivo di Greci e Romani: relazioni di tipo erotico pederastico sono state individuate anche tra altri popoli antichi, come gli abitanti dellaTracia e i Celti; secondo Plutarco e Sesto Empirico nell'Impero persiano la pratica era raccomandata nonch\u00e9 da lungo tempo messa in atto.\nAteneo di Naucrati nel \"Deipnosophistsai\" (XIII, 603a) afferma che il popolo dei Celti, nonostante l'estrema bellezza delle loro donne, preferisca di gran lunga i ragazzi: alcuni dormivano regolarmente sulle loro pelli di animali con un amante adolescente alla loro destra e un altro sul lato sinistro, anche se alcuni lo interpretano invece con \"avevano un bel ragazzo da un lato e una donna dall'altro\" (Hubbard, 2003, pag 79). Anche altri autori attestano la pederastia celtica, tra cui Aristotele (\"Politica\", II 6,6), Strabone (IV, 4, 6) e Diodoro Siculo (V, 32).\nL'origine della pederastia tra i Persiani \u00e8 stata oggetto di dibattito fin dai tempi antichi ed Erodoto afferma che essi l'hanno imparata dai Greci; Plutarco tuttavia afferma d'altro canto che i persiani utilizzavano ragazzi resi eunuchi per farne loro amanti ben prima dell'effettivo contatto reciproco tra le due culture.\nGli oracoli sibillini dicono che soltanto gli ebrei fossero liberi da una tale impurit\u00e0: \"Gli Ebrei sono consapevoli del sacro vincolo matrimoniale, non s'impegnano in empi rapporti coi loro figli maschi, cos\u00ec come fanno invece i Fenici, gli Egizi e i Romani, i Greci, i Persiani e i Galati, che trasgrediscono la legge santa del Dio immortale\".\nEpoca post-classica e moderna.\nEuropa cristiana medioevale.\nCon l'avvento del cristianesimo si inizi\u00f2 a condannare fermamente ogni rapporto sessuale considerato illecito: adulterio e fornicazione, onanismo, prostituzione e sempre pi\u00f9 si venne ad assimilare la pederastia con la sodomia e l'omosessualit\u00e0 fino a renderli sinonimi: confusione terminologica questa che si trasciner\u00e0 nel tempo fin quasi ai giorni nostri.\nClemente Alessandrino fu uno dei primi e pi\u00f9 autorevoli tra i Padri della Chiesa a utilizzare la pederastia divina presente nei miti fondativi della religione dell'antica Grecia come atto d'accusa contro l'intero paganesimo, essa dimostrerebbe difatti l'intima perversione connaturata a quella cultura: \"I vostri Dei non si astengono neppure dall'amare i ragazzi. Uno Ila, un altro Giacino, un altro ancora Pelope e Ganimede... Questi sono gli Dei che le vostre mogli vengono ad adorare al tempio!\".\nL'imperatore cristiano Teodosio I nel 390 d.C. prescrive che i colpevoli d'un tal abominevole misfatto e crimine contro Dio vengano bruciati vivi sul rogo. La pratica pederastica ha tuttavia continuato a essere eseguita, seppure non pi\u00f9 alla luce del sole bens\u00ec di nascosto, dando luogo durante il Medioevo a motti e proverbi come: \"con una buona scorta di vino e dei bei ragazzi attorno, i frati in convento non han bisogno d'altro per difendersi dalle tentazioni del demonio\".\nIl codice legale del re visigoto Chindasvindo (650 circa) prevede per entrambi i partner scoperti in quest'atto criminoso l'immediata evirazione e di seguito la consegna al vescovo della diocesi in cui \u00e8 stato commesso il fatto per la loro incarcerazione e isolamento stretto.\nMedio Oriente e Asia centrale.\nPer tutto il Medioevo all'interno della civilt\u00e0 islamica le relazioni pederastiche \"erano cos\u00ec prontamente accolte e praticate dalle classi superiori della societ\u00e0 che si faceva pochissimo o nessuno sforzo nel tentativo di tenerne celata l'esistenza\".\nNel mondo arabo pre-moderno c'\u00e8 stata una \"diffusa convinzione che i giovani imberbi possedessero doti innate di \"tentatori\" degli uomini adulti nel loro complesso, non solo per una piccola minoranza di devianti\". In tutta l'Asia centrale \u00e8 stata a lungo diffusa, rimanendo anche ai giorni d'oggi una parte della cultura sociale (in Afghanistan ad esempio con la pratica detta Bacha Bazi-\"giocare coi ragazzini\"), come dimostra il proverbio che dice: \"Le donne per la procreazione, i ragazzi per il piacere, ma i meloni per il puro piacere\". Durante l'Impero ottomano danzatori adolescenti solitamente travestiti in abiti femminili allietavano le corti dei principi: erano chiamati \"K\u00f6\u00e7ek\".\nNella Persia islamica l'arte e la letteratura hanno fatto uso frequente del \"t\u00f2pos\" amoroso pederastico: dipinti e disegni di vari artisti, tra cui Reza Abbasi (1565-1635) celebrano la bellezza dei ragazzi assieme alla bont\u00e0 del vino.\nAlcuni viaggiatori occidentali riferiscono che alla corte di Abbas, tra il 1627-29 furono testimoni di pratiche erotiche pederastiche da parte dei nobili nei confronti di molti ragazzini; esistevano poi case di tolleranza in cui si esercitava la prostituzione maschile chiamate \"case dell'imberbe\", le quali erano legittimamente riconosciute e regolarmente pagavano le tasse dovute al governo.\nUn soldato ottomano, tal Osman Agha, cadde prigioniero degli austriaci nel 1688; scrisse nelle sue memorie che una notte un ragazzo austriaco gli si avvicin\u00f2 furtivamente proponendogli un rapporto sessuale e dicendogli: \"Io lo so che tutti i turchi sono pederasti\".\nNel 1770 il poeta \u00c2\u015f\u0131k Sad\u0131k scrisse in un discorso da rivolgere al sovrano: \"sappi, mio re, che i tuoi soldati sono sodomiti\".\nCina.\nL'interesse sessuale maschile nei confronti dei ragazzi si riflette in Cina soprattutto nell'ambito della prostituzione, con i giovani prostituti che chiedevano e ottenevano prezzi generalmente pi\u00f9 alti delle loro controparti femminili: all'inizio del XX secolo a Tientsin erano attestati almeno 35 bordelli maschili in cui lavoravano circa 800 adolescenti e gli uomini europei venivano sempre molto ben accolti.\nGiappone.\nIn tutto il Giappone pre-moderno la pederastia \u00e8 stata regolarizzata in modi del tutto simili a quelli originari antico-classico, attraverso la pratica dello Shud\u014d (rapporto d'amore tra maestro e allievo nel mondo dei samurai e delle arti marziali).\nLa pratica dello Shud\u014d (letteralmente \"la via dei giovani\") offre un parallelo di molto simile a quello pederastico europeo: inizialmente riservato alla comunit\u00e0 religiosa shintoista e buddhista, dopo il periodo medioevale crebbe sempre pi\u00f9 permeando l'intera societ\u00e0. \u00c8 caduto in disuso verso la fine del XIX secolo in concomitanza con la sempre pi\u00f9 crescente influenza europea.\nIl suo leggendario iniziatore \u00e8 K\u016bkai, fondatore della scuola del Buddhismo Shingon, che si dice abbia portato per la prima volta in Giappone dal continente assieme alle dottrine del Buddha anche l'amore per i ragazzi: i monaci stipulano spesso relazioni amorose con bei ragazzi, registrate poi in opere letterarie conosciute come \"Chigo monogatari\".\nCorea.\nUna delle prime menzioni conosciute di attrazione maschile nei confronti dei ragazzi riguarda Re Gongmin (1330-1374) il quale divenne famoso per la facilit\u00e0 con cui s'innamorava dei giovani maschi: dopo la morte della moglie avvenuta nel 1365 trascorse gli anni di vita che gli rimanevano praticando con fervore il Buddhismo e nelle relazioni amorose-sentimentali coi ragazzini.\nPaul Michaut, un medico francese, scrisse nel 1893 che la Corea dov'\u00e8 da poco giunto \u00e8 un paese dove \"la pederastia \u00e8 generalizzata, fa parte dei costumi. Viene praticata pubblicamente, per la strada, senza la bench\u00e9 minima riprovazione\".\nAmerica del Nord.\nIn una relazione occidentale riguardante le trib\u00f9 Koniagas e Thinkleets dell'isola Kodiak leggiamo che \"\"la pi\u00f9 ripugnante di tutte le loro pratiche \u00e8 quella del concubinato maschile. La madre selezioner\u00e0 il pi\u00f9 bello e disposto caratterialmente tra i suoi figli e comincer\u00e0 a vestirlo e allevarlo come fosse una ragazza, insegnandogli solo i doveri domestici e tenendolo costantemente in compagnia delle sole donne, al fine di rendere la sua effeminatezza completa.\"\nPoi continua: \"giunto all'et\u00e0 della pubert\u00e0, tra i 10 e i 15 anni verr\u00e0 fatto sposare con un uomo ricco, il quale terr\u00e0 il suo nuovo compagno in gran conto e come onorevole conquista. Questi concubini maschi sono chiamati Achnutschik o Schopans. Lo stesso accade nelle isole Aleutine dove i concubini maschi hanno sempre la barba accuratamente rasata e il viso \u00e8 tatuato/truccato come quello delle donne. In California i primi missionari ivi giunti hanno trovato la stessa pratica e gli adolescenti interessati vengono qui chiamati Joya\".\nAmerica centro-meridionale.\nPer la cultura tradizionale dei Maya l'introduzione della pederastia viene attribuita al dio Chin; era costume non cos\u00ec raro che un uomo cercasse di procurarsi un amante maschio pi\u00f9 giovane del proprio figlio quando questi cresciuto lasciava la casa paterna. Il frate domenicano europeo Juan de Torquemada afferma, nelle sue disposizioni inquisitorie che \"se il ragazzo pi\u00f9 giovane \u00e8 stato sedotto da uno sconosciuto, la pena da comminare dev'essere equivalente a quella per l'adulterio\"\"; mentre il conquistador Bernal D\u00edaz del Castillo afferma d'aver veduto all'interno dei templi di Capo Catoche in Yucat\u00e1n statue raffiguranti giovani coppie maschili impegnate in vistosi atti sessuali.\nRinascimento.\nIl Rinascimento fu un periodo che vide in tutta Europa una riscoperta o rinnovato interesse per la filosofia e l'arte del periodo classico. Ma anche in quest'epoca nella cultura, nell'arte e nella letteratura \"l'oggetto pi\u00f9 convenzionale di desiderio omoerotico era il giovane adolescente, di solito immaginato come imberbe. A Firenze gli atti di sodomia praticati nei confronti di tali giovani modelli erano noti come il \u00abvizio fiorentino\u00bb. Ad esempio Leonardo da Vinci fu accusato di aver sodomizzato uno di questi ragazzi, di nome Jacopo, e sebbene l'accusa non pot\u00e9 essere provata, essa aveva una certa credibilit\u00e0.\nImpero russo.\nLa Russia medioevale era nota per la sua tolleranza benevola nei confronti dell'omosessualit\u00e0 e della sua capillare diffusione all'interno della societ\u00e0, e anche la pederastia era molto comune: il giovane imberbe era veduto come valida alternativa alle donne e il tagliarsi la barba era inteso per gli uomini come richiesta esplicita a intraprendere una relazione.\nI banyas, tradizionali case da bagno-saune, in particolare, erano i luoghi preferiti in cui gli uomini andavano per avere un rapporto sessuale con i ragazzi adolescenti, soprattutto con quelli che lavoravano al loro interno come inservienti.\nEt\u00e0 contemporanea.\nPur rimanendo per lo pi\u00f9 nascosto, l'eros pederastico occidentale ha per\u00f2 rivelato la propria presenza in molte testimonianze dell'epoca: i documenti legali sono quelli pi\u00f9 indicativi per aprire una finestra in questo mondo segreto, dal momento che i rapporti pederastici cos\u00ec come tutte le altre forme di relazioni omosessuali erano illegali. L'espressione del desiderio, nella letteratura cos\u00ec come nell'arte, seppur in una maniera alquanto codificata, poteva anche permettersi d'esprimere vagamente gli interessi pederastici dell'autore.\nInghilterra e mondo anglosassone.\nIn Inghilterra nei collegi pubblici, in un ambiente spesso molto omosociale, poteva venire anche incoraggiata un'atmosfera di omoerotismo tra gli studenti, grazie anche alla focalizzazione data agli studi classici e sopra gli autori antichi in generale.\nLungo tutto il corso del XIX secolo vi furono alcuni scandali eclatanti intorno a rapporti di natura sessuale tra insegnanti e allievi adolescenti: William Johnson Cory, educatore e poeta rinomato all'universit\u00e0 di Eton fu costretto all'et\u00e0 di cinquant'anni alle dimissioni forzate nel 1872 per una serie di lettere un po' troppo indiscrete spedite a uno dei suoi alunni. La sua opera poetica intitolata \"Ionica\" sviluppa uno stile di pedagogia pederastica che fece scalpore quando apparve a Oxford nel 1859. Oscar Browning, un altro insegnante di Eton ed ex allievo di Core, segu\u00ec le orme del proprio tutore solo per esser parimenti espulso dall'istituzione nel 1875.\nEntrambi furono considerati da Walter Pater della massima importanza per lo sviluppo della sua estetica; lo stesso Pater promosse la pederastia come la pi\u00f9 vera e autentica espressione della cultura classica.\nSempre in Inghilterra la pederastia era inoltre anche un tema d'ispirazione per diversi autori conosciuti col nome di poeti uraniani: alcuni dei suoi rappresentanti, il gi\u00e0 citato Pater nonch\u00e9 Gerard Manley Hopkins e soprattutto Oscar Wilde, risultano essere figure di primissimo piano. Hopkins e Wilde furono entrambi profondamente influenzati dal lavoro di Pater ed entrambi disseminarono di omoerotismo pederastico molte delle loro opere.\nHopkins soprattutto in quanto discepolo di Pater \u00e8 considerato \"l'unificatore pi\u00f9 importante durante l'et\u00e0 vittoriana di eros, pedagogia ed estetica\".\nUn altro importante scrittore pederasta dell'epoca fu John Addington Symonds, i cui saggi furono le prime autodifese mai scritte dell'omosessualit\u00e0 in lingua inglese.\nMentre il cofondatore del comunismo Friedrich Engels nel suo libro del 1884 intitolato \"L'origine della famiglia, della propriet\u00e0 privata e dello Stato\" denunci\u00f2 l'antichit\u00e0 greca a causa dell'estrema sgradevolezza provocata dal loro amore per i ragazzi, solo qualche anno prima (nel 1878) il filosofo tedesco Friedrich Nietzsche, appassionato classicista, nella sua opera \"Umano, troppo umano\" aveva invece trovato parole molto pi\u00f9 benevole e di vicinanza spirituale nei confronti della pederastia, giungendo alla conclusione che: \"i giovani non sono mai stati trattati con pi\u00f9 attenzione e amorevolezza come nei secoli VI e V a.C.\"\nXX secolo: reazione e ridimensionamento.\nAlcuni autori nord-europei attribuivano innate tendenze pederastiche alle popolazioni meridionali del continente (italiani, spagnoli, greci): uno dei maggiori teorizzatori di questa ipotesi fu Richard Francis Burton. Allo stesso modo Wilhelm Kroll nel 1906 afferma che \"le radici della pederastia si trovano prima di tutto in un sentimento sessuale contrario alla norma, che \u00e8 molto pi\u00f9 frequente nelle regioni meridionali piuttosto che in paesi con climi pi\u00f9 rigidi\".\nA partire dalla fine dell'Ottocento vi fu un progressivo aumento d'intolleranza sociale nei riguardi della pederastia: uno dei pi\u00f9 grandi scandali a sfondo pederastico scoppiati in questo periodo, dopo il processo per sodomia nei riguardi di Oscar Wilde avvenuto nel 1895 (e considerato caso di pederastia), fu quello che coinvolse l'industriale tedesco dell'acciaio Friedrich Alfred Krupp tanto da spingerlo al suicidio nel 1902. Era stato arrestato dalla polizia italiana mentre si trovava in vacanza a Capri, dove godeva della compagnia di una quarantina di ragazzini dell'isola.\nEngels, come detto, stretto collaboratore di Karl Marx, denunciava senza alcuna scusante gli antichi per \"l'abominevole pratica sodomitica, degradando i loro stessi D\u00e8i e se stessi col mito di Ganimede\". Tale conflitto polemico-ideologico coinvolse anche il movimento giovanile \"Wandervogel\" fondato nel 1896, lo stesso anno in cui la rivista \"Der Eigene\" andava in stampa per la prima volta.\nPubblicato da Adolf Brand, questo periodico usc\u00ec ininterrottamente fino al 1931; si occupava di sostenere il ritorno alla pederastia classica come cura per la fiacchezza morale che sembrava oramai aver travolto l'intera giovent\u00f9 tedesca. Influenzato da Gustav Wyneken anche l'associazione Wandervogel era di propensione piuttosto aperta nei riguardi delle \"tendenze omoerotiche\", anche se indicativamente consigliava che questo tipo di affetto non dovesse arrivare ad esprimersi in maniera esplicitamente sessuale: l'accusa pubblica riguardava il fatto che il movimento alienasse i giovani uomini dalla compagnia delle donne.\nFino al 1970 le scuole pubbliche britanniche erano veri e propri conventi murati all'interno dei quali venivano educati ragazzi adolescenti, con una forte concentrazione ed interesse rivolta ai classici greci e latini e continuarono ad essere \"\"focolai di pederastia\" per tutta la prima met\u00e0 del XX secolo. C. S. Lewis, collega di J. R. R. Tolkien e come lui autore di saghe fantasy, quando parla della sua vita al \"Malvern college\" riconosce che \"la pederastia era l'unico contrappeso alle imposizioni e obblighi sociali, autentiche oasi di refrigerio in mezzo al deserto di bruciante ambizione competitiva che permea la societ\u00e0 contemporanea\".\nAlmeno fino agli inizi del XX secolo l'amore per i ragazzi (pederastia) e l'amore per gli uomini (omosessualt\u00e0) hanno proceduto spesso di pari passo; fino alla seconda met\u00e0 del Novecento riviste erotiche a destinazione gay offrivano volentieri immagini di giovani e ragazzi. Uno dei primi precursori riconosciuti delle prime battaglie e rivendicazioni per il riconoscimento dell'omosessualit\u00e0 all'interno della societ\u00e0 fu il pederasta Andr\u00e9 Gide.\nPoco per volta per\u00f2 il movimento di liberazione omosessuale si verr\u00e0 sempre pi\u00f9 a distinguere dalla pederastia; difatti argomento principale per il riconoscimento ad esempio delle unioni gay \u00e8 il libero arbitrio costitutivo di ognuno dei partner e quindi il diritto alla non ingerenza da parte della societ\u00e0 nella sfera privata di due adulti; mentre gli adolescenti vengono raramente considerati come adatti per intrattenere un rapporto egualitario con un adulto.\nInterpretazioni moderne.\nCon la scomparsa di referenti socioculturali, leggi e costumi codificati che erano in grado di farne una modalit\u00e0 relazionale regolata, la pederastia ha assunto oggi una dimensione perlopi\u00f9 irregolare, potendo cos\u00ec dar luogo anche ad abusi, ad esempio in ambito familiare e istituzionale come quello scolastico ed educativo in genere, ma anche religioso.\nLa censura a lungo applicata a tutto l'amore omosessuale, la stessa storia caotica e confusa della parola \"pederastia\", la dimensione sempre pi\u00f9 clandestina assunta dalle relazioni sentimentali e sessuali tra adulti e adolescenti ne fanno un argomento ancora molto poco conosciuto e mal definito, anche se non ha mai cessato di esistere.\nAspetti normativi.\nLo status giuridico della pederastia nella maggior parte delle nazioni del mondo \u00e8 determinato dal fatto o meno che il ragazzo abbia raggiunto l'et\u00e0 del consenso in quel paese, ossia la libera autonomia nella scelta del partner sessuale.\nAttualmente in Italia, l'et\u00e0 minima del consenso \u00e8 posta a 14 anni, a 13 solo nel caso i partner non abbiano una differenza d'et\u00e0 maggiore di tre anni (quindi, nel caso in cui entrambe siano minorenni e in cui il tredicenne compia quattordici anni prima che il pi\u00f9 grande ne compia diciassette).\nSecondo le disposizioni di legge vigenti, intrattenere un qualche rapporto di natura intima con un minore di 14 anni da parte di un adulto \u00e8 sempre e comunque illegale (il fatto rientra pertanto nei casi di \"atti sessuali con minorenni\"\" e costituisce reato ai sensi dell'articolo 609-quater del codice penale): In Italia, l'et\u00e0 del consenso \u00e8 genericamente fissata all'et\u00e0 di 14 anni, senza alcun riferimento al genere dei soggetti (ci\u00f2 contempla, quindi, sia atti di natura eterosessuale, sia omosessuale).\nIl consenso \u00e8 considerato valido a 16 anni quando si tratta del genitore adottivo, o il di lui convivente, il tutore che conviva con il minore, o che gli sia stato affidato per ragioni di cura, educazione, istruzione, vigilanza o custodia: con un'eccezione significativa riguardante la \"persona d'autorit\u00e0\", se l'adulto ha cio\u00e8 un qualche potere sopra il ragazzo (con \"abuso di potere relativo alla propria posizione\"), ad esempio sia un insegnante o un parente, nel qual caso l'asticella dell'autonomo e libero consenso viene innalzata fino alla maggiore et\u00e0, 18 anni: il consenso del minore non si considera nel tal caso ancora validamente prestato.\nSono infine considerati aggravanti i rapporti sessuali compiuti con minori di 10 anni, e in questo caso sono sempre perseguibili d'ufficio.\nNel caso in cui gli atti sessuali avvengano consenzientemente in cambio di denaro o altra utilit\u00e0 economica con un minore di 18 anni si ha il reato di prostituzione minorile (Art. 600-bis, comma 2 c.p.).\nLa legge che regola l'et\u00e0 del consenso pu\u00f2 variare, anche notevolmente, da Paese a Paese, dai 12 anni della Bolivia ai 13 del Giappone, ai 14 per quanto riguarda l'Italia, ai 16 negli Stati Uniti e fino alla proibizione categorica d'intrattenere rapporti sessuali di qualsiasi tipo prima del legittimo matrimonio nei paesi islamici pi\u00f9 tradizionalisti.\nDifferenza tra le disposizioni legali in Italia e USA.\nAd accrescere la confusione contribuisce il fatto che negli Usa, dove l'et\u00e0 del consenso in diversi Stati \u00e8 assai pi\u00f9 alta che in Italia (16 o 18 anni), \u00e8 invalso l'uso (apologetico) di distinguere le pratiche sessuali illegali con giovani adulti anche se consenzienti. \"Pedofilia\" indica l'attrazione erotica verso minorenni impuberi mentre \"pederastia\" indica la pratica erotica con minorenni puberi. Per esempio sarebbe \"pederastico\" il rapporto con persona di 17 anni in uno Stato in cui l'et\u00e0 del consenso \u00e8 di 18 anni.\nIn Italia si aggiunge la possibilit\u00e0 di distinguere il rapporto pederastico vero e proprio dalla sola e semplice attrazione di un adulto verso un ragazzo o ragazza pubere. Per descrivere la sola attrazione di persone adulte verso persone puberi ma ancora non maggiorenni \u00e8 utilizzato, anche se in disuso, il termine \"efebofilia\". Al contrario \"pederastia\" \u00e8 usato per indicare specificatamente il rapporto sessuale tra i due.\nGli Usa inoltre hanno a lungo discriminato fra rapporti sessuali eterosessuali e omosessuali, relegando il fenomeno della pedofilia alla sola sfera omosessuale (e giustificando le leggi antiomosessuali col bisogno di proteggere i minorenni dai \"pederasti\").\nIn Italia invece, l'et\u00e0 del consenso (di norma 14 anni, ma pu\u00f2 salire a 16 o addirittura a 18, oppure scendere a 13 nei casi sopra indicati) non s'identifica con la maggiore et\u00e0 (18 anni); essa inoltre \u00e8 identica sia per i maschi sia per le femmine e, soprattutto, sia per i rapporti eterosessuali sia per quelli omosessuali.\nLetteratura.\nLa storia artistica e letteraria in genere della pederastia \u00e8 particolarmente ricca, a lungo confusa o resa sinonimo di quella omosessuale in genere, tanto che un certo numero di simboli, figure e icone pederastiche sono oramai divenute parte integrante della cultura gay.\nMolti artisti come Luciano di Samosata, Benvenuto Cellini, Michelangelo Buonarroti, Caravaggio, Leonardo da Vinci, Paul Verlaine, Andr\u00e9 Gide, Walt Whitman, Konstantinos Kavafis, Thomas Mann, Henry de Montherlant, Sandro Penna e Pier Paolo Pasolini tra gli altri sono stati ispirati in diversa e varia misura dalla loro intensa attrazione pederastica.\nIl primo autorevole studio scritto nel mondo moderno occidentale in cui si tratta esplicitamente di amore pederastico \u00e8 il \"Saggio sulla pederastia\" del 1785 di Jeremy Bentham, filosofo utilitarista e riformatore del diritto inglese. Dopo la morte del suo autore, avvenuta nel 1832, il manoscritto venne conservato all'University College di Londra, assieme ad una vasta collezione di altre carte inedite.\nPrecede quindi cronologicamente il secondo testo che si conosca in cui si parla di pederastia, il \"Discorso sui costumi degli antichi Greci confrontati col tema dell'amore\" scritto nel 1818 (ma pubblicato solo nel 1931) dal poeta inglese Percy Bysshe Shelley.\nIl terzo in ordine di tempo \u00e8 \"L'Etica Greca\" scritta nel 1873 da John Addington Symonds.\nIl quarto \u00e8 l'introduzione alla traduzione de \"Le mille e una notte\" di Richard Burton nel 1886.\nTroviamo altri riferimenti in:\nFilmografia.\nMolte opere cinematografiche hanno trattato il tema dei rapporti pederastici, sia erotico-romantici sia implicanti violenza, tra due persone dello stesso sesso ma separate da una differenza d'et\u00e0:"}
{"id": "72093", "revid": "1075510", "url": "https://it.wikipedia.org/wiki?curid=72093", "title": "Albert Abraham Michelson", "text": "\u00c8 conosciuto principalmente per il fondamentale esperimento sul vento d'etere, oltre che per i lavori sulla velocit\u00e0 della luce.\nVita.\nNacque in una famiglia di origini ebraiche, figlio di Samuel Michelson e Rozalia Przylubski. Lasci\u00f2 la nativa Prussia (nel territorio dell'attuale Polonia) con i genitori nel 1855. Visse prima a New York, poi a Virginia City e quindi a San Francisco, dove la famiglia prosper\u00f2 come mercanti.\nA 17 anni entr\u00f2 gratuitamente grazie all'interessamento del presidente Ulysses Grant nell'Accademia Navale degli Stati Uniti di Annapolis, nel Maryland, dove apprese meglio la scienza che l'arte del mare. Divent\u00f2 ufficiale nel 1873 e prest\u00f2 servizio come istruttore scientifico all'Accademia dal 1875 al 1879. Si interess\u00f2 fin da quegli anni al problema di determinare la velocit\u00e0 della luce. Dopo due anni di studio in Europa, si dimise dalla Marina nel 1881. Nel 1883 accett\u00f2 la posizione di professore di fisica alla Case School of Applied Science di Cleveland e si dedic\u00f2 alla progettazione di un migliore interferometro.\nNel 1892 Michelson, dopo essere stato professore di fisica alla Clark University di Worcester, Massachusetts, dal 1889, fu docente a capo del dipartimento di fisica della nuova Universit\u00e0 di Chicago, rest\u00f2 in questa carica fino al suo ritiro nel 1929. Nel 1907 divenne il primo statunitense a vincere il premio Nobel per la fisica. Dal 1923 al 1927 fu presidente dell'Accademia Nazionale delle Scienze.\nMor\u00ec il 9 maggio 1931 a Pasadena, in California.\nLa velocit\u00e0 della luce.\nPrime misurazioni.\nFin dal 1877, mentre era ancora un ufficiale della Marina USA, Michelson inizi\u00f2 a studiare un miglioramento del metodo di misura della velocit\u00e0 della luce basato sugli specchi rotanti, inventato da L\u00e9on Foucault, utilizzando strumentazione ottica migliore e dimensioni maggiori. Esegu\u00ec alcune misurazioni preliminari con attrezzature in gran parte improvvisate nel 1878, periodo in cui il suo lavoro suscit\u00f2 l'attenzione di Simon Newcomb, direttore del Nautical Almanac Office, il quale era gi\u00e0 molto avanti nei suoi progetti di misurazione. Michelson pubblic\u00f2 il suo risultato di 299.910\u00b150\u00a0km/s nel 1879 prima di unirsi a Newcomb, a Washington. Inizi\u00f2 cos\u00ec tra i due una lunga collaborazione professionale e una amicizia.\nNewcomb, con il suo progetto pi\u00f9 adeguatamente fornito di fondi, ottenne un valore di 299.860\u00b130\u00a0km/s, proprio al limite dell'intervallo proposto da Michelson. Michelson continu\u00f2 ad affinare il suo metodo e nel 1883 pubblic\u00f2 una misurazione di 299.853\u00b160\u00a0km/s, decisamente pi\u00f9 vicina a quella del suo mentore.\nIl monte Wilson, 1926.\nNel 1906, un nuovo metodo elettrico fu usato da E. B. Rosa e N. E. Dorsey del \"National Bureau of Standards\", che ottennero un valore della velocit\u00e0 della luce di 299,781\u00b110\u00a0km/s. Sebbene, come mostrato in seguito, questo risultato fosse fortemente influenzato dall'alta incertezza delle caratteristiche del materiale elettrico del tempo, tale misura sembra aver iniziato una tendenza a valori misurati piuttosto bassi.\nDal 1920 Michelson inizi\u00f2 a pianificare una misurazione \"definitiva\" dall'osservatorio di Monte Wilson, usando una linea di misura fino alla Lookout Mountain, una cima rilevante nella cresta meridionale del monte San Antonio (\"Old Baldy\"), distante circa 22 miglia.\nNel 1922, il Coast and Geodetic Survey inizi\u00f2 due anni di laboriose misurazioni della linea di terra usando i nastri di acciaio invar, scoperti da poco. Con la lunghezza della linea di terra determinata nel 1924, le misurazioni furono compiute nei seguenti due anni, ottenendo il valore pubblicato di 299.796\u00b14\u00a0km/s.\nQuesta famosa misurazione fu afflitta da diversi problemi, non ultimo dei quali la foschia creata dal fumo degli incendi nella foresta, che rese sfocata l'immagine dello specchio. \u00c8 anche probabile che il lavoro eroico del \"Geodetic Survey\", con un errore stimato in meno di una parte per milione, fosse compromesso da uno spostamento dei punti di riferimento dovuto al terremoto di Santa Barbara, in California, del 29 giugno 1925 (di una stimata magnitudo 6.3 della scala Richter).\nMichelson, Pease &amp; Pearson, 1932.\nIl periodo dopo il 1927 segn\u00f2 nuove misurazioni della velocit\u00e0 della luce mediante nuovi dispositivi elettro-ottici, tutte sostanzialmente inferiori al valore di Michelson del 1926.\nMichelson si impegn\u00f2 in un'altra misurazione ma questa volta in un tubo a vuoto per evitare le difficolt\u00e0 di interpretare immagini influenzate dagli effetti dell'atmosfera. Nel 1930 inizi\u00f2 una collaborazione con Francis G. Pease e Fred Pearson per compiere una misurazione in un tubo di 1,6\u00a0km a Pasadena, in California. Michelson mor\u00ec quando erano state completate solo 36 delle 233 serie di misurazioni e in seguito l'esperimento fu ostacolato dall'instabilit\u00e0 geologica e da problemi di condensazione; si giunse infine al valore di 299.774\u00b111\u00a0km/s, coerente con i valori elettro-ottici prevalenti, che fu pubblicato postumo nel 1935.\nInterferometria.\nNel 1887 collabor\u00f2 con il collega Edward Williams Morley della Western Reserve University, ora parte della Case Western Reserve University, nell'esperimento di Michelson-Morley. Con tale esperimento si doveva provare il movimento atteso della Terra rispetto all'etere, ipotetico mezzo di propagazione della luce, ma il risultato fu nullo. Sorpreso, Michelson ripet\u00e9 l'esperimento nel corso degli anni successivi, ottenendo una precisione sempre maggiore ma senza mai riuscire a rilevare l'esistenza dell'etere. I risultati di Michelson-Morley furono molto influenti nella comunit\u00e0 dei fisici, al punto da indurre Hendrik Lorentz allo sviluppo delle sue equazioni sulla contrazione delle lunghezze per giustificare il risultato nullo.\nCi furono alcune polemiche sul fatto se Albert Einstein fosse a conoscenza dei risultati ottenuti da Michelson-Morley quando svilupp\u00f2 la sua teoria della relativit\u00e0 speciale e se l'esperimento potesse averlo influenzato. In una successiva intervista Einstein disse che non era conscio se l'esperimento avesse esercitato su di lui una influenza diretta, ma che in ogni caso lo avrebbe sicuramente accettato per vero. Quello di Michelson \u00e8 oggi considerato l'esperimento canonico di riferimento per dimostrare la mancanza di un etere rilevabile.\nRiconoscimenti.\nNel 1907 gli fu assegnata la Medaglia Copley. Nello stesso anno vinse il premio Nobel per la fisica.\nGli \u00e8 stato dedicato un asteroide, 27758 Michelson ."}
{"id": "72094", "revid": "21371", "url": "https://it.wikipedia.org/wiki?curid=72094", "title": "Gainsborough Aeris", "text": ""}
{"id": "72095", "revid": "125726130", "url": "https://it.wikipedia.org/wiki?curid=72095", "title": "Kyrie eleison", "text": "Kyrie eleison (o Kyrie, come viene generalmente abbreviato) \u00e8 una preghiera della liturgia cristiana.\nLa locuzione originale \u00e8 scritta in greco (\u039a\u03cd\u03c1\u03b9\u03b5 \u1f10\u03bb\u03ad\u03b7\u03c3\u03bf\u03bd) e \"Kyrie eleison\" \u00e8 la traslitterazione dell'espressione usata nella liturgia in latino. Nella lingua italiana \u00e8 stata tradotta per la liturgia con \"Signore, piet\u00e0\"; tuttavia, con maggiore aderenza, potrebbe essere tradotta anche come \"Signore, abbi benevolenza\".\nGeneralmente la formula \u00e8 pronunciata secondo la pronuncia itacistica del greco, suonando cos\u00ec: [\u02c8kirie e\u02c8l\u025bjson], o anche [\u02c8kirje e\u02c8l\u025bjzon]; secondo la pronuncia erasmiana dovrebbe invece pronunciarsi: ['kyrie e\u02c8le\u025b\u02d0son].\nVi sono espressioni simili in alcuni salmi e all'interno dei Vangeli: il \"Kyrie\" \u00e8 la pi\u00f9 antica testimonianza di uso liturgico cristiano, risalente al IV secolo nella chiesa di Gerusalemme, e al V secolo nella messa di rito romano. \u00c8 usato come preghiera litanica e risposta a determinate invocazioni nel rito romano nella messa e in altre celebrazioni. \u00c8 usato anche nel rito ambrosiano.\nStoria.\nIl \"Kyrie eleison\" compare per la prima volta in Oriente, nella liturgia delle Chiese di Antiochia e Gerusalemme, dopo la met\u00e0 del IV secolo. Entra a far parte della liturgia romana nel primo terzo del V secolo. Nel 529 il Concilio di Vaison presieduto da san Cesario introduce il \"Kyrie eleison\" nella liturgia delle diocesi della Provenza, accogliendo l'uso romano.\nIl \"Kyrie eleison\" era associato ad altre formule, che costituiscono una serie di orazioni per diverse necessit\u00e0, analoga sia all\"Oratio fidelium\" della Liturgia dei presantificati del Venerd\u00ec santo sia all'ektenia del rito bizantino. Un esempio documentato di queste orazioni \u00e8 la \"Deprecatio gelasiana\", composta fra il 466 e il 540 circa: ad ogni orazione si rispondeva con l'invocazione \"Kyrie eleison\".\nL'uso di alternare il \"Kyrie eleison\" con il \"Christe eleison\" era sconosciuto in Oriente e risale al tempo di papa Gregorio Magno o forse \u00e8 ancora pi\u00f9 antico. \nLe orazioni che accompagnavano il \"Kyrie eleison\" erano tralasciate nella messa feriale, in cui per\u00f2 il \"Kyrie eleison\" veniva ugualmente cantato. A poco a poco le orazioni furono abbandonate in tutte le messe; nei documenti dal VI al IX secolo non se ne fa pi\u00f9 menzione. \nIl numero di nove invocazioni di \"Kyrie eleison\" \u00e8 attestato per la prima volta da Giovanni Arcicantore nel VII secolo, che riferisce anche di come il canto fosse divenuto \"prolixus\" e non potesse pi\u00f9 essere lasciato al popolo. Gi\u00e0 nel Medioevo questa articolazione in nove elementi \u00e8 associata a un rimando alla Santissima Trinit\u00e0, sebbene si possa anche notare che corrisponde alle nove orazioni dell\"Oratio fidelium\" della Liturgia dei presantificati.\nUso del Kyrie.\nNella messa.\nNel rito tridentino, nelle messe lette il \"Kyrie\" viene recitato dopo le preghiere ai piedi dell'altare subito dopo l'antifona d'introito; nelle messe cantate la \"schola\" lo esegue immediatamente dopo che aver eseguito l'introito, mentre il sacerdote con i ministri compie i riti iniziali e recita le stesse parti sottovoce. In seguito alla riforma liturgica del 1969, non vi \u00e8 pi\u00f9 la sovrapposizione di cerimonie e preghiere dette dal sacerdote con i ministri e il canto.\nNella messa tridentina ogni invocazione viene ripetuta per tre volte (secondo l'interpretazione tradizionale sono rivolte tre al Padre, tre al Figlio e tre allo Spirito Santo): questo numero \u00e8 riccamente simbolico: il totale di nove \u00e8 il numero dei cori angelici, e connette il \"Kyrie\" all\"'Inno angelico\" (Gloria in excelsis), che nelle feste viene cantato immediatamente dopo il \"Kyrie\". \nNel rito romano riformato da Paolo VI il simbolismo legato alla triplice ripetizione e al numero 9 \u00e8 stato perso riducendo a sei le ripetizioni (due per ogni invocazione). Inoltre, il \"Kyrie\" segue immediatamente l'atto penitenziale che pu\u00f2 essere eseguito in tre forme diverse; se si usa la terza forma ne diventa l'elemento costitutivo al posto del \"Confiteor\". In questo caso \u00e8 sostituito dalla triplice invocazione \"Kyrie eleison - Christe eleison - Kyrie eleison\" intervallata da brevi tropi che esprimono richieste di perdono e conclusa dalla formula di assoluzione sacerdotale che termina normalmente gli atti penitenziali. Per la celebrazione in lingua italiana l'espressione \"Kyrie eleison\" \u00e8 stata tradotta con \"Signore, piet\u00e0\" e \"Christe eleison\" (\"\u03a7\u03c1\u03b9\u03c3\u03c4\u1f10 \u1f10\u03bb\u03ad\u03b7\u03c3\u03bf\u03bd\") con \"Cristo, piet\u00e0\", per quanto sia sempre possibile usare la forma originaria in greco, anzi con la terza edizione del \"Messale romano\" nell'atto penitenziale si deve usare obbligatoriamente la forma in greco. L'attuale collocazione del \"Kyrie\" presenta un carattere penitenziale, ancor pi\u00f9 accentuato se si usa la traduzione italiana, mentre originariamente questo aspetto era secondario, come dimostra anche il ricco sviluppo musicale che il testo conosce nella tradizione musicale gregoriana. Il significato originario \u00e8 invece quello conservato dal rito bizantino, traducibile con \"Signore, mostraci la tua benevolenza\". \nNel rito ambrosiano il \"Kyrie\" viene detto all'atto penitenziale e ripetuto tre volte al termine della messa, prima della benedizione finale. Durante l'atto penitenziale si ha la triplice invocazione \u00ab\"Kyrie eleison - Kyrie eleison - Kyrie eleison\"\u00bb (senza il \"Christe eleison\") in forma responsoriale; prima della benedizione a conclusione della messa, si dice subito dopo la risposta dell'assemblea \u00abE con il tuo spirito\u00bb. Il rito ambrosiano prevede anche una particolare invocazione, chiamata canto dei 12 Kyrie, che si usa al posto dell'atto penitenziale dopo le processioni della domenica delle Palme e della festa della presentazione del Signore al tempio. \nIn entrambi i riti il \"Kyrie\" si pu\u00f2 usare come risposta alle intenzioni della \"preghiera universale\" o \"preghiera dei fedeli\".\nNel rito bizantino in lingua greca l'acclamazione \"Kyrie eleison\" viene cantata numerose volte dai fedeli in risposta alle orazioni del celebrante (ektenia) all'inizio della Divina Liturgia. Nella traduzione in antico slavo ecclesiastico diviene \u0413\u043e\u0441\u043f\u043e\u0434\u0438, \u043f\u043e\u043c\u0438\u043b\u0443\u0439 (\"Hospodi pomiluj\").\nNelle litanie.\nIl \"Kyrie\" \u00e8 la prima supplica con cui iniziano le litanie dei santi e le altre litanie che nel corso dei secoli si sono sviluppate su tale modello (ad esempio le litanie al Santissimo Nome di Ges\u00f9, le litanie al Sacro Cuore di Ges\u00f9, le litanie mariane, le litanie di uno o pi\u00f9 santi). Viene recitato o cantato in forma alternata tra la guida e i fedeli.\nTesti.\nNella versione classica tradizionale, il Kyrie \u00e8 strutturato in tre invocazioni che si dicono tre volte ciascuna:\nNelle litanie e nella messa con la riforma liturgica seguita al Concilio Vaticano II le tre invocazioni si dicono due volte ciascuna. Inoltre, con la riforma \u00e8 stata introdotta la formula in lingua italiana, che si pu\u00f2 usare al posto di quella originale. In entrambi i casi si recita o canta tra la guida e tutti.\nA partire dal 2020, con la terza edizione del Messale romano in lingua italiana, si \u00e8 data la preferenza alla versione originale come risposta alla terza formula dell'atto penitenziale, mentre rimane la possibilit\u00e0 di scelta tra le due formule quando si usa la prima e la seconda formula dell'atto penitenziale.\nMusica.\nCanto gregoriano.\nNel canto gregoriano le partiture per il \"Kyrie eleison\" per la messa si trovano nel \"Kyriale\", un libro liturgico che, oltre a essere edito separatamente, entra a far parte anche del \"Graduale Triplex\", del \"Graduale Simplex\" e del \"Liber Usualis\". Nel \"Graduale Romanum\" del 1961 sono presenti trenta \"Kyrie\" diversi, uno per ognuna delle diciotto messe del \"Kyriale\", pi\u00f9 uno perch\u00e9 il \"Kyrie\" della \"Missa XVII\" si pu\u00f2 cantare su due toni diversi, pi\u00f9 altri undici \"Kyrie\" ad libitum. Bench\u00e9 per alcuni \"Kyrie\" sia prevista un'indicazione sul tempo liturgico o sulle feste in cui si possono cantare, ognuno pu\u00f2 essere cantato lecitamente in ogni giorno dell'anno.\nNella messa, sullo stesso tono del primo \"Kyrie eleison\" si canta anche l'Ite missa est.\nPer le litanie il canto del \"Kyrie eleison\" \u00e8 meno ornato: la notazione si trova a fianco di quella delle altre invocazioni.\nPolifonia.\nIl \"Kyrie\" \u00e8 una delle parti delle messe polifoniche, ed \u00e8 compreso anche nella \"Missa brevis\" e nella messa di \"requiem\".\nCentinaia di compositori diversi hanno messo in musica il \"Kyrie\". Generalmente il canto a pi\u00f9 voci permette la sovrapposizione delle nove invocazioni, a volte la loro moltiplicazione. Nella sua esecuzione durante la messa tridentina, il \"Kyrie\" segue il canto dell'Introito. Insieme questi due brani si protraggono per un tempo abbastanza lungo, che copre la processione di ingresso, le preghiere ai piedi dell'altare, l'incensazione, la recita a bassa voce dell'introito e del \"Kyrie\".\nPer evitare di avere momenti di silenzio durante questi riti iniziali, specialmente quando vengono compiuti con solennit\u00e0, i compositori hanno composto \"Kyrie\" della durata che in alcuni casi supera i 10 minuti, in cui le invocazioni sono ripetute innumerevoli volte."}
{"id": "72105", "revid": "125616813", "url": "https://it.wikipedia.org/wiki?curid=72105", "title": "Chr\u00e9tien de Troyes", "text": "Introdusse nella letteratura i personaggi di Lancillotto e Parsifal, ma soprattutto immise nel romanzo arturiano il Santo Graal. Le opere di Chr\u00e9tien, tra cui \"Erec e Enide\", \"Lancillotto o il cavaliere della carretta\", \"Perceval o il racconto del Graal\" e \"Yvain il cavaliere del leone\", sono tra le pi\u00f9 apprezzate della letteratura medievale. Il suo uso della struttura, in particolare nel poema di Yvain, \u00e8 stato visto dagli studiosi odierni come un passo verso il romanzo moderno. Chr\u00e9tien a tutt'oggi viene considerato il poeta medievale pi\u00f9 famoso prima di Dante Alighieri.\nBiografia.\nPoco si sa della sua vita: le poche informazioni storico-biografiche si ricavano, in gran parte, dai suoi scritti. Nato nella Champagne (forse proprio a Troyes) attorno al 1135, fu un intellettuale di grande cultura, molto probabilmente un chierico, e visse presso le corti feudali di Maria di Champagne e in seguito di Filippo d'Alsazia, conte di Fiandra. Comp\u00ec gli studi del trivio e del quadrivio, ovvero gli odierni ordini universitari di filosofia e teologia. La vita presso le corti feudali lo port\u00f2 ad amare il lusso e la raffinatezza, oltre che alla tendenza a essere all'avanguardia di un movimento rinnovatore della societ\u00e0 feudale.\nDalla lettura delle sue opere sembra ipotizzabile che abbia compiuto dei viaggi in Inghilterra e Bretagna, ma la mancanza di fonti attendibili rende impossibile affermarlo con certezza. Dalla dedica del \"Perceval\", il suo ultimo romanzo rimasto incompiuto, al protettore Filippo d'Alsazia, sappiamo che mor\u00ec prima che il conte partisse per la crociata da cui non fece ritorno, quindi prima del 1190.\nTemi generali dei romanzi di Chr\u00e9tien.\nNel proemio del suo \"Clig\u00e8s\" si legge che compose traduzioni dell\"Ars amandi\" e probabilmente dei \"Remedia amoris\" di Ovidio, il poemetto \"Banchetto della spalla\", un'opera su Tristano e Isotta, e \"La metamorfosi dell'upupa, della rondine e dell'usignolo\" (tratto dalle \"Metamorfosi\" di Ovidio). Eccetto l'ultimo, di tutta questa produzione non \u00e8 rimasto nulla. La fama del poeta si deve ai cinque romanzi che scrisse ispirandosi alle leggende bretoni: \"Erec e Enide\", \"Clig\u00e8s\", \"Lancillotto o il cavaliere della carretta\", \"Yvain, il cavaliere del leone\", \"Le Roman de Perceval ou le conte du Graal\".\nChr\u00e9tien fu il pi\u00f9 grande interprete degli ideali cavallereschi di lealt\u00e0, prodezza, generosit\u00e0 nel mondo raffinato delle corti feudali, dove una parte predominante avevano le figure femminili come quelle di Eleonora d'Aquitania e della figlia Maria di Champagne, che fu sua protettrice. In questa societ\u00e0, sviluppatasi nella Francia settentrionale, ma che molto prese in fatto di suggestioni dalla letteratura occitanica del meridione, la materia amorosa ha un ruolo fondamentale: la donna viene esaltata come signora, l'amante come vassallo, l'amore come omaggio di devozione e mezzo per una elevazione spirituale. L'amore non conosce ostacoli e il cavaliere, se occorre, deve saper vincere ogni difficolt\u00e0 anche con il sacrificio della vita cogliendo l'occasione per potersi innalzare al di sopra di s\u00e9 dando piena misura delle sue possibilit\u00e0.\nLa poetica di Chr\u00e9tien \u00e8 caratterizzata dalla presenza di elementi di un mondo pi\u00f9 ideale che reale, al fine di esaltare i sentimenti nobili dell'uomo, per il tramite, spesso, di un'analisi psicologica del personaggio e di una lezione morale. Una novit\u00e0 rispetto alla poetica dell'epoca \u00e8 il fatto che essa, grazie a Chr\u00e9tien e ad altri autori dello stesso periodo, \u00e8 dedicata alle donne, precisamente a quelle nobili.\nMentre nella poesia epica come in quella espressa nelle \"canzoni di gesta\", le azioni degli eroi sono ispirate da ideali elevati e particolarmente austeri (la religione, la patria, l'onore proprio e del proprio signore), nel caso del romanzo cortese il motore della vicenda \u00e8 spesso la donna amata dall'eroe.\nLe opere di Chr\u00e9tien de Troyes vennero diffuse molto rapidamente nelle corti feudali francesi, inglesi ed europee grazie ai cavalieri, ai clerici vagantes e ai giullari, al punto tale che, tra il XII e XIV secolo d.C., ne vennero pubblicate traduzioni e imitazioni. Il poema epico \"M\u00e9raugis de Portlesguez\" di Raoul de Houdenc \u00e8 ispirato ai modi di Chr\u00e9tien de Troyes.\nNon \u00e8 da considerarsi straordinario il fatto che, vuoi per l'avanguardia in campo tematico-lessicale, vuoi per le novit\u00e0 apportate in campo etico-morale, Chr\u00e9tien de Troyes sia stato considerato uno dei pi\u00f9 grandi e illustri poeti prima di Dante Alighieri."}
{"id": "72108", "revid": "287204", "url": "https://it.wikipedia.org/wiki?curid=72108", "title": "Chretien de Troyes", "text": ""}
{"id": "72110", "revid": "1013865", "url": "https://it.wikipedia.org/wiki?curid=72110", "title": "Librazhd", "text": "Librazhd (In albanese: \"Librazhdi\") \u00e8 un comune albanese situato nella prefettura di Elbasan.\nLa citt\u00e0 si trova a pochi chilometri da confine con la Macedonia del Nord sulla strada che vi conduce da Tirana (a circa 85\u00a0km) e da Elbasan porta alla repubblica confinante; si trova nei pressi dei laghi di confine Ocrida e Prespa, situati sul confine di stato fra Albania, Macedonia del Nord e Grecia, ed \u00e8 attraversata dal fiume Shkumbini. \nDal 1939 al 1943 a Librazhd aveva sede nella caserma del paese il XLV settore della Guardia alla frontiera.\nIn seguito alla riforma amministrativa del 2015, sono stati accorpati a Librazhd i comuni di Hotolisht, Lunik, Orenj\u00eb, Polis, Qend\u00ebr-Librazhd e St\u00ebblev\u00eb, portando la popolazione complessiva a 31.892 abitanti abitanti (dati censimento 2011)."}
{"id": "72112", "revid": "119159", "url": "https://it.wikipedia.org/wiki?curid=72112", "title": "Lancillotto o il cavaliere della carretta", "text": "Lancillotto o il cavaliere della carretta (\"Lancelot ou le Chevalier \u00e0 la charrette\") \u00e8 un romanzo in francese antico scritto da Chr\u00e9tien de Troyes intorno agli anni 1170-1180, all'incirca nello stesso periodo di \"Yvain, il cavaliere del leone\" (o poco prima). \u00c8 stato pubblicato in Italia anche con il titolo \"Romanzi Cortesi: Lancillotto\", in una trilogia con gli altri due romanzi di Chr\u00e9tien, rispettivamente su Ivano e Perceval.\nAspetti generali.\nChr\u00e9tien scrisse il \"Lancillotto\" su invito della sua protettrice Maria, contessa di Champagne, figlia di Eleonora d'Aquitania e Luigi VII di Francia. Non complet\u00f2 la sua opera, lasciando il compito di portarla a termine a Godefroi de Leigni.\nLa vicenda narrata \u00e8 centrata sull'amore esclusivo e irresistibile del cavaliere Lancillotto del Lago per Ginevra, moglie di re Art\u00f9. In particolare, Lancillotto svolge il ruolo dell'eroe che salva la regina rapita dal malvagio Meleagant. Il rapimento di Ginevra \u00e8 uno dei leit-motiv pi\u00f9 antichi del ciclo arturiano: compare anche nella \"Vita di Gildas\" di Caradoc di Llancarfan e nell'architrave della cattedrale di Modena. L'opera di Chr\u00e9tien ebbe un ruolo importante nel consolidare questo tema come uno dei principali del ciclo arturiano; esso riapparve poi nel \"Lancillotto in prosa\" e alla fine anche ne \"La morte di Art\u00f9\" di Thomas Malory.\nIl \"Lancillotto\" \u00e8 inoltre uno degli esempi pi\u00f9 celebri del concetto di amor cortese, e al tempo stesso una versione tradizionale del \"topos\" letterario dell'amore adultero. Quest'ultimo elemento non sembra derivato dalla tradizione arturiana precedente, ma \u00e8 da ritenersi, con ogni probabilit\u00e0, invenzione dell'autore stesso.\nIn questo romanzo, Chr\u00e9tien \u00e8 riuscito a creare una delle pi\u00f9 forti e compiute figure della sua narrativa, uno dei personaggi meglio tratteggiati.\nTrama.\nL'azione \u00e8 incentrata sul salvataggio da parte di Lancillotto della regina Ginevra, rapita da Meleagant, figlio di Baudemagu. La storia riguarda le prove che Lancillotto deve superare per salvare Ginevra e la sua stessa difficolt\u00e0 nel bilanciare i suoi doveri di cavaliere di Art\u00f9 rispetto all'amore che prova per Ginevra, moglie di quest'ultimo.\nCritica.\nIl romanzo, come dice Reto Bezzola in un celebre saggio su Chr\u00e9tien, \u00e8 reso complicato da enigmi non risolti e situazioni lasciate inspiegate, dove risulta predominante \u00abil senso dell'avventura e dell'amore\u00bb e nel quale l'intrecciarsi di persone, parole ed episodi si rif\u00e0 alla caratteristica cortese.\nLa scrittura di Chr\u00e9tien \u00e8 molto lontana dallo stile sublime dell'antichit\u00e0 e si snoda in forma piana e colloquiale anche se costruita su schemi retorici dove non manca il senso dell'ironia.\nEdizioni del testo.\nRecentemente Pietro G. Beltrami, nel volume intitolato \"Il Cavaliere della Carretta (Lancillotto)\", ha compiuto un'accurata opera di traduzione con rielaborazioni e commenti, che ricalca in modo fedele ma originale gli \"octosyllabes\" a rima baciata dell'autore e rende molto bene lo stile retoricamente costruito ma anche piano, e talora ironico, dell'originale."}
{"id": "72114", "revid": "2011108", "url": "https://it.wikipedia.org/wiki?curid=72114", "title": "Lancillotto", "text": "Nel ciclo arturiano, Lancillotto del Lago (o semplicemente Lancillotto, in francese \"Lancelot du Lac\" o \"Launcelot\") \u00e8 uno dei cavalieri della Tavola Rotonda.\nNella maggior parte della letteratura cavalleresca francese (e nelle opere da essa derivate) Lancillotto viene presentato come il pi\u00f9 valoroso e fidato dei cavalieri al servizio di Re Art\u00f9. L'illecito e tragico amore tra Lancillotto e Ginevra (regina e moglie di Art\u00f9), che rompe l'equilibrio di Camelot (diventando una delle cause della sua caduta), fu uno dei simboli dell'amor cortese medievale. \u00c8 celebre, per esempio, la citazione dantesca di \"Lancillotto e Ginevra\" nel canto di Paolo e Francesca della \"Divina Commedia\".\nBench\u00e9 Lancillotto sia uno dei personaggi pi\u00f9 celebri del ciclo arturiano, e uno dei meglio noti al pubblico moderno, egli non appare nella leggenda originale. Vi \u00e8 tuttora un certo dibattito riguardo a chi sia l'autore che ha inventato il personaggio di Lancillotto; certamente, fu Chr\u00e9tien de Troyes il primo a farne il protagonista di romanzo, il celebre \"Lancillotto o il cavaliere della carretta\".\nOrigini di Lancillotto.\nLancillotto non viene menzionato da Goffredo di Monmouth in quella \"Historia Regum Britanniae\" da cui deriva gran parte della mitologia arturiana. Egli compare, invece, nell'opera di Chr\u00e9tien de Troyes (XII secolo). Il nome \"Lancillotto\" non ha radici celtiche evidenti, sebbene si sia ipotizzata una derivazione da \"Lance ap Lot\" (\"Lance, figlio di Lot\"). Pi\u00f9 verosimilmente il nome deriva dall'Ebraico \"Aziloth\" (ovvero \"Nobile\") che diventando \"L'Aziloth\" si riferisce all'animo del Cavaliere, \"Il Nobile\".\nLa presentazione di Lancillotto nelle opere di Chr\u00e9tien de Troyes \u00e8 complessa e contraddittoria. Nel suo primo poema, \"Erec et Enide\", Lancillotto appare fra i cavalieri della corte di Art\u00f9, mentre in \"Clig\u00e8s\" \u00e8 un antagonista, un potente cavaliere che l'eroe della storia deve affrontare e battere. \u00c8 in \"Lancillotto o il cavaliere della carretta\" che de Troyes introduce il Lancillotto destinato a entrare nella tradizione. Qui egli appare per la prima volta come miglior cavaliere della corte e amante della regina, un tema fondamentale per le successive caratterizzazioni del personaggio. La storia si sviluppa principalmente attorno al salvataggio di Ginevra dal castello di Meleagant (che, curiosamente, presenta come un compito \"che spetta\" a Lancillotto e non, come si penserebbe, ad Art\u00f9 stesso). Nell'ultima opera di de Troyes, centrata sul personaggio di Parsifal, Lancillotto svolge un ruolo modesto, e cos\u00ec accade nelle opere che, in diversi periodi storici, si proposero di continuare il ciclo di racconti dello stesso de Troyes. Egli appare addirittura nuovamente come antagonista in alcuni racconti del ciclo di Tristano.\nSe alcuni elementi del personaggio Lancillotto potrebbero avere origini precedenti, come si vedr\u00e0 in seguito, non ci sono motivi per ritenere che l'amore fra Lancillotto e Ginevra non sia originale dell'opera di de Troyes. Lo stesso de Troyes, comunque, non sostenne mai di aver inventato la storia; disse anzi che \"Il principe della carretta\" gli fu sostanzialmente \"commissionato\" dalla contessa Marie de Champagne, sua protettrice, figlia di Luigi VII di Francia e Eleonora d'Aquitania e in seguito moglie di Enrico II di Angi\u00f2 e Inghilterra. Marie era una sostenitrice di quella visione dei rapporti fra i sessi che in seguito prese la forma dell'amore cortese (e che escludeva la possibilit\u00e0 di vero amore fra marito e moglie). In questo senso, l'amore fra Lancillotto e Ginevra \u00e8 ancora pi\u00f9 paradigmatico di quello, altrettanto famoso, fra Tristano e Isotta.\nStoria.\nLancillotto era figlio del re romano-gallico Ban di Benoic e della regina Elena. Il padre mor\u00ec improvvisamente combattendo una rivolta causata dalla sua crudelt\u00e0 (\"Lanzelet\") o mentre fuggiva con la moglie per difendersi dall'aggressione del suo nemico Claudas (altre fonti); Lancillotto, ancora bambino, fu rapito dalla misteriosa Dama del Lago, che lo condusse nel suo regno. Nella romanza tedesca, questo luogo \u00e8 rappresentato come un'isola abitata da sole donne, dove regna una primavera eterna; nella versione francese, il lago stesso \u00e8 solo un miraggio che nasconde un vero e proprio regno con tanto di cavalieri (e dove si trovano anche i cugini di Lancillotto Lionel e Bors, figli del fratello minore di Ban). All'et\u00e0 di 15 (o 18) anni, Lancillotto chiede e ottiene di abbandonare il regno del lago per recarsi alla corte di Re Art\u00f9 per essere nominato cavaliere.\nDa qui in avanti le avventure di Lancillotto differiscono nelle diverse fonti. In ogni caso, viene a sapere della sua origine regale e recupera il proprio posto nella societ\u00e0; nel \"Lancillotto in prosa\", tuttavia, egli deve prima sconfiggere Claudas, il vecchio nemico di suo padre, in una guerra fra questi e i Cavalieri della Tavola Rotonda. Dopo aver riconquistato il suo rango, il Lancillotto del \"Lanzelet\" regna su una terra ereditata dalla moglie Iblis (il regno di Ban \u00e8 governato da uno zio) e la storia si conclude come da tradizioni fiabesche.\nLe versioni in prosa riprendono invece il tema dell'amore illecito fra Lancillotto e Ginevra, in parte riproponendo fedelmente i fatti del racconto di de Troyes. Lancillotto rimane alla corte di Art\u00f9 come cavaliere; fra le sue molte imprese, ha occasione di salvare Ginevra prigioniera nel castello di Meleagant. Mentre la passione fra lui e Ginevra si sviluppa, Lancillotto viene sedotto da Elena, figlia del Re Pescatore e con lei concepisce Galahad, destinato a vincere il Graal. La gelosia di Ginevra lo rende folle e lo convince a fuggire in esilio. Durante la lontananza dalla corte prende parte, invano, alla ricerca del Graal; riesce per\u00f2 a intravederlo, e perde conoscenza, rimanendo in questo stato per un numero di anni pari a quelli passati nel peccato. Alla fine, verr\u00e0 sorpreso a giacere con Ginevra da Sir Mordred e Sir Agravaine che lo riveleranno ad Art\u00f9. Lancillotto fugge, e la regina stessa viene condannata al rogo. Alla guardia della regina messa in prigionia vengono incaricati Gaheris, Agravaine, Gareth e Gawain ma quest'ultimo si rifiuta essendo intimo amico di Lancillotto.\nPer impedire la morte dell'amata, Lancillotto assalta la corte con i suoi soldati, uccidendo i figli di Lot, guardiani di Ginevra, attirando a s\u00e9 l'ira di Gawain. Art\u00f9 rincorre Lancillotto con l'esercito e in una disastrosa battaglia muoiono diversi cavalieri e Lancillotto dopo aver ucciso l'ex amico Gawain fugge nel bosco. Gli scontri tra Lancillotto e Art\u00f9 vengono interrotti dall'invasione romana prima e poi dal tradimento di Mordred; Lancillotto, che non vi prende parte, sopravvive ad Art\u00f9, Ginevra, e alla distruzione della Tavola Rotonda. Diventa un eremita, una sorta di monaco/predicatore/missionario adorato dai poveri: trascorre la sua vecchiaia in odore di santit\u00e0 e muore molto vecchio.\nLa possibile origine dal folklore.\nVi sono molti elementi della storia di Lancillotto, anche nella versione francese, che ricordano schemi tipici della fiaba e del folklore. Il rapimento del bambino Lancillotto da parte di una fata/maga, per esempio, ripete un tema ricorrente del folklore europeo, cosa che vale anche, evidentemente, per l'episodio del salvataggio della regina/principessa prigioniera in un castello. In molte fonti, Lancillotto si presenta alla corte di Art\u00f9 distinguendosi per tre giorni consecutivi ai tornei di corte, ogni volta con un diverso travestimento; un altro episodio che ricorda da vicino l'uso della ripetizione tipica delle fiabe (si pensi alle tre case de I tre porcellini a cui il lupo bussa, la sequenza di osservazioni che Cappuccetto rosso rivolge alla \"nonna\", e cos\u00ec via). Questi elementi hanno condotto molti studiosi a ipotizzare che la storia di Lancillotto sia nata nel folklore come fiaba e solo successivamente sia stata integrata, da de Troyes o da altri autori precedenti, nel ciclo arturiano.\nLancillotto nella cultura di massa.\nL'immagine di Lancillotto che si \u00e8 maggiormente affermata nell'immaginario moderno corrisponde allo stereotipo del guerriero perfetto, forte, bello, carismatico e nobile d'animo, condannato all'amore catastrofico per la sua regina; proprio per sottrarsi a questo \"clich\u00e9\", diversi autori hanno scelto di dare di Lancillotto rappresentazioni di segno completamente opposto. In molte rappresentazioni moderne, Lancillotto, Art\u00f9 e Ginevra sono grosso modo coetanei (mentre, evidentemente, nella storia originale Art\u00f9 era molto pi\u00f9 avanti negli anni)."}
{"id": "72121", "revid": "124663784", "url": "https://it.wikipedia.org/wiki?curid=72121", "title": "Letteratura occitanica", "text": "La letteratura occitanica \u2014 talvolta ancora chiamata letteratura provenzale \u2014 si svilupp\u00f2 nel sud della Francia con una produzione di liriche prevalentemente amorose in lingua d'oc e si svolse parallelamente alla produzione letteraria in lingua d'o\u00efl che diede l'avvio alla letteratura francese.\nEssa nacque nelle ricche e raffinate corti feudali, in un ambiente di costumi detti per questo \"cortesi\" e canta soprattutto l'amore secondo quel modello che verr\u00e0 teorizzato nel trattato \"De amore\", scritto in prosa latina da Andrea Cappellano nella corte di Champagne verso il 1184.\nNella lirica provenzale la donna amata viene rappresentata dai trovatori come castellana o signora (\"domina\"), l'amante come \"vassallo\" fedele, l'amore come \"servizio\" (omaggio e devozione assoluta). Si tratta quindi di un amore-vassallaggio, frutto evidente della mentalit\u00e0 feudale. \nL'amore cortese si basa sull'idea che amore e desiderio siano una cosa sola, e si realizza quindi nel mantenimento di una costante \"mezura\", misura, distanza, tra desiderio di essere appagati e paura di suggellare in tal modo la scomparsa dello stesso: cos\u00ec si spiega quel sentimento complesso proprio dell'amore, fatto di sofferenza e piacere, di angoscia ed esaltazione.\nPer questa ragione, anche, esso non pu\u00f2 realizzarsi dentro il matrimonio, e l'amore cortese \u00e8 quindi adultero per definizione. Esso \u00e8 desiderio fisico, ma soprattutto motivo di elevazione spirituale nell'uomo: serve a nobilitarne l'animo e non pu\u00f2 esistere in un animo \"volgare\", ma solo in un animo \"cortese\", dando modo cos\u00ec all'amante vassallo (pertanto senza feudo) di raggiungere i propri signori, se non ad una parit\u00e0 nobiliare almeno spirituale.\nLa lirica occitanica pertanto non rappresenta l'amore come una reale passione ma attraverso formule di alta astrazione.\nIl Medioevo.\nIntroduzione.\nLa letteratura occitanica inizia nell'XI e XII secolo in diversi centri, espandendosi gradualmente in buona parte della Francia meridionale e poi in Catalogna, Galizia, Castiglia, Portogallo e in ci\u00f2 che adesso \u00e8 L'Italia settentrionale. Al tempo del suo massimo sviluppo (XII secolo) l'arte di comporre in lingua volgare non esisteva, o almeno stava appena iniziando il suo cammino, a sud delle Alpi e dei Pirenei. Nel nord, nella regione dove si parlava il francese, la poesia in volgare era in piena fioritura; ma tra i distretti in cui si era sviluppata, Champagne, \u00cele-de-France, Piccardia e Normandia e la regione in cui la letteratura occitana era sorta, sembra esserci stata una zona intermedia formata da Borgogna, Bourbonnais, Berry, Touraine e Anjou che, durante il medioevo, sembra essere rimasta quasi priva di letteratura volgare.\nAl suo sorgere la letteratura occitana aveva completamente una sua fisionomia e nel suo sviluppo a lungo continuer\u00e0 ad essere altamente originale, presentando in diversi punti analogie autentiche con la letteratura francese, ma queste analogie sono dovute principalmente ad alcuni elementi primari comuni a entrambe pi\u00f9 che a una mutua contaminazione.\n\u00c8 necessario chiedersi, tuttavia, quanta originalit\u00e0 potrebbe appartenere a ogni letteratura romanza nel medioevo, foss'anche la pi\u00f9 originale. In tutte le regioni romanze iniziano ad apparire le composizioni in volgare, mentre il costume di scrivere in latino ancora si conserva attraverso una tradizione ininterrotta. Anche durante i periodi pi\u00f9 barbarici, quando la vita intellettuale era ai suoi minimi livelli, il latino restava comunque la lingua in cui erano composti i sermoni, le vite di santi pi\u00f9 o meno apocrife, i racconti di miracoli destinati ad attrarre pellegrini ad alcuni santuari, gli annali monastici, i documenti legali e i contratti di tutti i tipi. Quando l'erudizione inizia a rivivere, come nel caso della Francia settentrionale e centrale sotto l'influenza di Carlomagno e successivamente nell'XI secolo, la letteratura latina ricever\u00e0 naturalmente un sostegno maggiore nella scrittura.\nOrigini.\nLa poesia occitana appare per la prima volta nell'XI secolo. Il testo pi\u00f9 antico che ci \u00e8 rimasto \u00e8 il bordone (ing. \"burden\", fr. \"refrain\", it. \"ritornello\") provenzale allegato a una poesia latina del X secolo. Il testo non \u00e8 ancora stato interpretato in modo soddisfacente. La qualit\u00e0 dei documenti residuali pi\u00f9 antichi fa pensare alla perdita dell'opera originaria.\nLa poesia pi\u00f9 antica \u00e8 del X secolo, \"Tomida femina\", una formula per un \"incantesimo\", di diciassette versi, probabilmente con lo scopo di attenuare il dolore del parto. Molto pi\u00f9 lungo \u00e8 un frammento dell'XI secolo di duecentocinquantasette (257) versi decasillabi conservati in un manoscritto di Orl\u00e9ans, per la prima volta stampato da Raynouard. Si crede provenga dal Limosino o Marche, la parte settentrionale della regione occitana. Lo sconosciuto chierico, autore e del poema didattico, prende come punto di riferimento il trattato \"De consolatione philosophiae\" di Boezio. La \"Can\u00e7\u00f3 de Santa Fe\" risale al 1054\u20131076, ma probabilmente rappresenta un dialetto catalano che si evolve in una lingua distinta dall'occitano. Dello stesso secolo \u00e8 il \"Las, qu'i non sun sparvir, astur\", un componimento poetico che tratta dell'amor profano.\nDel secolo successivo sono i componimenti di Guglielmo (Guilhem) IX, il nonno di Eleonora d'Aquitania, costituiti di undici diversi \"brani\" strofici, destinati ad essere cantati, molti dei quali sono canzoni d'amore. La sola che pu\u00f2 essere approssimativamente datata venne composta intorno al 1119, quando Guglielmo era in Spagna a combattere i saraceni. In essa viene espresso il rimpianto dello scrittore per la frivolezza della sua vita passata e le sue apprensioni dicendo addio alla sua patria e al suo giovane figlio. Sappiamo anche da Orderico Vitale che Guglielmo compose varie poesie sugli eventi sfortunati della Crociata del 1101, mentre in uno dei suoi componimenti fa un'allusione al partimen.\nLe origini di questa poesia sono incerte, non avendo relazioni n\u00e9 con la poesia latina, n\u00e9 con il folclore. Le composizioni in volgare sembrano essere state dapprincipio (e durante l'XI secolo) prodotte a scopo di divertimento (o nel caso della poesia religiosa, per la formazione) di quella parte della societ\u00e0 laica che viveva nell'agiatezza e possedeva terre, e che reputava il passatempo intellettuale una delle cose buone della vita.\nNel XII e XIII secolo, le opere storiche e i trattati popolari in merito alla scienza contemporanea venivano composti in volgare.\nLa poesia occitana pu\u00f2 aver avuto origine tra i giullari, alcuni dei quali, lasciando la buffoneria ai membri rozzi e meno portati alla professione, si dedicarono alla composizione di brani pensati appositamente per essere cantati. Nel nord, i giullari produssero le \"chansons de geste\" intrisi di racconti di battaglie e combattimenti, mentre nelle corti nobiliari del sud diedero vita alle canzoni d'amore.\nPoesia dei trovatori.\nSebbene non sia stato il creatore della poesia lirica occitanica, Guglielmo, conte di Poitiers, per averla personalmente coltivata, diede a essa una posizione privilegiata contribuendo, indirettamente, in modo molto efficace ad assicurare il suo sviluppo e la sua conservazione. Presto, dopo di lui, compaiono in vari luoghi centri di attivit\u00e0 poetica, prima nel Limosino e Guascogna. Nella precedente provincia viveva \"Ebolus cantator\" (un cantore chiamato Ebolo), che durante la seconda parte della vita di Guglielmo di Poitiers sembra sia stato in qualche modo a lui correlato e, secondo uno storico contemporaneo, Geoffroy, priore di Vigeois, \"erat valde gratiosus in cantilenis\" (\"dava un grande apporto di piacere con le sue canzoni\"). Nessuna delle sue composizioni ci sono pervenute; ma sotto la sua influenza Bernart de Ventadour viene ad essere iniziato alla poesia, il quale, sebbene fosse soltanto il figlio di uno degli uomini di servizio del castello, riusc\u00ec ad ottenere l'amore della signora di Ventadour, e quando la loro relazione amorosa venne scoperta e fu costretto ad andarsene altrove, riceve comunque una cortese accoglienza da parte di Eleonora d'Aquitania, consorte (dal 1152) di Enrico II d'Inghilterra. Delle composizioni di Bernart possediamo circa cinquanta canzoni di un elegante semplicit\u00e0, alcune delle quali potrebbero essere considerate come gli \"specimen\" pi\u00f9 perfetti della poesia d'amore che la letteratura occitanica abbia mai prodotto. Bernart era dunque gi\u00e0 rinomato prima della met\u00e0 del XII secolo e la sua carriera poetica si estende abbondantemente oltre l'inizio del secolo successivo.\nNello stesso periodo, o probabilmente un po' prima, fioriva Cercamon, un poeta certamente inferiore a Bernart, a giudicare dai pochi brani che ci ha lasciato, ma nonostante tutto di un'importanza non trascurabile fra i trovatori, sia per il periodo pi\u00f9 arcaico in cui fu attivo, sia perch\u00e9 le informazioni ben circoscritte che lo riguardano si sono conservate. Egli era un guascone e compose, dice il suo antico biografo, pastorali secondo il suo antico costume (\"pastorelas a la uzansa antiga\"). Ci\u00f2 rappresenta un'attestazione della comparsa nella Francia meridionale di una forma poetica che acquisisce un largo sviluppo. Il periodo in cui Cercamon visse viene determinato da un componimento dove allude in modo molto evidente all'approssimarsi del matrimonio del re di Francia, Luigi VII, con Eleonora d'Aquitania (1137). Tra i primi trovatori si possono anche annoverare Marcabru, allievo di Cercamon, della cui opera ci sono pervenuti circa quaranta componimenti, approssimativamente databili dal 1135 al 1148 o gi\u00f9 di l\u00ec. Questo poeta ha una grande originalit\u00e0 di idee stile. Le sue canzoni, molte delle quali storiche, sono libere dai luoghi comuni del loro genere e contengono curiose critiche sulla corruzione del periodo.\nNon possiamo qui fare altro che enumerare i trovatori principali e brevemente indicare in quali condizioni la loro poesia si venne a sviluppare e attraverso quali circostanze and\u00f2 decadendo fino a scomparire del tutto: Peire d'Alvernha, che sotto certi aspetti deve essere classificato insieme a Marcabru; Arnaut Daniel, notevole per il suo complicato stile poetico (l'inventore della sestina) verso cui Dante e Petrarca espressero un'ammirazione incondizionata; Arnaut de Mareuil, bench\u00e9 meno famoso di Arnaut Daniel, certamente supera quest'ultimo nella semplicit\u00e0 elegante della forma e nella delicatezza sentimentale; Bertran de Born, oggi il pi\u00f9 conosciuto fra tutti i trovatori, sapeva, a quanto si dice, destreggiarsi sia con la spada che con i suoi \"sirveniescs\" nel conflitto tra Enrico II d'Inghilterra e i suoi figli ribelli, bench\u00e9 la rilevanza della sua parte negli eventi del tempo sembra sia stata esagerata in modo piuttosto abnorme; Peire Vidal di Tolosa, un poeta di ispirazione variegata, arricchitosi con i doni concessigli dai pi\u00f9 grandi nobili del tempo; Guiraut de Borneil, \"lo macsire dels trobadors\", e in ogni caso maestro nell'arte del cosiddetto \"stile chiuso\" (\"trebar clus\"), sebbene ci abbia anche lasciato alcune canzoni di incantevole semplicit\u00e0; Gaucelm Faidit, di cui abbiamo un toccante lamento (\"plaint\") sulla morte di Riccardo Cuor di Leone; Folchetto di Marsiglia, il pi\u00f9 potente pensatore tra i poeti del meridione, il quale da mercante diventa trovatore e successivamente abate, e infine vescovo di Tolosa (morto nel 1231).\nI generi della poesia provenzale sono i seguenti: la canzone (destinata al canto da parte dell'autore o di un giullare); il serventese (di carattere celebrativo, politico, morale, satirico); il \"lamento\" o \"planh\" (morte dell'amata o separazione dalla donna amata, sconfitta militare o politica); l'\"enueg\" (\"noia\", \"fastidio\", in cui il poeta elenca cose o situazioni odiose); l'\"alba\" (un dialogo o convegno amoroso all'alba); la pastorella; il plazer. Esempi famosi di \"plazer\" si trovano nei poeti dello stilnovo e in Dante (in quest'ultimo, per esempio, nel sonetto delle Rime \"Guido, i' vorrei che tu e Lapo ed io\").\nInteressante \u00e8 sapere a quale classe sociale appartenevano i trovatori. Molti di loro, senza alcun dubbio, avevano un'origine molto umile. Il padre di Bernart di Ventadorn era un servitore, quello di Peire Vidal un fabbricante di \"pellice\", quello di Perdigon era un pescatore. Altri appartenevano alla borghesia, come Peire d'Alvernha, Peire Raimon di Tolosa ed Elias Fonsalada. Similmente vediamo figli di mercanti fare il mestiere di trovatore; questo \u00e8 il caso di Folchetto di Marsiglia e Aimeric de Peguilhan. Moltissimi erano chierici, o almeno studiavano per la Chiesa, per esempio, Arnaut de Mareuil, Uc de Saint Circ, Aimeric de Belenoi, Uc Brunet, Peire Cardenal; alcuni avevano anche preso gli ordini sacri: il Monaco di Montaudon e Gaubert de Puicibot. L'autorit\u00e0 ecclesiastica non sempre tollerava questa \"infrazione\" della disciplina. Gui d'Ussel, canonico e trovatore, venne obbligato tramite ingiunzione del legato pontificio di smettere di comporre canzoni; Folchetto, allo stesso modo, vi rinunci\u00f2 quando prese gli ordini. Un punto particolarmente sorprendente \u00e8 il numero di monarchi e di nobili trovatori: Raimon de Miraval, Pons de Capdoill, Guilhem Ademar, Cadenet, Peirol, Raimbaut de Vaqueiras e molti altri. Alcuni di questo gruppo erano cavalieri poveri le cui entrate erano insufficienti a sostenere il loro rango, e si dedicarono perci\u00f2 alla poesia non per il solo proprio diletto, ma soprattutto per cercare di ottenere doni dai ricchi signori che frequentavano le corti. Una posizione molto diversa era occupata da taluni personaggi ricchi e potenti come Guglielmo di Poitiers, Raimbaut d'Aurenga, il visconte di Saint Antonin, Guillem de Bergued\u00e0 e Blacatz.\nLa professione di trovatore dipendeva interamente dall'esistenza e prosperit\u00e0 delle corti feudali. I trovatori potevano aspettarsi di ottenere facilmente un sostentamento pi\u00f9 che altro dalla generosit\u00e0 del grande. Di conseguenza, \u00e8 bene far menzione almeno dei pr\u00ecncipi pi\u00f9 importanti, noti per essere stati mecenati e alcuni di loro anche praticanti dell'arte poetica. Essi sono elencati approssimativamente in ordine geografico, dopodich\u00e9 verranno inseriti i nomi di quei trovatori con cui essi erano in rapporti.\nMecenatismo.\nMentre i trovatori trovano protettori e mecenati in Catalogna, Castiglia e Italia, essi in genere non sono ben accolti nelle regioni di lingua francese. La poesia occitana viene apprezzata nel nord della Francia. C'\u00e8 ragione di credere che quando Costanza, figlia di uno dei conti di Arles, and\u00f2 in sposa nel 1001 a Roberto, re di Francia, lei portasse con s\u00e9 i joglars provenzali. I componimenti poetici dei trovatori sono citati nei romanzi cavallereschi dell'inizio del XIII secolo, alcuni dei quali trascritti nelle antiche collezioni di canzoni francesi e il predicatore Robert de Sorbon ci informa in un curioso passo che un giorno un joglar cantava una poesia di Folchetto di Marsiglia alla corte del re di Francia. Poich\u00e9 le regioni in lingua d'oil avevano sviluppato una propria letteratura, i trovatori di solito preferivano andare nelle regioni dove c'era meno competizione.\nIl declino e la fine della poesia trobadorica \u00e8 dovuta principalmente a cause politiche. Quando verso l'inizio del XIII secolo la guerra albigese portata dal re di Francia aveva decimato la nobilt\u00e0 locale e devastato parte del territorio occitano, la professione del trovatore cessa di essere remunerativa. Fu allora che molti di questi poeti vennero a trascorrere l'ultima parte della loro vita nel nord della Spagna e dell'Italia, dove la poesia occitana fu per pi\u00f9 di una generazione altamente apprezzata. Seguendo il loro esempio, altgri poeti che non erano originari della Francia meridionale iniziarono a comporre in occitano, e questa \"moda\" continua fino a che, quasi alla met\u00e0 del XIII secolo, essi gradualmente abbandonarono la lingua straniera (l'occitano) nell'Italia settentrionale e un po' pi\u00f9 tardi in Catalogna e presero a cantare le stesse arie nei dialetti locali. Quasi nello stesso periodo nella regione provenzale il fuoco della poesia era spento salvo in pochi luoghi, come Narbona, Rodez, Foix e Astarac, dove la fiamma continuava fiocamente a bruciare e a durare un po' pi\u00f9 a lungo. Nel XIV secolo, la composizione nella lingua della regione era ancora praticata, ma le produzioni di questo periodo sono principalmente lavori volti all'istruzione e alla formazione, traduzioni dal latino o talvolta anche dal francese, con qualche romanzo occasionale, ma per quanto riguarda la poesia dei trovatori, essa era ormai morta per sempre.\nForma.\nDapprincipio i componimenti poetici dei trovatori venivano scritti per essere cantati. Il poeta di solito componeva la musica e anche le parole e, in molti casi, otteneva fama pi\u00f9 per la sua musica che per la sua bravura letteraria. Due manoscritti conservano specimens della musica dei trovatori, ma, sebbene il soggetto sia stato investigato, a stento siamo in grado di formarci una chiara opinione riguardo all'originalit\u00e0 e ai meriti di queste composizioni musicali. Quelle che seguono sono le principali forme poetiche che i trovatori impiegavano. Di solito il termine generico pi\u00f9 antico \u00e8 \"vers\", con il quale si intende qualsiasi composizione (non importa con quale soggetto) destinata ad essere cantata. Alla fine del XII secolo, divenne consuetudine chiamare \"canso\" tutte le composizioni che trattavano dell'amore, riservando di solito il nome \"vers\" pi\u00f9 ai poemi basati su ben altri temi. I \"sirventesc\" differiscono dal \"vers\" dalla \"canso\" soltanto per il soggetto, essendo in maggior parte dedicati ad argomenti morali e politici.\nPeire Cardinal \u00e8 rinomato per i suoi sirventesc composti contro il clero del tempo. I componimenti politici di Bertran de Born sono sirventesc. Vi \u00e8 ragione di credere che originariamente questa parola stesse a significare semplicemente una poesia composta da un \"sirvent\" (latino \"serviens\") o uomo d'arme. Il sirventesc \u00e8 molto di frequente composto nella forma, talvolta anche con rime, di una canzone d'amore che ha acquisito una qualche popolarit\u00e0, in modo che possa essere suonata con la stessa melodia.\nLa tenzonen o tenso \u00e8 un dibattito tra due interlocutori, ognuno dei quali sviluppa a turno una o pi\u00f9 stanze, in genere un gruppo di versi che ha la stessa struttura.\nIl partimen (in francese \"jeu parti\") \u00e8 ugualmente un dibattito poetico, ma differisce dalla tenson in quanto l'estensione del dibattito \u00e8 limitato. Nella prima stanza uno degli interlocutori propone due opzioni; l'altro ne sceglie una di esse e la difende, l'opzione che resta deve essere difesa da colui che le ha proposte. Spesso in un distico finale un giudice o arbitro preposto decide tra le \"parti in causa\". Questo gioco poetico viene menzionato da Guglielmo, conte di Poitiers, alla fine dell'XI secolo. La \"pastoreta\", successivamente \"pastorela\", \u00e8 di solito un racconto delle avventure amorose di un cavaliere con una pastora. Tutti questi tipi hanno una forma (cinque o pi\u00f9 stanze e uno o due invii) capace di variazioni senza fine. L'intento della \"dansa\" e della \"balada\" (componimenti comprensivi di ritornello) \u00e8 quello di contrassegnare il tempo nella danza. L'aubade, che ha anche un ritornello, \u00e8, come il nome indica, una canzone del risveglio allo spuntar del giorno. Tutta questa tipologia di componimenti sono in stanze. Il \"descort\" (di solito riservato a temi amorosi) non \u00e8 cos\u00ec diviso, e di conseguenza deve essere adattato musica. Il suo nome deriva dal fatto che, essendo le sue parti costituenti non uguali, vi \u00e8 un certo tipo di \"discordanza\" tra esse. Altri tipi di poesia lirica, talvolta senza nessuna innovazione se non nel nome, si sono sviluppati nelle regioni occitane, ma questi componimenti che abbiamo menzionato sono i pi\u00f9 importanti.\nPoesia narrativa.\nAnche se, a rigor di termini, la poesia lirica dei trovatori forma la maggior parte originale della letteratura occitana, non si deve supporre che l'importanza di quella rimanente sia trascurabile. La poesia narrativa, in special modo, riceve in Occitania un grande sviluppo, e, grazie alle recenti scoperte, un corpo considerevole di essa gi\u00e0 sta diventando noto. Si devono distinguere innanzitutto diversi tipi: la \"chanson de geste\", leggendaria o apparentemente storica, il romanzo d'avventura e la novella. La Francia resta chiaramente la patria della \"chanson de geste\"; ma, bench\u00e9 a sud fattori come le condizioni sociali diverse, un gusto pi\u00f9 delicato e uno stato pi\u00f9 elevato di civilt\u00e0, impedivano alla letteratura occitanica una profusione similare di racconti di guerra e gesta eroiche, essa ne conserva comunque alcuni esempi molto importanti.\nIl primo posto spetta a \"Girart de Roussillon\", un poema di diecimila versi, che racconta le battaglie di Carlo Martello con il suo potente vassallo, il burgundo \"Gerard de Roussillon\". \u00c8 una produzione letteraria di rara perfezione e di interesse eccezionale per la storia della civilt\u00e0 dell'XI e XII secolo. \"Girart de Roussillon\" rientra solo entro certi limiti nella letteratura occitana. La recensione che noi possediamo sembra essere stata fatta ai confini del Limosino e del Poitou; ma chiaramente \u00e8 niente pi\u00f9 che un rimpasto di un poema pi\u00f9 antico non pi\u00f9 esistente, probabilmente di origine francese o al limite burgunda.\nAl Limosino sembra anche appartenere il poema di \"Aigar e Maurin\" (fine secolo XII), di cui possediamo sfortunatamente solo un frammento cos\u00ec corto che il soggetto non pu\u00f2 essere chiaramente definito. Di minore carattere eroico \u00e8 il poema di \"Daurel e Beton\" (prima met\u00e0 del XIII secolo), collegato al ciclo carolingio, ma per il carattere romantico dei suoi eventi \u00e8 pi\u00f9 simile a un normale romanzo d'avventura. Non ci possiamo, tuttavia, formare un giudizio completo in merito a esso, dato che il solo manoscritto in cui si \u00e8 conservato \u00e8 mancante della parte finale, e per una parte di esso non ci sono mezzi idonei per la comprensione. A met\u00e0 strada fra la leggenda e la storia potrebbe essere classificato la \"Canso d'Antioca\" occitana, un unico frammento di 700 versi - recuperato per intero a Madrid e pubblicato nell'\"Archives de l'Orient latin\", vol. ii. Questo poema, che sembra essere stato composto da un certo Gregoire Bechada, menzionato in una cronaca del XII secolo e scritto nel Limosino (vedi G. Paris, in \"Romania\", xxii. 358), \u00e8 una delle fonti della compilazione spagnola denominata \"Gran Conquista de Ultramar\". Alla storia appartiene propriamente la \"Canzone della crociata albigese\" che, al suo stato attuale, \u00e8 composta da due poemi uno legato all'altro: il primo, contenente gli eventi dall'inizio della crociata fino al 1213, \u00e8 il lavoro di un chierico chiamato Guglielmo di Tudela, un sostenitore moderato dei crociati; il secondo, dal 1213 al 1218, \u00e8 di un veemente oppositore dell'impresa. Il linguaggio e lo stile delle due parti sono meno diversificati rispetto al contenuto (opinioni opposte). Infine, verso il 1280, Guillaume Anelier, un nativo di Tolosa, compone, in forma di \"chanson de geste\", un poema sulla guerra portata in Navarra dai francesi nel 1276 e nel 1277. \u00c8 un lavoro storico di scarso valore letterario. Tutti questi poemi sono scritti in forma di \"chansons de geste\", vale a dire, in stanze monorime di lunghezza indefinita.\n\"Gerard de Roussillon\", \"Aigar e Maurin\" e \"Daurel e Beton\" sono in versi di dieci, altri in versi di dodici sillabe. La peculiarit\u00e0 della versificazione in \"Gerard\" \u00e8 che la pausa nel verso si verifica dopo la sesta sillaba, e non, come avviene di solito, dopo al quarta.\nSimilmente alla chanson de geste, il romanzo di avventura \u00e8 solo in modo blando rappresentato nel sud, ma bisogna ricordare che molti lavori di questo tipo sono sicuramente andati perduti, come viene reso evidente dal mero fatto che, salvo alcune eccezioni, tutti i poemi narrativi pervenutici ci sono noti per mezzo di un unico manoscritto. Non possediamo nient'altro che tre romanzi provenzali di avventura: \n\"Jaufri\" (composto nella met\u00e0 del XIII secolo e dedicato a un re d'Aragona, possibilmente Giacomo I), \"Blandin di Cornovaglia\" e \"Guillem de La Barra\". I primi due sono collegati con il ciclo arturiano: \"Jaufri\" \u00e8 opera ingegnosa ed elegante; \"Blandin di Cornovaglia\" il pi\u00f9 ottuso e insipido che si possa immaginare. Il \"romanzo di Guillem de La Barra\" racconta la strana storia trovata anche nel \"Decameron\" (2\u00ba giorno, VIII) di Boccaccio . \u00c8 piuttosto un poema povero; ma dal punto di vista del contributo che pu\u00f2 fornire alla storia letteraria ha il vantaggio di essere datato. Viene terminato nel 1318, ed \u00e8 dedicato a un nobile della Linguadoca chiamato Sicart de Montaut.\nCollegato al romanzo d'avventura \u00e8 la novella (in occitano \"novas\", sempre al plurale), che originariamente era un resoconto di un evento accaduto di recente. La novella deve essere stata in un primo momento nel sud ci\u00f2 che, come notiamo dal \"Decamerone\", era stata in Italia: un passatempo della societ\u00e0 con persone di spirito che a turno raccontavano i relativi aneddoti, veri o immaginari, pensando cos\u00ec verosimilmente di divertire il loro uditorio. Ma molto prima che questo tipo di produzione fosse trattata in versi, la forma adottata era quella dei romanzi di avventura in versi ottonari a rima baciata. Alcune di queste novelle giunte fino a noi potrebbero essere classificate insieme alle pi\u00f9 aggraziate opere della letteratura provenzale; due provengono dalla penna dell'autore catalano Raimon Vidal de Besalu. Una, la \"Castia-gilos\" (il \"Castigo dell'uomo geloso\"), \u00e8 una trattazione, non facilmente uguagliata per eleganza, del tema rimaneggiato con frequenza della storia del marito che, con lo scopo di intrappolare sua moglie, si camuffa s\u00ec da somigliare al suo amante che lei sta aspettando; l'altra, \"Il giudizio dell'amore\", \u00e8 il racconto di un problema della legge dell'amore, che si allontana notevolmente dai soggetti di solito trattati nelle novelle. Pu\u00f2 anche essere fatta menzione della novella \"Il Pappagallo\" di Arnaut de Carcassonne, in cui il personaggio principale \u00e8 un pappagallo di grande eloquenza e capacit\u00e0, il quale riesce a meraviglia ad assicurare il successo delle imprese amorose del suo padrone.\nLe novelle vengono ad essere estese fino alle proporzioni di un lungo romanzo. \"Flamenca\", che appartiene al tipo novella, possiede ancora oltre ottomila versi, sebbene il solo MS che la contiene abbia perduto alcuni fogli sia all'inizio che alla fine. Questo poema, composto con tutta probabilit\u00e0 nel 1234, \u00e8 la storia di una signora che tramite espedienti molto ingegnosi, non dissimili da quelli impiegati nel \"Miles gloriosus\" di Plauto, riesce ad eludere la sorveglianza del suo marito geloso. Nessun'analisi pu\u00f2 essere qui data di un'opera il cui intreccio \u00e8 altamente complicato; \u00e8 sufficiente osservare che non vi \u00e8 nessun libro nella letteratura medievale con cos\u00ec tanta acutezza di intelletto e che sia cos\u00ec istruttivo per quanto riguarda le maniere e gli usi della raffinata societ\u00e0 del XIII secolo. Sappiamo che le novelle furono molto apprezzate nella Francia meridionale, sebbene gli esempi conservati non siano molto numerosi. Le affermazioni fatte da Francesco da Barberino (nella prima parte del XIV secolo), e portate alla luce, ci forniscono una vaga idea delle molte opere di questo tipo andate perdute. Dalle regioni occitane la novella si diffonde in Catalogna, dove troviamo nel XIV secolo un certo numero di novelle in versi molto simili a quelle provenzali e italiane, dove in genere \u00e8 stata adottata la forma prosastica.\nPoesia didattica e religiosa.\nComposizioni pensate per l'istruzione, la correzione e l'edificazione (formazione) erano molto numerose nel sud della Francia come pure altrove e, nonostante le enormi perdite subite dalla letteratura provenzale, di questo filone letterario rimane ancora molto. Ma raramente tali opere hanno avuto molto valore letterario od originalit\u00e0, naturalmente del tutto assente, dato che lo scopo degli scrittori era principalmente quello di porre gli insegnamenti contenuti nelle opere latine alla portata di lettori o ascoltatori laici. Il valore letterario non era naturalmente immune dalla mancanza di originalit\u00e0, ma per un caso sfortunato la maggior parte di coloro che cercavano di istruire o edificare, tentando di sostituire le opere morali delle produzioni secolari a favore del popolo, erano, con poche eccezioni, persone di capacit\u00e0 limitata. Sarebbe fuori discussione enumerare qui tutti i trattati didattici, tutte le vite dei santi, tutti i trattati popolari di teologia e morale, tutti i libri di devozione, tutti i cantici religiosi, composti in versi occitani durante il medioevo; tuttavia alcuni di questi poemi possono essere menzionati.\nDaude de Prades (inizio XIII secolo), un canonico di Maguelone, e al contempo trovatore, ci ha lasciato un poema, l'\"Auzels cassadors\", una delle migliori fonti per lo studio della falconeria. Raimon d'Avignon, altrimenti sconosciuto, tradusse in versi, pressappoco nell'anno 1200, la \"Chirurgia\" (Romania, x. 63 e 496) di Ruggero di Parma. Possiamo anche menzionare un poema sull'astrologia di un certo C. (Guilhem?), e un altro, anonimo, sulla geomanzia, entrambi scritti quasi alla fine del XIII secolo (Romania, xxvi. 825).\nCome per le composizioni a carattere morale, dobbiamo ricordare il poema di Boezio (sfortunatamente un unico frammento) gi\u00e0 menzionato come uno dei pi\u00f9 antichi documenti della lingua e un'opera veramente notevole; una prima traduzione metrica (XII secolo?) del famoso \"Disticha de moribus\" di Dionisio Catone (Romania, xxv. 98, and xxix. 445). Pi\u00f9 originali sono alcune composizioni a carattere educativo note sotto il nome di \"ensenhamenz\" e, per certi versi, confrontabili con gli inglesi \"nurture-books\" (lett. \"libri di nutrimento\", vale a dire di educazione).\nI pi\u00f9 interessanti sono quelli di Garin le Brun (XII secolo), Arnaut de Mareuil, Arnaut Guilhem de Marsan, Amanieu de Sescas. Il loro obiettivo generale \u00e8 l'educazione delle donne di rango elevato. Delle vite dei santi in versi possediamo circa una dozzina, tra cui due o tre meritano una particolare attenzione: la \"Vita di Santa Fede\", riscoperto e stampato (Romania, xxxi.), scritta all'inizio del XII secolo; la \"Vita di Santa Enimia\" (XIII secolo), di Bertran di Marsiglia, e quella di Sant'Onorato di Lerino di Raimon Feraud (circa 1300), che si distingue per la variet\u00e0 ed eleganza di versificazione, ma \u00e8 quasi interamente una traduzione dal latino. Le vite dei santi (Sant'Andrea, San Tommaso Apostolo, San Giovanni Evangelista) formano parte di un poema, rigorosamente didattico, che si distingue per la sua grande estensione (circa trentacinquemila versi) e la concezione alquanto originale del suo schema - il \"Breviars damor\", una vasta enciclopedia, a carattere teologico, composta dal frate francescano Matfre Ermengaut di Bezers tra il 1288 e il 1300 o gi\u00f9 di l\u00ec.\nLetteratura drammatica.\nLa letteratura drammatica in lingua occitana \u00e8 costituita da componimenti poetici che trattano di misteri e miracoli e raramente superano due o tremila versi, non arrivando mai ai livelli dei drammi enormi della Francia settentrionale, la cui rappresentazione richiedeva diversi giorni consecutivi. Le manifestazioni comiche, cos\u00ec abbondanti nella letteratura medievale francese (\"farces\", \"sotties\"), non sembrano avere trovato favore al sud. Gli esempi che possediamo del dramma occitano sono pochi al confronto; ma le ricerche negli archivi locali, specialmente nei vecchi libri contabili, hanno portato alla luce un considerevole numero di brani riguardanti la recitazione, a spese pubbliche, di rappresentazioni religiose, chiamate, in documenti latini, \"historia\" o \"moralitas\", la maggior parte dei quali sembrano essere irrimediabilmente perduti. Lo \"sponsus\" in latino e in occitano, risalente alla met\u00e0 del secolo XI, si \u00e8 conservato e potrebbe avere avuto radici non liturgiche, mostrando inoltre originalit\u00e0 sia nella trattazione del tema biblico che nell'accompagnamento musicale, fin da quando veniva suonato nella sua interezza. Come tutte le rappresentazioni teatrali occitane, talvolta solo frammenti, sfuggiti alla distruzione, si sono conservate in circa una dozzina di manoscritti, portati alla luce negli ultimi quaranta o cinquanta anni. Di solito queste rappresentazioni appartengono al XV o al XVI secolo. Nondimeno, alcune sono molto antiche e possono essere ascritte al XIV o anche alla fine del XIII secolo. La prima \u00e8 il \"Mistero si Sant'Agnese\" (curata da Bartsch, 1869), scritta ad Arles. Inoltre, pi\u00f9 di recente, ma non pi\u00f9 tardi dell'inizio del XIV secolo, vi \u00e8 una \"Passione di Cristo\" (non ancora pubblicata) e un \"mistero del Matrimonio della Vergine\", il quale \u00e8 in parte adattato da un poema francese del XIII secolo, (vedi Romania xvi. 71). Un manoscritto, scoperto in archivi privati (pubblicato da Alfred Jeanroy e Henri Teuli\u00e9, 1893), contiene non meno di XVI brevi misteri, tre basati sull'Antico e tredici sul Nuovo Testamento. Essi furono scritti a Rouergue e parzialmente imitati dai misteri francesi.\nA Manosque (Alpi dell'Alta Provenza) venne trovato un frammento di un \"Ludus sancts Jacobi\" inserito in un registro di strumenti notarili di un certo tipo (pubblicato da C. Arnaud). Nel 1513 i poemi francesi vennero per la prima volta ammessi nelle competizioni, e sotto Luigi XIV (dal 1679) questi soltanto erano ritenuti ammissibili. Tale ingiusta disposizione, tramite cui alcuni dei poeti principali della Francia settentrionale trassero vantaggio, permane fino al 1893, quando la cittadina in modo molto appropriato trasferisce il suo patrocinio a una nuova \"Escolo moundino\", molto presto restituendo il suo sostegno alla pi\u00f9 antica istituzione e facendo s\u00ec che la poesia occitana venisse di nuovo incoraggiata.\nDal XVI al XVIII secolo.\nNei due secoli che seguirono il glorioso periodo medievale, abbiamo una successione di opere, principalmente a carattere didattico e formativo, che poco o niente avevano a che fare con il regno della vera e propria letteratura, ma che almeno servivano a tenere vivo un certo tipo di tradizione letteraria. Questo deprimente intervallo era mitigato da un certo numero di rappresentazioni di misteri religiosi che, sebbene per noi noiosi, probabilmente davano un'intensa gioia alla gente del tempo, e rappresentavano un genere pi\u00f9 popolare; L'ultimo componimento che ci \u00e8 pervenuto potrebbe essere collocabile tra gli anni 1450-1515. Durante questo periodo, oltre al deterioramento della letteratura, i dialetti presero il posto della lingua letteraria uniformata, impiegata dai trovatori, mentre la lingua parlata favoriva sempre pi\u00f9 il francese. Nel 1539 Francesco I, con l'Ordinanza di Villers-Cotter\u00eats, proibiva l'uso dell'occitano nei documenti ufficiali, fatto che di per s\u00e9 \u00e8 degno di nota, ma non rappresenta un fattore decisivo nella decadenza della letteratura provenzale.\nAl contrario, proprio in questo stesso periodo, vi sono segni di una rinascita. Nel 1565 il guascone, Pey de Garros, traduceva i Salmi nel suo dialetto e due anni pi\u00f9 tardi pubblicher\u00e0 un libro si poesie. L'amore per la sua lingua nativa \u00e8 genuino e la padronanza che dimostra nel suo utilizzo \u00e8 considerevole; ne deplora il suo abbandono, incitando gli altri a seguire il suo esempio. Auger Gaillard (1530 circa - 1595) d\u00e0 meno reputazione alla sua provincia: la popolarit\u00e0 di questi suoi componimenti insignificanti era probabilmente dovuta alla loro oscenit\u00e0. Pi\u00f9 nello spirito di Garros \u00e8 l'affascinate \"Salut\" trilingue composto dal famoso Salluste du Bartas in onore di una visita di Marguerite de Valois a N\u00e9rac (1579): tre ninfe discutono sul fatto se sia meglio essere accolti in latino, francese o guascone, e alla fine, naturalmente, ha la meglio quest'ultima opzione.\nLa Provenza propriamente detta diede i natali a un poeta d'importanza considerevole, Louis Bellaud de la Bellaudire (1532\u20131588), di Grasse, il quale, dopo aver studiato ad Aix, si arruola nell'armata reale, e viene fatto prigioniero a Moulins nel 1572. Durante la sua prigionia scrive componimenti poetici ispirati dal suo amore incondizionato per la libert\u00e0 e per la sua patria (Don-Don interno, 1584 o 1585). Ad Aix Bellaud in seguito diventer\u00e0 una figura centrale di un circolo letterario che comprender\u00e0 la maggior parte delle celebrit\u00e0 locali; tutti questi pagano il loro tributo alla memoria dei poeti nell'edizione delle sue opere pubblicate da suo zio, Pierre Paul, egli stesso autore di brani di scarso valore, inclusi nello stesso volume. Anche quando Bellaud \u00e8 totalmente frivolo, e intento soltanto ai piaceri mondani, la sua opera \u00e8 interessante per il riflesso che offre della vita allegra e spensierata del tempo.\nUno scrittore molto popolare in Provenza per le frivole produzioni giovanili \u00e8 stato Claude Brueys (1570\u20131650), notevole soprattutto per le commedie che si occupano prevalentemente dei mariti ingannati (\"Jardin deys musos provensalos\", non pubblicato fino al 1628). C'\u00e8 un certo fascino, oltretutto, nelle commedie del discepolo di Claude, Gaspard Zerbin (\"La Perlo deys niusos et coumedies prouvensalos\", 1655); inoltre quei critici che hanno letto le composizioni teatrali di Jean de Cabanes (1653\u20131712) e di Seguin (di Tarascona, 1640 circa), tutte nel MS., ne parlano molto.\nLa maggior parte della forma di poesia prevalentemente popolare nel sud della Francia rimane sempre la novella. Non vi sono stati limiti alla sua produzione; ma molto di rado l'autore merita una menzione speciale. Un'eccezione deve essere fatta nel caso di Nicholas Saboly (1614\u20131675), il quale produsse i migliori componimenti di questo tipo, sia per quanto riguarda la bellezza del linguaggio che per la devozione che emanano. Essi hanno meritatamente mantenuto la loro popolarit\u00e0 fino ad oggi. In Linguadoca quattro poeti sono stati citati come i migliori del periodo: Goudelin, Michel, LeSage e Bonnet.\n\u00c8 certamente cos\u00ec nel caso di Pierre Goudelin (provincia Goudouli, 1579\u20131649), di Tolosa, il nome pi\u00f9 insigne della letteratura occitana tra il periodo dei trovatori e quello di Jasmin. La sua buona educazione classica lascia tracce in tutta la sua poesia, nel suo linguaggio e nella sua maniera sempre ammirevole, anche dove il contenuto manca di profondit\u00e0. Spesso viene soprannominato il Malherbe del Sud, ma la sua somiglianza additata a questo scrittore resta solo nella forma, mentre la sua poesia, nel complesso, ha molto pi\u00f9 linfa. Goudelin si mette alla prova ottenendo successo in quasi ogni genere breve (\"Lou Ramelet Moundi\", 1617, ripubblicato con aggiunte fino al 1678), laddove il lavoro per il quale sar\u00e0 pi\u00f9 ammirato sono le stanze per Enrico IV di Francia, sebbene altri lo preferiranno nei suoi umori pi\u00f9 allegri. Godette enorme popolarit\u00e0 (anche in Spagna e Italia), ma mai prostituendo la sua arte alle esigenze economiche. La sua influenza, specialmente, anche se non esclusivamente, nell'area occitana, \u00e8 stata profonda e duratura. La fama di Jean Michel, di N\u00eemes, resta legata all'', un poema di vigore sbalorditivo, ma carente nel gusto. Daniel Sage, di Montpellier (\"Las Foulies\", 1650), era un uomo di facili costumi, che si riflettono in quasi tutti i suoi lavori: i suoi momenti di genuina ispirazione proveniente da altre cause sono rari. Pi\u00f9 meritevole di essere associato a Goudelin \u00e8 l'\"avocat\" Bonnet, autore della migliore tra le rappresentazioni annuali tenutisi all'aperto a B\u00e9ziers nel giorno dell'Ascensione: un certo numero di queste (datate 1616-1657) vennero successivamente collezionate, ma nessuna pu\u00f2 essere paragonata a quella tenutasi all'aperto, ', di Bonnet.\nUn altro poeta molto affascinante \u00e8 Nicolas Fizes, di Frontignan, la cui vaudeville, l'\"Op\u00e9ra de Frontignan\" (1670), tratta di un tenue intrigo d'amore, mentre una sua poesia idillica sulla fontana di Frontignan mostra un talento poetico autentico. Un certo numero di poeti tolosani, in massima parte laureati all'Accademia, possono essere definiti seguaci di Goudelin, tra i quali merita essere ricordato Fran\u00e7ois Boudet, autore di un'ode, \"Le Trinfe del Moundi\" (1678), in cui rende omaggio al suo dialetto nativo.\nIl risveglio classico che si pu\u00f2 notare in questo periodo \u00e8 di solito ugualmente attribuito all'influenza di Goudelin. Il suo pi\u00f9 insigne rappresentante \u00e8 Jean de Vales, di Montech, che ha fatto ottime traduzioni di Virgilio e Persio, e scritto una brillante parodia del primo alla maniera di Scarron (\"Virgile deguisat\", 1648; pubblicati solo quattro libri). Ha inoltre composto un idillio pastorale, il quale, sebbene troppo lungo e incline all'oscenit\u00e0, contiene una descrizione molto tenera. Il pi\u00f9 grande dei poeti pastorali fu Frariois de Cortete (1571\u20131655), di Prades, le cui commedie, \"Ramounet\" e \"Mircimoundo\" (pubblicate, sfortunatamente con alterazioni, da suo figlio nel 1684), sono scritte con tale vero sentimento e in uno stile cos\u00ec puro che si leggono con vero piacere. \u00c8 stata redatta una commedia in merito alla sua relazione con Sancho Panza nel palazzo del duca.\n\u00c8 difficile comprendere l'enorme popolarit\u00e0 di Daubasse (1664\u20131727), di Quercy, appartenente alla classe operaia; venne patrocinato dalla nobilit\u00e0 in cambio di panegirici. La Guascogna produsse due opere tipiche nel XVII secolo: \"Aders Genthomme gascoun\" (1610) e \"Dastross Trinfe de la langue gascoune\" (1642). La prima raffigura un soldato (\"regular\") guascone vanaglorioso che si distingue in ogni cosa; mentre la seconda \u00e8 una difesa della lingua guascona, ispirata da un amore sincero per la regione. Gabriel Bedout (\"Parterre gascoun\", 1642) viene in modo particolare citato per i suoi \"amorous solitari\", suscitati dalle sofferenze che sopporta da un'amante crudele. Louis Baron (nato nel 1612) celebra con grande tenerezza il suo villaggio nativo di Pouyloubrin, dove vive pacificamente.\nNel XVIII secolo cresce molto il numero degli autori, ma la maggior parte del buon lavoro prodotto non \u00e8 allo stesso modo proporzionalmente grande. I sacerdoti sono principalmente responsabili della produzione letteraria in Linguadoca. Claude Peyrot (1709\u20131795), uno di loro, celebra la sua contea con vero spirito rurale in \"Printenzps rouergat\" e \"Quartre sosous\". Ma chi capeggia il gruppo \u00e8 l'Abbe Favre (1727\u20131783), il priore di Celleneuve, il cui \"Sermoun de moussu sistre\", pronunciato da un prete ubriaco contro l'intemperanza, \u00e8 un capolavoro. Scrisse anche un poema eroicomico di successo (\"Siege de Caderousse\") parodia di Omero e Virgilio, una nuova prosa che dipinge le consuetudini della regione del tempo (\"Histoire de Jean lont pris\"), e due commedie, che similmente danno un quadro vivace della vita del villaggio che egli conosce cos\u00ec bene.\nDue autentici poeti sono i fratelli Rigaud di Montpellier: Augustes (1760\u20131835) che d\u00e0 la descrizione di una vendemmia meritatamente famosa; e Cyrille (1750-182~) che produce un'altrettanto componimento delizioso, \"Amours de Mounpei\". Pierre Hellies di Tolosa (morto nel 1724), un poeta del popolo, la cui vita depravata trova eco nei suoi lavori, ha un certo rude fascino, che a volte ricorda vagamente Villon. Nella provincia Toussaint Gros (1698\u20131748), di Lione, mantiene un incontestato dominio. Il suo stile e il suo linguaggio sono ammirevoli, ma spesso sfortunatamente spreca ampiamente le sue doti producendo pezzi banali d'occasione. La commedia di Coyes (1711-17~7), la \"Franc pare\", \u00e8 brillante e anche popolare, mentre la descrizione di Germain in merito a una visita fatta dagli antichi dei a Marsiglia (\"La Bourrido del Dious\", 1760) ha un notevole senso umoristico. In Guascogna il pi\u00f9 grande poeta \u00e8 Cyrien Despourrins (1698\u20131755), i cui idilli pastorali e canzoni funeree, che egli stesso adatta per la musica, sono imbevute di fascino e tenerezza (la maggior parte delle quali venne raccolta a Pau, nel 1828).\nLa rivoluzione francese produsse una grande corpo di letteratura, ma niente che desta un interesse duraturo. Tuttavia, essa diede un impulso al pensiero nella regione occitana, cos\u00ec come altrove; e qui, come altrove, fa sviluppare uno spirito di indipendenza tutto a favore di una rinascita letteraria. Gli studiosi dello stampo di Raynouard (1761\u20131863), di Aix, si occupano delle brillanti tradizioni letterarie del medioevo; saltano fuori giornali (il provenzale \"Bouil-Abaisso\", iniziato da D\u00e9sanat, e il bilingue \"Lou Tambourin et le m\u00e9nestrel\", curato da Bellot, entrambi nel 1842); i poeti si riuniscono insieme raccogliendo le loro composizioni in un volume (cos\u00ec, il nono troubaire \"Lou Bouquet prouven\u00e7aou\" venne pubblicato nel 1823).\nF\u00e9librige.\nMolto \u00e8 stato scritto in merito ai precursori del F\u00e9librige, e i critici sono in disaccordo riguardo agli scrittori che maggiormente meritano tale denominazione. Non sbagliamo di certo, se includiamo nella lista Hyacinthe Morel (1756\u20131829), di Avignone, la cui raccolta di poesie, \"Lou Saboulet\", \u00e8 stata ripubblicata da Fr\u00e9d\u00e9ric Mistral; Louis Aubanel (178~-1842), di N\u00eemes, il traduttore di successo delle \"Odi\" di Anacreonte; Auguste Tandon, il trovatore di Montpellier, che ha scritto \"Fables, contes et autres pi\u00e8ces en vers\" (1800); Fabre d'Olivet, il versatile letterato che nel 1803 pubblica \"Le Troubadour: Po\u00e9sies occitaniques\" che, onde assicurare loro il successo, le fa passare come un'opera di un tale poeta medievale Diou-loufet (1771\u20131840), il quale scrive un poema didattico, alla maniera di Virgilio, raccontando della sericoltura (\"Leis magnans\"); Jacques Azais (1778\u20131856), autore di satire, fiabe, ecc.; d'Astros (1780\u20131863), uno scrittore di fiabe alla maniera di La Fontaine; Castil-Blaze, il quale trova il tempo, tra le sue occupazioni musicali, per comporre poesie in provenzale, pensate con accompagnamento musicale; il Marquis de Fare-Alais (1791\u20131846), autore di alcuni piacevoli racconti satirici (\"Las Castagnados\").\nMentre questi scrittori erano pi\u00f9 o meno tutti accademici e si rivolgevano a poche persone colte, quattro poeti del popolo si indirizzavano a un pubblico molto pi\u00f9 ampio: Verdi (1779\u20131820), di Bordeaux, che scrive componimenti comici e satirici; Jean Reboul (1796\u20131864), il fornaio di N\u00eemes, il quale mai super\u00f2 il suo primo lavoro, \"L'Ange \u00e0 l'enfant\" (1828); Victor G\u00e9lu (1806-1885), spietato e brutale, ma innegabilmente potente nel suo genere (\"Fenian ci Grouman; dix chansons proven\u00e7ales\", 1840); e, il pi\u00f9 grande di tutti loro, il vero riconosciuto antesignano dei \"felibres\", Jacques Jasmin, i cui componimenti poetici, sia lirici che narrativi, continueranno a ottenere risultati letterari e a trovare il favore sia degli uomini della cultura pi\u00f9 elevata che dei \"popolani\" per i quali soprattutto erano stati pensati.\nMentre molta di questa letteratura era ancora in fase di sviluppo, un evento ebbe luogo, destinato ad eclissare in importanza ogni cosa precedente. Nel 1845 Joseph Roumanille di Saint-R\u00e9my (Bouches-du-Rh\u00f4ne), diventa maestro in una piccola scuola di Avignone, frequentata da Fr\u00e9d\u00e9ric Mistral, nativo dello stesso distretto, allora quindicenne. Il primo, sentendo in s\u00e9 germi della poesia, aveva scritto alcuni componimenti in francese; ma, constatando il fatto che la sua anziana madre non aveva potuto comprenderli, ne rimane fortemente angustiato. Una delle sue principali celebri pubblicazioni attira l'attenzione di Lamartine e Alphonse Dumas per il \"Mireio\" di Mistral. Roumanille e Mistral mostrano la loro gratitudine ripubblicando i componimenti migliori di questi due precursori, insieme a quelli di Castil-Blaze e altri, in \"Un Liame de Rasin\" (1865) determinati d'ora in poi di scrivere soltanto nel loro dialetto nativo. Questi componimenti poetici rivelano un nuovo mondo al giovane Mistral, spronandolo a risolvere quello che divenne il solo scopo della sua vita\nSenza dubbio quella di Mistral \u00e8 la personalit\u00e0 pi\u00f9 poderosa e la sua opera pi\u00f9 bella svetta sopra quella dei suoi colleghi; ma nello studio della rinascita provenzale, non vanno trascurate le grandi dichiarazioni di Roumanille, portate avanti con pi\u00f9 tenacia rispetto a tutti gli altri da Mistral stesso (nella \"prefazione al suo Isclos doro\"). La poesia secolare di Roumanille non pu\u00f2 non fare appello ad ogni amante della poesia pura e sincera (\"Li Mar gariiedo\", 1836\u20131847; \"Li Sounjarello\", 1852; \"Li Flour de Sauvi\", 1850, 1859, ecc.), le sue novelle sono seconde solo a quelle di Saboly, i suoi lavori in prosa (come \"Lou mege de Cucugnan\", 1863) scintillanti di delizioso umorismo. Nel 1852 raccolse e pubblic\u00f2 \"Li Prouven\u00e7alo\", un'antologia in cui vengono presentati tutti i nomi non ancora famosi e la maggior parte di quelli che lo erano gi\u00e0 (come Jasmin). Nel 1853 \u00e8 membro dell'entusiastico circolo che si era raccolto intorno a J.B. Gaut ad Aix, e la cui produzione letteraria \u00e8 contenuta nel \"Roumavagi dci Troubaire\" e sulla rivista di breve durata \"Lou gay saber\" (1854).\nAllo stesso tempo \u00e8 stato fatto da lui il primo tentativo di regolamentazione dell'ortografia del provenzale (nell'introduzione al suo dramma, \"La Part dou bon Dieu\", 1853). Nel 1854 \u00e8 uno dei sette poeti che, il 21 maggio, si riuniscono al castello di Fontsgugne, nei pressi di Avignone, laddove fondano il F\u00e9librige. L'etimologia di questa parola ha fatto sorgere molte congetture: l'unica cosa certa riguardo alla parola \u00e8 il fatto che Mistral si imbatte in essa in un antico componimento poetico provenzale, il quale racconta di come la Vergine incontri Ges\u00f9 nel Tempio, tra i sette \"f\u00e9libres\" della legge. I contorni della costituzione, come alla fine stabiliti nel 1876, sono i seguenti:\nLa pubblicazione pi\u00f9 ampiamente letta del F\u00e9librige \u00e8 l'\"Armana prouven\u00e7au\", da allora apparsa annualmente, mantenendo per tutto il tempo il suo obiettivo e prospettiva originari; e sebbene senza pretese nella forma, essa contiene molto del migliore lavoro della scuola. Gli altri sei \"f\u00e9libres\" erano Mistral, Th\u00e9odore Aubanel, Anselme Mathieu (un compagno di scuola di Mistral ad Avignone), E. Garcin, Alphonse Tavan e Paul Gi\u00e9ra (proprietario del castello). Tra questi, solo Th\u00e9odore Aubanel si \u00e8 dimostrato meritevole di stare a fianco di Mistral e Roumanille.\nZani, il suo amore giovanile e passionale, prese il velo; questo evento proietta un'ombra sulla sua intera vita determinando il carattere di tutta la sua poesia (\"La miougrano entre-duberto\", 1860; \"Li Fiho d'Avignoun\", 1883). La sua natura e il suo temperamento sono, senza dubbio, quelli pi\u00f9 profondi tra i \"f\u00e9libres\", e i suoi testi i pi\u00f9 acuti. Ha uno spiccato senso della bellezza fisica della donna e la sua poesia \u00e8 colma di passione repressa, ma non affonda mai nella sensualit\u00e0. Il suo pi\u00f9 poderoso dramma d'amore, \"Lou pau dou peccat\", venne accolto con entusiasmo a Montpellier nel 1878 e prodotto con successo (alcuni anni pi\u00f9 tardi nella versione di Arnes) da Antoine nel suo gretto criterio di Thetre Libreno. \u00c8 il solo dramma di una certa rilevanza che la scuola abbia finora prodotto. Diamo non pi\u00f9 di uno sguardo al lavoro del quarto gruppo di poeti che da soli, tra numerosi scrittori di testi altre opere, hanno raggiunto un alto livello di perfezione.\nUna delle caratteristiche pi\u00f9 piacevoli del movimento \u00e8 lo spirito di fraternit\u00e0 mantenuto dai \"f\u00e9libres\" con i poeti e letterati della Francia settentrionale, Catalogna, Italia, Romania, Germania e altre nazioni. In comune con cos\u00ec tante altre produzioni del F\u00e9librige, questo \"Almanac\" viene pubblicato dalla casa editrice di J. Roumanille, Libraire-Editeur, Avignone.\nFelix Gras nella sua giovent\u00f9 si stabilisce ad Avignone. Il suo poema epico, \"Li Carbouni\" (1876) \u00e8 pieno di passione primordiale e abbonda di pregevoli descrizioni del paesaggio, ma \u00e8 carente di proporzione. Le gesta eroiche di \"Toloza\" (1882), dove l'invasione di Simon de Montfort del sud viene raffigurata con vigore e intensit\u00e0 illimitata, mostra un grande progresso dell'arte. \"Li Rouinancero proven\u00e7al\" (1887) \u00e8 una raccolta di poesie imbevute di tradizioni provenzali e in \"Li Papalino\" (1891) abbiamo alcuni affascinanti racconti in prosa che ridanno di nuovo vita all'Avignone dei papi. Infine, il poeta ci fornisce tre racconti che si incentrano sul periodo della Rivoluzione (\"Li Rouge d\u00f3u miejour\", ecc.); Il loro realismo e bravura letteraria suscita generale ammirazione.\nPoche righe dovrebbero bastare per tracciare alcuni degli aspetti generali del movimento. Va da s\u00e9 che non tutto \u00e8 in perfetta armonia ma, nel complesso, le differenze sono tali solo nei dettagli, non nel principio. Mentre Mistral e molti dei migliori \"f\u00e9libres\" impiegano il dialetto delle Bouches-du-Rh\u00f4ne, altri, \"separatisti\", come quelli del \"F\u00e9librige Latin\" (guidato da Roque-Ferrier), preferiscono usare il dialetto di Montpellier, per la sua posizione centrale. Una terza classe favorisce il dialetto del Limosino, poich\u00e9 \u00e8 stato il veicolo letterario dei trovatori; ma questa loro rivendicazione \u00e8 la pi\u00f9 esigua, dato che i f\u00e9libres non sono in nessun senso della parola i diretti discendenti dei trovatori. Quasi tutti i principali esponenti del F\u00e9librige sono legittimisti e cattolici, e la loro fede \u00e8 la semplice fede del popolo, non disturbata da dubbi filosofici.\nCi sono eccezioni, tuttavia, primo fra tutti il protestante Gras, la cui \"Toloza\" riflette chiaramente la sua simpatia per gli albigesi. Ma la sua scelta non \u00e8 di ostacolo, come Capoulia dimostra, se ce ne fosse bisogno, dato che il merito letterario supera ogni altra considerazione riguardo a questo corpo artistico di uomini. Infine, va notato che i f\u00e9libres sono spesso stati accusati di mancanza di patriottismo verso la Francia settentrionale, di programmare la decentralizzazione e altre eresie; ma nessuna di queste accuse regge bene. Lo spirito del movimento, rappresentato dai suoi \"leader\", non \u00e8 mai stato espresso con migliore concisione, forza e verit\u00e0 se non nei tre versi di Felix Gras a capo del suo Carbouni:\nFine del XX e inizio del XXI secolo.\nNonostante duecento anni di repressione dei successivi governi centralisti francesi e la proibizione ufficiale della lingua a scuola, nell'amministrazione e nei media, l'occitano e l'Occitania non hanno mai cessato di ispirare poeti e autori. Attualmente, l'articolo II della costituzione francese nega l'esistenza e la legittimit\u00e0 delle lingue elaborate e culturalmente ricche tra le quali il catalano, il bretone, il basco e l'occitano. E sebbene l'uso di quest'ultimo sia stato enormemente influenzato da ci\u00f2 che \u00e8 conosciuto come la Vergonha \u2014 che rappresenta una repressione fisica, legale, artistica e morale della lingua in tutti i settori della societ\u00e0 con l'obiettivo di far provare \"vergogna\" ai bambini nei confronti della lingua dei loro genitori a vantaggio del francese, \u2014 ogni regione della \"nazione\" d'\u00d2c ha comunque dato i natali a geni della letteratura: Joan Bodon nella Guyenne, Marcela Delpastre nel Limosino, Rob\u00e8rt Lafont in Provenza, Bernat Manciet in Guascogna e Max Roqueta nella Linguadoca.\nTutti i generi della letteratura moderna internazionale sono presenti nella lingua occitana, in particolar modo a cominciare dalla seconda met\u00e0 del XX secolo, sebbene una letteratura occitanica d'avanguardia gi\u00e0 esistesse dal tardo XIX secolo."}
{"id": "72125", "revid": "287204", "url": "https://it.wikipedia.org/wiki?curid=72125", "title": "Enea Silvio Piccolomini (disambigua)", "text": "Enea Silvio Piccolomini o Enea Piccolomini possono riferirsi a:"}
{"id": "72126", "revid": "125283016", "url": "https://it.wikipedia.org/wiki?curid=72126", "title": "Canzone di gesta", "text": "Con l'espressione canzone di gesta (francese chanson de geste) si indica un genere letterario di tipo epico, sviluppatosi originariamente nella zona centro-settentrionale della Francia, basato su avvenimenti del periodo carolingio e attestato per circa tre secoli a partire dalla fine dell'XI secolo. Esso comprende un'ottantina di componimenti. Si caratterizza per essere \u00abil primo genere poetico ben definito e strutturato\u00bb espresso in lingua d\u2019o\u00efl. Le sue origini, ed in particolare il suo rapporto con la poesia orale, sono tuttora oggetto di ampia discussione.\nCoordinate storico-geografiche.\nLa cavalleria, nell'Europa postcarolingia, aveva assunto un ruolo centrale nella pratica militare, e si era venuta ad identificare, dal punto di vista sociale, con la classe dominante. All'interno di questo stesso ceto si presentavano certamente grandi disparit\u00e0 dal punto di vista economico e sociale, ma il grande proprietario aveva in comune con il semplice armato a cavallo un insieme di valori e di modi di vita, originati dal comune esercizio bellico. Essi, inoltre, si definivano per opposizione rispetto al resto della societ\u00e0: costituivano il gruppo dei \"potentes\" che si opponeva a quello dei \"pauperes\", ovvero gli uomini non abituati alla vita militare e bisognosi di difesa.\nAd una iniziale avversione della Chiesa verso lo stile di vita praticato dagli uomini d'arme, caratterizzato da continue violenze e prevaricazioni, si sostitu\u00ec nel corso dell'XI secolo un atteggiamento pi\u00f9 conciliante, volto a regolamentare l'attivit\u00e0 dei cavalieri e di metterli al servizio della causa cristiana; proprio questo cambiamento di prospettiva, che a livello di avvenimenti storici originer\u00e0 le crociate, si incarna, nell'immaginario letterario, nella figura del cavaliere \u201cgiusto\u201d, ben raffigurato nella canzone di gesta di tipo \u201crolandiano\u201d. Il mutato punto di vista della Chiesa trova una delle sue cause anche nel progressivo indebolirsi della monarchia centrale in Francia; per mantenere l'efficacia del proprio operato, l'autorit\u00e0 religiosa ritenne necessario dunque rivolgersi ai veri detentori del potere, i signori territoriali.\nAd essi si cerc\u00f2 di proporre un'etica che indirizzasse la loro attivit\u00e0 ad un fine provvidenziale, contemplando la difesa dei pi\u00f9 deboli (poveri, orfani, vedove, bambini) e la possibilit\u00e0 di tregue in concomitanza di determinate festivit\u00e0 religiose.\nIl genere letterario che si svilupp\u00f2 insieme a questo cambiamento di mentalit\u00e0 fu la \"chanson de geste\", che, nata nel nord della Francia, si diffuse presto in tutta Europa, incontrando una grandissima fortuna per almeno duecento anni, fino al secolo XIII.\nA partire da allora, infatti, l'evolversi della societ\u00e0 cortese porter\u00e0 ad un cambiamento di gusto anche nella letteratura; la maggior attenzione alla profondit\u00e0 psicologica e alle tematiche amorose segn\u00f2 l'inizio del declino della canzone di gesta e lo sviluppo di nuovi generi, come la lirica ed il romanzo cavalleresco di natura tendenzialmente carolingia.\nCaratteristiche formali.\nIl metro.\nDal punto di vista metrico, l'unit\u00e0 fondamentale della canzone di gesta \u00e8 la lassa, un gruppo di versi di numero estremamente variabile (da tre a pi\u00f9 di mille) legati dalla stessa assonanza (nei testi pi\u00f9 antichi) oppure rima (nei testi pi\u00f9 recenti).\nNei poemi arcaici (in particolare il \"Gormont et Isembart\") il verso \u00e8 l'ottonario, composto di due emistichi separati da cesura variabile. Successivamente, fino al 1180 circa, prevale invece il decasillabo, con cesura di quarta (4 + 6) o di sesta (6 + 4), pi\u00f9 rara. Ancora pi\u00f9 tardo \u00e8 l'uso del dodecasillabo, reso popolare dal \"Roman d'Alexandre\" e che con il nome di alessandrino diventer\u00e0 il verso classico della poesia francese.\nQuesta struttura metrica, semplice e variabile, favorisce il fenomeno del rimaneggiamento, tratto particolarmente caratterizzante della canzone di gesta: da un manoscritto all'altro, i poemi vanno incontro a macroscopiche variazioni nel contenuto, nella lunghezza delle strofe, nella disposizione degli episodi.\nLa forma epica si distingue per la sua semplicit\u00e0: il verso coincide con la frase, la lassa \u00e8 un breve segmento narrativo in s\u00e9 autosufficiente. Quando la narrazione raggiunge un punto saliente, si susseguono lasse \u201cincatenate\u201d (in cui l'inizio della lassa riprende gli ultimi versi della precedente) o \u201csimilari\u201d (gruppi di due o tre versi che si ripetono in forma molto simile, sospendendo l'azione con la narrazione di uno stesso evento, con un sottile gioco di variazioni).\nLe formule.\nL'uso di formule \u00e8 tipico della poesia epica: dalle formule esornative (es. \u201cAchille pi\u00e8 veloce\u201d) allo schematismo ripetuto costantemente delle descrizioni dei combattimenti. Molti altri episodi narrativi hanno schemi formulari ricorrenti, come la vestizione degli eroi o il compianto dei caduti.\nL'uso di formule \u00e8 strettamente legato alla recitazione orale: studiando le zone dove la tradizione epica \u00e8 ancora vitale o lo \u00e8 stato fino a tempi recenti (ad esempio la Serbia) gli studiosi Lord e Parry mostrarono come il cantore di professione sia in grado di improvvisare un poema proprio grazie all'uso di schemi ritmico-sintattici e di formule, a partire da un repertorio di trame.\nTemi e motivi.\nLa canzone di gesta e il genere epico.\nLa poesia epica, di cui fa parte la canzone di gesta, \u00e8 un genere diffuso sin da tempi antichissimi, come attestano i poemi omerici o l'epica mesopotamica di Gilgamesh, e in uno spazio geografico che giunge fino alle steppe dell'Asia Centrale. Gli studi di letteratura comparata (in particolare la sintesi di Bowra, 1952) hanno riscontrato come comuni a tutto il genere epico una serie di caratteristiche che ritroviamo anche in quasi tutte le canzoni di gesta.\nI tratti caratterizzanti dell'epica possono essere cos\u00ec riassunti:\nI personaggi presentano una psicologia elementare, vivono passioni primordiali ed agiscono senza dubbi ed incertezze.\nConcetti principali.\nUna parte essenziale dell'azione della canzone di gesta ruota, solitamente, intorno allo scontro armato. Il motore dell'azione \u00e8 una campagna di conquista da parte di un re cristiano o la minaccia rappresentata dai Pagani invasori; la trama si configura assai spesso come una serie di battaglie dagli esiti alterni, ma dall'inevitabile finale favorevole ai cristiani.\nI concetti pi\u00f9 importanti sono la volont\u00e0 cavalleresca di lotta, l'onore, la reciproca fedelt\u00e0 tra compagni d'armi, la relazione di parentela, il dogma cristiano. La tematica amorosa \u00e8 quasi del tutto assente; i casi in cui un ruolo di rilievo \u00e8 affidato alle donne sono molto ristretti (ad esempio, nella \"Chanson de Guillaume\"). Si nota subito come gran parte dei motivi principali discendano, oltre che dalla tematica guerresca, dai legami sociali e personali al centro dell'organizzazione feudale. Nelle canzoni di gesta l'autorit\u00e0 suprema \u00e8 il re. Se questi \u00e8 energico, capace, autorevole, \u00e8 Carlo Magno o a volte Carlo Martello; se invece \u00e8 inetto e incapace, si tratta solitamente di suo figlio Luigi, nel quale si riflette il ricordo di Ludovico o Luigi il Pio, meno frequentemente di Pipino.\nIl sentimento cristiano si accompagna alla netta contrapposizione ideologica bene/male. L'armata dei Franchi, quando contrapposta ai pagani, \u00e8 identificata con il Bene, mentre l'esercito degli infedeli incarna invariabilmente il Male e l'oscurit\u00e0. Il concetto \u00e8 ben riassunto da un celebre verso del \"Roland\": \u00abPaien unt tort e chrest\u00efens unt dreit\u00bb (\"Chanson de Roland\", v. 1015).\nIn realt\u00e0, nemici ben peggiore degli infedeli - per i quali \u00e8 pur sempre contemplata la possibilit\u00e0 che si convertano - sono i traditori, che mettono a repentaglio in modo pi\u00f9 rischioso le fondamenta della societ\u00e0 feudale.\nDal punto di vista dell'analisi dei personaggi, l'individualit\u00e0 \u00e8 di scarsa importanza, sia per l'assenza di qualsiasi scavo psicologico, sia perch\u00e9 ogni azione, anche del protagonista, \u00e8 in realt\u00e0 un'azione corale, che si compie in mezzo a compagni e viene ripetuta con termini quasi identici molte altre volte.\nNonostante la tematica guerriera e la tendenziale assenza di scavo psicologico, la dimensione comica non \u00e8 aliena a molti dei testi del genere, raggiungendo l'apice nel \"Moniage Guillaume\" e nel \"Moniage Rainouart\", dove si intreccia alla satira contro i monaci; la presenza dell'elemento umoristico pu\u00f2 essere messa in collegamento con la predisposizione dell'epopea all'iperbole.\nDue testi infine sono aperte parodie del genere epico: il breve poema \"Audigier\" e il pi\u00f9 celebre \"P\u00e8lerinage de Charlemagne\". In quest'ultimo testo, i voti eroici di Rolando e Vivien vengono presi in giro nei vanti spropositati ed imprudenti che i paladini di Carlomagno fanno durante la loro trasferta alla corte di Costantinopoli.\nL'organizzazione della materia narrativa.\nIl materiale narrativo delle canzoni di gesta attinge alla cosiddetta materia di Francia. Essa deve essere ben distinta dalla cosiddetta materia di Bretagna, che tratta di re Art\u00f9 e dei suoi cavalieri nell'estremo nordovest della Francia e in Inghilterra, e fornisce una parte essenziale dei contenuti di un genere diverso e pi\u00f9 tardo, quello romanzesco; deve mantenersi distinta anche dalla cosiddetta materia di Roma, che mescola la mitologia greca a racconti di Alessandro il Macedone, Giulio Cesare ed altre figure dell'antichit\u00e0 presentate come esempi di cavalleria.\nLa produzione occupa un periodo di almeno tre secoli; \u00e8 costituita da settanta-ottanta di canzoni di gesta, per la maggior parte anonime. Esistono inoltre sicure testimonianze di altri testi perduti.\nIl processo di ciclizzazione.\nGi\u00e0 i contemporanei raggruppavano molte canzoni, secondo l'argomento ed i personaggi, in diversi gruppi o cicli o \"gesta\" (termine che significa impresa, racconto dell'impresa, ma anche casata illustre). Tra XII e XIII secolo, Bertran de Bar-sur-Aube scrive in apertura del \"Girart de Vienne\":\n\u00abN'ot ke III gestes en France la garnie: Dou roi de France est la plus seignorie... Et l'autre apres... Est de Doon a la barbe florie... La tierce geste qui mout fist a proisier Fu de Garin de Monglane le fier\u00bb\nInfatti, a partire dalla fine del XII secolo, la materia epica and\u00f2 incontro ad un processo di organizzazione ciclica: per andare incontro alle richieste del pubblico, gli autori si dedicarono ad un lavoro di creazione delle genealogie poetiche e leggendarie degli eroi che avevano riscontrato il maggior successo. Una volta esaurite le possibilit\u00e0 \u201cbiografiche\u201d, si pass\u00f2 a storie che avevano come protagonisti gli avi dell'eroe.\nDi un personaggio come Rolando vennero proposte una serie di avventure precedenti la rotta di Roncisvalle (ad es. nelle canzoni di gesta \"Aspremont\", \"Otinel\", \"Entr\u00e9e d'Espagne\") o come uno dei cavalieri di spicco della corte di Carlo.\nQuesta concezione \u201cgenealogica\u201d ebbe tuttavia il suo maggiore sviluppo nel \u201cciclo\u201d di Guillaume, che risalgono fino al capostipite, Garin de Monglane, trisavolo di Guillaume. Tyssens ha dimostrato come gran parte di queste canzoni siano state concepite \"appositamente\" per entrare a far parte di un \"corpus\" ciclico.\nI cicli.\nI testi che afferiscono al genere si dividono solitamente in tre cicli principali, il ciclo \u201cdel Re\u201d, la cosiddetta \u201cgesta dei Narbonesi\u201d, infine il ciclo \u201cdei vassalli ribelli\u201d. Questa distinzione, non vincolante, lascia comunque fuori molti componimenti, che si possono a loro volta dividere in altri gruppi.\nIl ciclo del re.\nIn esso, il ruolo di protagonista \u00e8 affidato a Carlo Magno o a un eroe del suo lignaggio, quasi sempre il nipote Rolando.\nIl ciclo dei Narbonesi o di Guglielmo.\nLa gesta comprende ventiquattro componimenti che hanno per teatro il Sud della Francia.\nGli eroi principali della gesta sono il conte Aymeri di Narbona e soprattutto Guglielmo d'Orange, secondo dei suoi sette figli; ma i ventiquattro poemi del ciclo coprono sei generazioni. Guglielmo \u00e8 l'unico eroe del ciclo a poter essere identificato con un personaggio storico, il conte Guglielmo di Tolosa, cugino di Carlo Magno, che combatt\u00e9 a lungo contro i Saraceni nel sud della Francia, si fece monaco a Gellona nell'806 e mor\u00ec nell'812.\nLa gesta \u00e8 attestata per la prima volta in una breve prosa latina, il Frammento dell'Aia, datato fra 980 e 1030 Questo rifacimento scolastico di un poema in esametri latini descrive l'esercito di Carlo alla difesa di una citt\u00e0, forse da identificarsi con Gerona, assediata dai saraceni. Fra gli uomini di Carlo compaiono molti figli di Aymeri, anche se non figura Guglielmo.\nIl ciclo dei \u201cvassalli ribelli\u201d.\nPi\u00f9 che un ciclo unitario, si tratta di un gruppo di canzoni conservate in redazioni degli ultimi anni del XII secolo. Questa gesta \u00e8 caratterizzata dallo scarso spazio concesso alla lotta contro i Saraceni, che lascia il campo alla guerra civile fra la monarchia ed i vassalli. Le canzoni oppongono al vassallo, leale servitore, un re (Carlo Martello, Carlomagno, Louis) ingiusto e che non tiene fede ai patti. Il punto di vista dell'autore \u00e8 sempre dalla parte del vassallo; l'ideologia che permea questa gesta si caratterizza per essere particolarmente cupa e pessimista.\nIl rapporto di questo ciclo con la Storia \u00e8 oggetto di discussione: mancano elementi per stabilire se le canzoni siano una reazione del mondo feudale al rafforzarsi della monarchia francese sotto Filippo Augusto (post 1180) o se riflettano piuttosto una precedente realt\u00e0 di disordine e debolezza del potere centrale; \nCiclo della crociata.\nSolamente la prima e la terza crociata sono stati ambientazioni di canzoni di gesta, l'una per il suo esito vittorioso, l'altra per la caduta di Gerusalemme e la riscossa musulmana, a cui fece seguito, a partire dal XIV secolo, l'avanzata turca. \nSono, secondo l'ordine ciclico, innanzitutto:\nche trattano, su basi leggendarie e favolose, la storia di Goffredo di Buglione a partire dalla sua infanzia.\nLe canzoni sulla prima crociata sono comunque le pi\u00f9 importanti e composte per prime:\nA cui seguono le Continuations de la Chanson de J\u00e9rusalem: Chr\u00e9tient\u00e9 Corbaran, Prise d'Acre, Mort Godefroi, Chanson des Res Baudouin.\nInfine vi \u00e8 il secondo ciclo di crociata: Chevalier au Cygne et Godefroid de Bouillon, Baudouin de Sebourc, Batard de Bouillon. Una quarta chanson su Saladino \u00e8 andata perduta.\nRispetto alle altre chansons, le canzoni di crociata si caratterizzano per un pi\u00f9 massiccio intervento divino e miracoloso. L'etica feudale ha un ruolo minore, anche perch\u00e9 sono spesso sulla scena, in modo inedito per il genere, gli strati umili della societ\u00e0.\nCanzoni tardive e influenza del romanzo.\nA partire dal XIII secolo, la mutata atmosfera letteraria porta a nuovi sviluppi nella canzone di gesta:\nQuesto interferire di tratti epici e romanzeschi \u00e8 ben rappresentato dal \"Roman d'Alexandre\", che, a differenza degli altri romanzi considerati \u201cd'argomento classico\u201d, \u00e8 formalmente una canzone di gesta. In essa l'eroe, affiancato da dodici eletti, sempre vincitore sul campo ed ucciso solo grazie ad un tradimento, presenta alcuni tratti comuni con Rolando.\nAltre canzoni tardive: \nLa canzone di gesta fuori dal territorio oitanico.\nL'importanza centrale della letteratura oitanica ha fatto s\u00ec che anche la canzone di gesta, come il romanzo cavalleresco, incontrassero un'ampia diffusione in altre zone del dominio linguistico romanzo. A fianco di traduzioni e rifacimenti, si svilupparono anche creazioni originali nelle lingue locali, che risentirono dei mutati contesti linguistici, sociali e culturali.\nL'epica in Provenza.\nGli studi di Paul Meyer hanno definitivamente fatto piazza pulita dell'ipotesi, avanzata da Fauriel, che dietro il ristretto numero di testi epici provenzali si celasse una tradizione epica in lingua d'oc precedente alla stagione dei trovatori, e di cui la successiva fioritura in lingua oitanica sarebbe stata una filiazione.\nI testi in nostro possesso si possono dividere in quattro gruppi:\nL'epica in Spagna.\nEccettuate alcune tracce di composizioni epiche, perdute, composte in Catalogna in provenzale (a lungo lingua di cultura della regione), fu in Castiglia che l'epica trov\u00f2 maggior fioritura, arrivando assai presto dal nord della Francia e trovando sviluppi originali.\nIntorno all'epica castigliana si svilupp\u00f2 tuttavia una prospettiva critica che tendeva ad amplificarne la portata, l'importanza, il numero di testi e l'originalit\u00e0, giungendo a considerarla uno sviluppo parallelo e pi\u00f9 ricco di caratteri originali rispetto agli esiti francesi.\nSe gi\u00e0 nel medioevo la definizione \"cantar\" significava una composizione poetica avente opzionalmente un accompagnamento musicale, per \"cantar de gesta\" si intese il poema eroico popolare, per lo pi\u00f9 anonimo.\nContrariamente a quanto accaduto in Francia, la poesia eroica spagnola spesso non si \u00e8 conservata, a causa della sua tipologia di lettura, non certo privata, bens\u00ec recitata tramite giullari che il pi\u00f9 delle volte la imparavano a memoria. Solamente grazie alla natura storica delle \"cantar de gesta\", i cantari vennero ripresi spesso dai cronisti per essere inseriti nelle pagine di cronaca, sin dal XII secolo, a partire dalla \"Cronaca del monaco di Silos\" del 1115 fino alla pi\u00f9 celebre \"Cr\u00f3nica general de Espa\u00f1a\", composta per volere del re Alfonso X il Dotto.\nDal punto di vista quantitativo, i testi conservati che presentano tematicamente e formalmente caratteristiche epiche sono solamente due quasi completi:\nLe caratteristiche peculiari del \"cantares de gesta\" furono:\nTracce di altri componimenti si possono trovare nel substrato di molte cronache, spesso prosificazione di originali epici e leggende eroiche, come anche si pu\u00f2 immaginare che sottostiano ad alcuni \"romances\", genere successivo e collegato alle cronache in prosa. Tuttavia l'opera di recupero dei poemi riutilizzati e rifusi nella prosa \u00e8 ovviamente impossibile; in ogni caso, il corpus che risulta \u00e8 numericamente molto lontano da quello oitanico.\nL'epica in Italia settentrionale.\nLa fase di massima fortuna della letteratura francese in Italia si pu\u00f2 collocare all'indomani della crociata anti-albigese: gli scampati alla strage trovarono terreno fertile nella vita delle corti padane nella prima met\u00e0 del Duecento (marchesi di Monferrato e di Lunigiana; Treviso; gli Estensi).\nSe l'onomastica e le arti figurative attestano la conoscenza della materia carolingia (e arturiana) fino alle zone pi\u00f9 meridionali della penisola gi\u00e0 nel XII e forse anche nell'XI secolo, una parte considerevole della tradizione manoscritta delle canzoni di gesta passa dall'Italia. \"Aliscans\", \"Aspremont\", \"Ogier le Danois\", \"Renaud de Montauban\", sono solo alcune delle canzoni la cui tradizione proviene almeno in parte dalle nostre regioni; i due importantissimi codici del Roland siglati \"V4\" e \"V7\" provengono dalla collezione dei Gonzaga di Mantova.\nProprio nell'Italia nordorientale si svilupp\u00f2 la cosiddetta letteratura franco-veneta, caratterizzata da contenuti epici e da un'inedita veste linguistica: una mescolanza di francese e di dialetto veneto, dovuta al grande prestigio della lingua oitanica unito alla necessit\u00e0 di farsi comprendere dal pubblico locale. Essa produsse numerosi testi originali, il pi\u00f9 importante dei quali \u00e8 certamente l\"Entr\u00e9e d'Espagne\", di un ignoto autore padovano, collocabile nel decennio 1330-1340. Il poema, incompiuto, di cui ci \u00e8 giunto un frammento parziale ma che consta di ben 16.000 versi, sviluppa su larga scala la preistoria della \"Chanson de Roland\".\nPrecedente all\"Entr\u00e9e\" sono da ricordare una serie di poemetti (\"Chanson de Karleto\", \"Chanson de Macaire\", etc.) ciclicamente organizzati, che sembra mirare ad una ricostruzione della storia dei carolingi da Pipino e Berta a Carlo, Rolando etc., quale Andrea da Barberino disegner\u00e0 nei \"Reali di Francia\". Il loro livello culturale \u00e8 certo inferiore all\"Entr\u00e9e\" e la loro lingua \u00e8 pi\u00f9 semplice, priva di riferimenti colti e fortemente influenzata dal veneto.\nGli studi ad impostazione sociologica degli allievi di Koehler (in particolare il libro di Krauss \"Epica feudale e pubblico borghese\") hanno messo in luce le peculiarit\u00e0 di questa produzione, secondo Krauss da imputarsi alla ben diversa situazione sociale italiana rispetto a quella francese. In Italia, infatti, il feudalesimo non si radic\u00f2 n\u00e9 si diffuse quanto oltralpe e le realt\u00e0 comunali crearono un pubblico \u201cborghese\u201d: il rapporto signore-vassallo, di conseguenza, perse il centro della scena; la figura del re vide fortemente indebolita la sua aura sacrale e religiosa; le vicende dei personaggi furono trattate con maggiore comicit\u00e0 e irriverenza.\nIl dibattito sulle origini.\nLa questione delle origini, nonch\u00e9 delle modalit\u00e0 di composizione e di trasmissione delle canzoni di gesta, \u00e8 stata oggetto di un vivace dibattito nel corso della prima met\u00e0 del XX secolo. Nemmeno oggi la discussione \u00e8 giunta a conclusioni definitive, anche se essa, dopo il contributo di Jean Rychner negli anni cinquanta, non ha visto apparire punti di vista sostanzialmente nuovi.\nI principali problemi aperti sono due:\nPrincipali orientamenti critici.\nL'interesse degli studiosi per la canzone di gesta si risvegli\u00f2 nel corso dell'Ottocento. Conobbe, nel corso di un secolo e mezzo, un dibattito particolarmente ricco, che si pu\u00f2 dividere in varie scuole.\nFilone tradizionalista.\nGaston Paris, nella prima met\u00e0 dell'Ottocento, era convinto che i primi canti fossero nati subito dopo gli avvenimenti, dunque nell'VIII e IX secolo, e che si fossero poi ampliati nel tempo. Le sue ricerche sono raccolte nel saggio \"Histoire po\u00e9tique de Charlemagne\", uscito nel 1865 a cura del suo allievo Paul Meyer.\nPio Rajna, nelle \"Origini dell'epopea francese\" (1884), pose l'accento sul fatto che le cronache del periodo merovingio presentavano temi narrativi comuni anche all'epica germanica: quei racconti \u201cstorici\u201d sarebbero stati in realt\u00e0 travestimenti di epopee. Le canzoni di gesta, dunque, erano frutto di una \u201ctradizione\u201d (scritta) ininterrotta da collegarsi direttamente con l'antica epopea germanica, dalla quale discendevano attraverso mediazioni delle epoche successive; una di queste, appunto, erano le cronache merovinge.\nFilone individualista.\nJoseph B\u00e9dier, allievo di Paris, cresciuto in un clima ormai venato di nazionalismo filofrancese e antitedesco, espresse invece una teoria del tutto differente, e destinata ad avere grande fortuna, nell'opera capitale \"Les l\u00e9gendes \u00e9piques\" (quattro volumi, 1908-1913). In opposizione alla visione \u201ctradizionalista\u201d del suo maestro, B\u00e9dier ammise che alla base delle canzoni di gesta ci fossero avvenimenti del periodo carolingio, ma neg\u00f2 che esse fossero nate contemporaneamente ai fatti storici. La loro genesi si situerebbe invece intorno al 1100, quando nei santuari situati lungo le vie di pellegrinaggio monaci colti avrebbero trasmesso oralmente ai giullari illetterati le gesta degli eroi. I giullari poi ne avrebbero tratto la materia con cui intrattenere i pellegrini.\nIn molti casi, era possibile ricostruire dagli accenni interni al poema il santuario intorno a cui si sarebbero sviluppate le leggende. Cos\u00ec l'origine della \"Canzone di Rolando\" si poteva situare intorno a Roncisvalle, sulla strada per Santiago di Compostela; il ciclo di Guglielmo intorno al monastero di Gellona, e cos\u00ec via.\nNel caso del Roland, B\u00e9dier aggiunse che il poema, cos\u00ec come ci \u00e8 pervenuto, \u00e8 sicuramente frutto dell'ingegno di un singolo autore, che ha messo per iscritto una leggenda frutto di una creazione collettiva: di qui il nome di \u201cindividualismo\u201d che designa la teoria di B\u00e9dier e degli studiosi che attribuiscono le varie canzoni di gesta a singoli autori.\nLa teoria delle strade di pellegrinaggio incontr\u00f2 ben presto molti oppositori (tra i primi, Ferdinand Lot). L'obiezione principale sta nel fatto che nulla impedisce di rovesciare il processo descritto da B\u00e9dier: i riferimenti ai santuari e ai pellegrinaggi contenuti nelle canzoni potrebbero essere stati introdotti successivamente, dopo la \u201cclericalizzazione\u201d dell'epica. Al di l\u00e0 della genesi storica dei componimenti, il principio \u201cindividualista\u201d (l'attribuzione dei singoli testi a singoli autori) \u00e8 tuttora il pi\u00f9 comunemente diffuso, essendo probabilmente il pi\u00f9 consono alle attuali teorie estetiche, che privilegiano la creazione individuale dell'artista.\nOralisti.\nRam\u00f3n Men\u00e9ndez Pidal (1869-1968), figura centrale della cultura ispanica tra i due secoli, mise in discussione la filiazione dell'epica spagnola dalle \"chansons de geste\" occitaniche e riprese le posizioni del Rajna, sostenendo la comune origine germanica delle epopee francese e spagnola e il loro sviluppo in parallelo sin da tempi remoti. La sua corrente, cosiddetta \u201cneotradizionalista\u201d, prepar\u00f2 il campo a un testo di fondamentale importanza, tuttora alla base di molte discussioni: \"La chanson de geste. Essai sur l'art \u00e9pique des jongleurs\" (1955) dello svizzero Jean Rychner.\nPunto di partenza dello studioso furono le ricerche di due grecisti americani tra gli anni trenta e cinquanta del XX secolo, Milman Parry e Albert Lord, che verificarono le loro ipotesi sulla poesia omerica confrontandole \u201csul campo\u201d con l'arte ancora viva dei cantori epici serbi. Basandosi sui dati da loro raccolti, Rychner centr\u00f2 la propria analisi sulla figura del \"jongleur\" e analizz\u00f2 nove canzoni di gesta volendo dimostrare come molte delle loro caratteristiche si spiegassero alla luce delle modalit\u00e0 di composizione e di espressione proprie della poesia orale. Una poesia destinata alla recitazione, accompagnata dal canto, basata sull'improvvisazione e sull'impiego di formule fisse.\nNelle \"chansons de geste\" sarebbe dunque possibile ritrovare un repertorio di temi, motivi e formule attraverso i quali il giullare era in grado di ricreare improvvisando.&lt;br&gt;\nGli studiosi, oggi, sono per gran parte nettamente divisi fra \u201coralisti\u201d e \u201canti-oralisti\u201d. Nodo della questione \u00e8 che, se \u00absull'oralit\u00e0 dell'esecuzione nessuno ha mai avuto dubbi [...] gli studiosi di orientamento individualista hanno recisamente negato che fossero orali la composizione e la trasmissione.\u00bb"}
{"id": "72127", "revid": "471", "url": "https://it.wikipedia.org/wiki?curid=72127", "title": "Fabio Chigi", "text": ""}
{"id": "72128", "revid": "1444886", "url": "https://it.wikipedia.org/wiki?curid=72128", "title": "Terry Pratchett", "text": "\u00c8 principalmente noto per la sua lunga serie di romanzi ambientati nel \"Mondo Disco\" (\"Discworld\"). Il suo primo romanzo, \"Il popolo del tappeto\" (\"The Carpet People\"), venne pubblicato nel 1981, il primo romanzo del \"Mondo Disco\", \"Il colore della magia\" (\"The Colour of Magic\") fu pubblicato dal 1983. Ha scritto in media due libri all'anno. \"Snuff,\" il trentanovesimo romanzo della serie del Mondo Disco, \u00e8 stato il terzo romanzo per rapidit\u00e0 di vendite nel Regno Unito, con 55.000 copie vendute nei primi tre giorni.\nPratchett \u00e8 stato l'autore pi\u00f9 venduto degli anni novanta e al 2010 ha venduto complessivamente 65 milioni di copie dei suoi libri, tradotti in 37 lingue. Nel dicembre 2007 ha pubblicamente annunciato di soffrire dei primi sintomi della malattia di Alzheimer. Successivamente ha fatto una sostanziosa donazione pubblica all'Alzheimer's Research Trust e ha registrato un programma che racconta la sua esperienza con la malattia per la BBC. Il suo ultimo romanzo venne pubblicato nel settembre 2015, a 6 mesi dalla morte, ultimo libro della saga del Mondo Disco.\nPratchett \u00e8 stato nominato ufficiale dell'Ordine dell'Impero Britannico (OBE) nel 1998 e ha ricevuto il titolo di cavaliere (\"Knight Bachelor\") nel 2009 per i servizi resi alla letteratura. Nel 2002 gli \u00e8 stata assegnata la Carnegie Medal per il suo romanzo per bambini \"Il prodigioso Maurice e i suoi geniali roditori\" (\"The Amazing Maurice and his Educated Rodents\").\nBiografia.\nPrimi anni.\nTerry Pratchett nasce nel 1948 a Beaconsfield, nella contea del Buckinghamshire, Inghilterra, figlio unico di David ed Eileen Pratchett, di Hay-on-Wye. Nel 1957 la sua famiglia si trasfer\u00ec a Bridgwater nel Somerset. Nel 1959 pass\u00f2 il suo \"eleven plus esam\" ottenendo un posto nella John Hampden Grammar School, ma decidendo di frequentare invece la High Wycombe Technical High School. Pratchett si descrive come uno studente qualunque (\"non descript\") e nella sua voce nel \"Who's Who\" britannico attribuisce la sua formazione alla Beaconsfield Public Library.\nI suoi primi interessi includono l'astronomia, (collezionava le figurine del t\u00e8 Brooke Bond riguardo allo spazio, e possedeva un telescopio) e voleva diventare un astronomo, ma mancava della necessaria abilit\u00e0 matematica. Comunque, questo lo port\u00f2 a leggere fantascienza britannica e statunitense e tra il 1963 e il 1964 inizi\u00f2 a partecipare alle convention di fantascienza, fino a quando dovette smettere per gli impegni di lavoro qualche anno pi\u00f9 tardi. Le sue prime letture includono i lavori di H. G. Wells e di Arthur Conan Doyle trovati nella biblioteca della nonna materna. \u00abEra una biblioteca molto piccola, ma conteneva ogni libro che deve essere letto\u00bb e in una intervista raccont\u00f2 come fossero stati quei libri ad \u00abavergli dato un'educazione\u00bb.\nMostra precocemente una notevole attitudine alla scrittura, tanto che a tredici anni pubblica il suo primo racconto, \"The Hades Business,\" nel giornale della scuola. Il racconto verr\u00e0 ripubblicato commercialmente sulla rivista \"Science Fantasy\" due anni dopo, nel 1961. Il suo secondo lavoro pubblicato \u00e8 \"Night Dweller\", apparso nella rivista \"New Worlds\" numero 156 nel novembre del 1965.\nPratchett ottenne 5 \"O-level\" e inizi\u00f2 i corsi avanzati (\"A-level\") in arte, inglese e storia. La prima scelta di carriera di Pratchett fu il giornalismo e lasci\u00f2 la scuola a 17 anni per iniziare a lavorare per il \"Bucks Free Press\" dove, tra le altre cose, scrisse diversi racconti per la sezione \"Children's Circle\" firmandosi con lo pseudonimo Uncle Jim. In uno di questi racconti compaiono alcuni protagonisti del \"The Carpet People\". Questi racconti sono l'obiettivo di un progetto del \"Bucks Free Press\" per renderli disponibile online. Nel tempo libero termin\u00f2 il suo corso \"A-level\" di inglese e segu\u00ec un corso per giornalisti.\nPrima carriera.\nPratchett ebbe la sua prima occasione nel 1968, mentre lavorava come giornalista. Durante un'intervista a Peter Bander van Duren, co-direttore di una piccola casa editrice, menzion\u00f2 di aver scritto una storia, \"Il popolo del tappeto\". Bander van Duren e il suo socio d'affari, Colin Smythe (della Colin Smythe Ltd Publishers) pubblic\u00f2 il libro nel 1971, con illustrazioni di Pratchett stesso. Il libro ricevette poche, ma ottime recensioni e venne seguito dal romanzi di fantascienza \"The Dark Side of the Sun\" (1975) e \"Strata\" (1981).\nDopo vari lavori come giornalista in testate giornalistiche di provincia, \"Western Daily Press\", \"Bath Chronicle\", nel 1980 Pratchett divenne addetto stampa per la Central Electricity Generating Board (GEGB), la societ\u00e0 di stato britannica per la produzione di energia elettrica, per una zona che comprendeva quattro centrali nucleari. In seguito dichiarer\u00e0 che aveva dimostrato un \u00abimpeccabile tempismo\u00bb nell'aver cambiato carriera cos\u00ec presto dopo l'Incidente di Three Mile Island e disse che avrebbe \u00abscritto un libro sulla sua esperienze, se avesse pensato che qualcuno avrebbe potuto credergli.\u00bb\nIl primo romanzo del \"Mondo Disco\", \"Il colore della magia\" (\"The Colour of Magic\") fu pubblicato nel 1983 da Colin Smythe in un'edizione a copertina rigida, mentre i diritti di pubblicazione per il tascabile furono acquistati dalla Corgi, un marchio della Transworld, l'editore corrente. Il romanzo ottenne subito un notevole successo, grazie anche alla Corgi che riusc\u00ec a promuoverlo efficacemente e addirittura a farlo trasmettere alla BBC come un serial in sei parti, durante la trasmissione \"Woman's Hour\". Le ascoltatrici, a quanto pare, ne furono entusiaste, e la BBC avrebbe in seguito trasmesso anche un successivo romanzo di Pratchett, \"L'arte della magia\" (\"Equal Rites\"). I diritti per le successive edizioni in copertina rigida furono acquistati dalla Victor Gollancz, che rimase la casa editrice di Pratchett fino al 1997, mentre la Corgi pubblic\u00f2 le edizioni tascabili e Smythe divenne l'agente letterario di Pratchett. Pratchett fu il primo scrittore di fantasy ad essere pubblicato dalla Gollancz.\nPratchett lasci\u00f2 il suo lavoro alla GEGB nel 1987 dopo aver completato il quarto romanzo del \"Mondo Disco\", \"Morty l'apprendista\" (\"Morty\"), per potersi concentrare completamente sulla scrittura. Le vendite dei suoi libri crebbero rapidamente e molti dei suoi libri occuparono i primi posti delle liste dei best seller. Secondo il \"The Times\", Pratchett fu lo scrittore inglese pi\u00f9 venduto e con il maggior guadagno del 1996. Alcuni dei suoi libri sono stati pubblicati dalla Doubleday, un altro marchio della Transworld. Negli Stati Uniti Pratchett \u00e8 pubblicato dalla HarperCollins.\nSecondo la \"Bookseller's Pocket Yearbook\" del 2005, nel 2003 le vendite sul mercato inglese di Pratchett ammontavano al 3,4% del mercato della narrativa e al 3.8% del valore, piazzandolo al secondo posto dopo J. K. Rowling (6% e 5,6% rispettivamente), mentre nelle vendite dei tascabili era 5\u00ba, dopo James Patterson (1.9% e 1.7%), Alexander McCall Smith, John Grisham e J. R. R. Tolkien). \u00c8 l'autore i cui libri sono maggiormente rubati nel Regno Unito.\nVita privata.\nTerry Pratchett ha sposato sua moglie Lyn nel 1968, e nel 1970 si trasferirono a Rowberrow, Somerset. La loro figlia Rhianna Pratchett, a sua volta una scrittrice, nacque nel 1976. Nel 1993 la famiglia si trasfer\u00ec in un villaggio a nord-ovest di Salisbury, Wiltshire. Tra le sue attivit\u00e0 ricreative elenca \u00abscrivere, camminare, usare il computer, vivere\u00bb. Si descrive come un umanista ed \u00e8 un \"distinguished supporter\" della British Humanist Association e un \"honorary associate\" della National Secular Society.\nPratchett \u00e8 noto per l'abitudine di indossare larghi cappelli fedora neri, come compare spesso nelle foto sul retro di copertina dei suoi libri. Il suo stile \u00e8 stato descritto \u00abcome pi\u00f9 da cowboy urbano che da gentleman cittadino\u00bb\nIl 31 dicembre 2008 fu annunciato che Pratchett avrebbe ricevuto il titolo di \"Knight Bachelor\" al \"New Year Honours\" della Regina del 2009. Venne investito formalmente a Buckingham Palace il 18 febbraio 2009. Successivamente disse, \u00abYou can't ask a fantasy writer not to want a knighthood. You know, for two pins I'd get myself a horse and a sword.\u00bb (trad.:\u00abNon potete chiedere a uno scrittore fantasy di non volere un cavalierato. Insomma, per due spille mi farei spada e cavallo\u00bb) Alla fine del 2009 si fece realmente una spada con l'aiuto di alcuni amici, raccont\u00f2 a un intervistatore di \"Times Higher Education\" che \u00abAlla fine dell'anno scorso mi feci una spada. Scavai il minerale di ferro da un campo distante cinque miglia \u2014 fui aiutato da alcuni amici. Estraemmo 80 kg di minerale, usando argilla dal giardino e paglia costruimmo una fornace e l'accendemmo con una scintilla da un archetto. \u2014 Colin Smythe, suo agente letterario e amico da lungo tempo don\u00f2 dei pezzi di ferro meteoritico \u2014 questo ha un posto speciale nella magia e l'aggiungemmo alla fusione, e ricordo che quando liberammo il ferro sembrava argento. Toccai e maneggiai tutto quello che lo riguardava e cos\u00ec via... E ogni cosa era come doveva essere, cos\u00ec mi sembrava\u00bb\n\u00c8 stato insignito del titolo di Ufficiale dell'Order of the British Empire (OBE) nel 1998 per servizi alla letteratura. Nel 1999 gli \u00e8 stato conferito il dottorato \"honoris causa\" in Lettere dall'Universit\u00e0 di Warwick.\nNel gennaio 2009 Pratchett \u00e8 stato insignito del titolo di Cavaliere dalla regina Elisabetta.\nLa malattia e la morte.\nNell'agosto 2007, a Pratchett fu erroneamente diagnosticato un piccolo ictus avvenuto nel 2004 o nel 2005, che si credette aver danneggiato la parte destra del suo cervello. Mentre le sue capacit\u00e0 motorie erano state influenzate, il danno osservato aveva lasciato integre le sue capacit\u00e0 di scrivere. L'11 dicembre 2007, Pratchett ha reso noto su Internet che gli \u00e8 stata fatta una nuova diagnosi di una forma molto rara della malattia di Alzheimer precoce, che \"era responsabile dell\"'ictus\" fantasma di quest'anno\", secondo le sue parole. La forma della malattia si chiama atrofia corticale posteriore, nella quale aree della parte posteriore del cervello iniziano a ridursi di volume. Pratchett in un'intervista radio ha definito la sua malattia un problemuccio (\"embuggerance\") e ha chiesto al suo pubblico di \"tenere alto il morale\" e ha dichiarato \"qua stiamo prendendo la cosa piuttosto con filosofia e, se possibile, con un cauto ottimismo.\" Prevenendo le ovvie domande, Pratchett ha detto che ritiene di avere tempo per \"almeno qualche altro libro\", e ha aggiunto che, sebbene comprenda l'impulso a chiedere \"c'\u00e8 qualcosa che possa fare?\", in questo caso particolare prender\u00e0 in considerazione offerte di questo tipo solo da parte di \"grandi esperti in chimica del cervello.\" Parlando della diagnosi al \"Festival della Letteratura di Bath\", Pratchett ha ammesso di non essere pi\u00f9 in grado di scrivere dediche assieme agli autografi sui libri.\nNel marzo 2008, Pratchett ha annunciato di donare un milione di dollari statunitensi all'Alzheimer's Research Trust, dicendo di aver parlato con almeno tre persone sopravvissute al cancro al cervello, ma con nessun sopravvissuto all'Alzheimer, e che era stato scioccato dal \"vedere che i finanziamenti per la ricerca sull'Alzheimer sono solamente il 3% rispetto a quelli per la ricerca sul cancro.\" Riguardo a questa donazione, Pratchett ha detto: \"come molte altre persone, sto cercando di tirare avanti abbastanza a lungo per poter essere ancora qui quando verr\u00e0 trovata la cura.\" La donazione di Pratchett ha ispirato una campagna su Internet in cui i fan sperano di \"raddoppiare per Pratchett\" (\"Match it for Pratchett\"), raccogliendo un ulteriore milione di dollari.\nNell'aprile 2008 la BBC ha iniziato a lavorare con Pratchett per produrre un documentario in due parti basato sulla sua malattia. La prima puntata di \"Terry Pratchett: Living With Alzheimer's\" fu trasmessa su BBC Two il 4 febbraio 2009, ottenendo 2,6 milioni di spettatori e uno share del 10,4%. La seconda puntata trasmessa l'11 febbraio 2009, ottenne un ascolto di 1,72 milioni di persone e uno share del 6,8%. Il programma vinse un premio BAFTA nella categoria miglior serie o elemento dal vero. Pratchett \u00e8 anche comparso nella puntata del 15 maggio 2008 di \"The One Show\" per parlare delle sue condizioni. \u00c8 stato il soggetto di un'intervista nella puntata del 20 maggio 2008 di \"On the Ropes\" su BBC Radio 4, in cui ha discusso dell'Alzheimer e di come ha influenzato la sua vita.\nDall'agosto 2008 Pratchett ha iniziato a testare un prototipo per il trattamento della sua condizione. Nonostante alcuni miglioramenti della sua condizione, la capacit\u00e0 dello strumento di alterare il corso della malattia viene visto con scetticismo.\nIl 26 novembre 2008 Pratchett ha incontrato il primo ministro Gordon Brown, a cui ha richiesto un aumento dei fondi per la ricerca sull'Alzheimer.\nIn un articolo pubblicato a met\u00e0 del 2009, Pratchett ha affermato che desidera commettere un suicidio assistito (sebbene non gli piaccia il termine), prima che la sua malattia progredisca fino a un punto critico. Pratchett fu scelto dalla BBC per fare una lettura alla Richard Dimbleby Lecture del 2010, intitolando il suo intervento \"Shaking Hands With Death\" (\"Dare una stretta di mano alla Morte\"), che venne trasmesso il 1\u00ba febbraio 2010. Pratchett nella sua lettura introduce l'argomento della morte assistita, ma la maggior parte del testo venne letto dal suo amico Tony Robinson a causa delle difficolt\u00e0 che Pratchett ha con la lettura a causa delle sue condizioni.\nA causa delle sue condizioni Pratchett detta i suoi testi al suo assistente Rob Wilkins o al computer usando un programma di riconoscimento vocale.\nNel giugno 2011 Pratchett ha presentato un documentario della BBC intitolato \" sul soggetto della morte assistita, che vinse il BAFTA scozzese nel novembre 2011. Sempre a inizio giugno \u00e8 stata ripresa dalle maggiori testate giornalistiche la notizia che Terry Pratchett ha iniziato il processo formale che potrebbe completarsi con il suicidio assistito (probabilmente in Svizzera). \u00c8 morto il 12 marzo 2015: ne ha dato notizia ufficiale sul suo sito la figlia Rhianna, col messaggio \". Nelle opere di Pratchett, il maiuscoletto \u00e8 il segno distintivo delle parole pronunciate dalla Morte.\nInteressi.\nComputer e Internet.\nPratchett inizi\u00f2 a usare un computer per scrivere non appena ne ebbe uno disponibile. Il suo primo computer fu un Sinclair ZX81, il primo che us\u00f2 propriamente per scrivere fu un Amstrad CPC 464, successivamente rimpiazzato da un PC. Possedeva diversi computer e si portava sempre dietro un portatile quando viaggiava. I suoi esperimenti con gli aggiornamenti dei computer si riflettono in Hex, il computer dell'Universit\u00e0 Invisibile del \"Mondo Disco\".\nPratchett fu uno dei primi autori a utilizzare normalmente Internet per comunicare con i suoi fan e ha contribuito al newsgroup Usenet alt.fan.pratchett fin dal 1992. Comunque non considerava Internet un hobby, ma semplicemente un'altra \"cosa da usare\".\nPratchett era anche un avido videogiocatore e ha collaborato con la creazione di diversi adattamenti in videogioco dei suoi libri. I suoi giochi preferiti erano quelli \"intelligenti con una certa profondit\u00e0\" e ha citato come esempi \"Half-Life 2\" e missione prodotte dai fan per \"Thief\".\nStoria naturale.\nPratchett ha citato pi\u00f9 volte di essere affascinato dalla storia naturale. Possedeva una serra piena di piante carnivore.\nNel 1995 una tartaruga marina fossile della Nuova Zelanda, risalente all'Eocene venne battezzata in suo onore \"Psephophorus terrypratchetti\" dal paleontologo R. K\u00f6hler.\nOrango.\nPratchett era un affidatario della Orangutan Foundation UK ma era pessimista sul futuro della stessa. Le sue attivit\u00e0 hanno incluso visitare nel 1995 il Borneo con una squadra di ripresa di Channel 4 per girare un episodio di \"Jungle Quest\", filmando gli oranghi nel loro habitat naturale. Seguendo il suo esempio gli eventi organizzati dai fan di Pratchett hanno adottato l'Orangutan Foundation come loro opera caritatevole. Uno dei personaggi fittizi pi\u00f9 popolari di Pratchett \u00e8 il Bibliotecario (\"Librarian\") un mago dell'Universit\u00e0 Invisibile che \u00e8 stato trasformato in un orangotango da un incidente magico.\nAstronomia.\nIl suo interesse per l'astronomia fin dall'infanzia l'ha spinto a costruire un osservatorio nel suo giardino. L'asteroide 127005 Pratchett \u00e8 stato battezzato in suo onore.\n\u00c8 stato ospite nella puntata del cinquantennale del programma della BBC \"The Sky at Night\" il 12 maggio 2007.\nRiconoscimenti.\nPratchett \u00e8 stato nominato ufficiale dell'Ordine dell'Impero Britannico (OBE) nel 1998 e ha ricevuto il titolo di cavaliere (\"Knight Bachelor\") nel 2009 per i servizi resi alla letteratura.. In seguito a ci\u00f2 ha commentato sulla SF/fan newsletter \"Ansible\", \u00abSospetto che i \"servizi alla letteratura\" consistano nel trattenersi dallo scriverne\u00bb (suggerendo che il titolo ricevuto fosse pi\u00f9 un riconoscimento del successo ottenuto che del genere fantasy). Comunque aggiunse \u00abIn ogni caso non posso trattenermi dall'esserne potentemente esultante\u00bb\nPratchett \u00e8 stato l'autore di fantasy e fantascienza dell'anno del British Book Awards per il 1994.\nPratchett vinse un BSFA Award nel 1989 con il romanzo \"Maledette piramidi\" (\"Pyramids\") e un Premio Locus per il miglior romanzo fantasy nel 2008 con \"Making Money\".\nPratchett ha ricevuto otto lauree honoris causa:\nNel 2002 gli \u00e8 stata assegnata la Carnegie Medal per il suo romanzo per bambini \"Il prodigioso Maurice e i suoi geniali roditori\" (\"The Amazing Maurice and his Educated Rodents\") \"Night Watch\" ha vinto il Premio Prometheus del 2003 per il miglior romanzo libertario the 2003.\nNel 2003 Pratchett divenne il secondo autore dopo Charles Dickens ad avere 5 libri nella lista dei 'Top 100' Big Read della BBC (quattro di questi erano romanzi del \"Mondo Disco\"). Pratchett \u00e8 anche l'autore con pi\u00f9 romanzi nella 'Top 200': ben 15. Tre dei quattro romanzi del \"Mondo Disco\" erano incentrati sul personaggio di Tiffany Aching \"strega in addestramento\" e ognuno di essi ha ricevuto il Premio Locus per il miglior libro per ragazzi (nel 2004, 2005 e 2007).\nPratchett ha ricevuto lo Skylark Award nel 2009. Nel 2010 ha ricevuto un World Fantasy award per l'opera della sua vita. Nel 2011 ha ricevuto il Margaret A. Edwards Award dalla Young Adult Library Services Association, una divisione della American Library Association, in riconoscimento della sua significativa e duratura contribuzione alla letteratura per i giovani adulti.\n\u00c8 stato nominato professore nella scuola di inglese del Trinity College Dublin nel 2010, con un ruolo nell'educazione postlaurea in scrittura creativa e letteratura popolare.\nNel 2010 \"I Shall Wear Midnight\" ha vinto l'Andre Norton Award per la fantasy e fantascienza per giovani adulti, assegnato dalla Science Fiction and Fantasy Writers of America (SFWA) come parte della cerimonia del Premio Nebula.\nFandom.\nI romanzi del \"Mondo Disco\" hanno portato a convention dedicate, la prima a Manchester nel 1996 e successivamente mondiali spesso con Pratchett come ospite d'onore. I suoi fan non sono limitati da et\u00e0 o genere e ha ricevuto grandi ammontare di posta da essi. A Pratchett piaceva incontrare i suoi fan e sentire quello che pensano dei suoi libri: dice che poich\u00e9 hanno pagato per i suoi romanzi, questi \u00absono tutto per me\u00bb.\nElenco delle opere.\nSerie del Mondo Disco.\nComposta da quarantun libri, \u00e8 la serie ambientata nel Mondo Disco (\"Discworld\").\nMotivi ricorrenti nell'opera di Pratchett.\nFin dai primi lavori, Pratchett dispiega un umorismo di tipo paradossale che \u00e8 stato paragonato a quello di Douglas Adams.\nCon il procedere della sua produzione, questi elementi permangono, ma se ne inseriscono altri di tipo pi\u00f9 serio, passando dalla parodia del genere (\"Il colore della magia\") a elementi tra il quotidiano, il fantastico e il filosofico (\"Morty l'apprendista\", \"Il tristo mietitore\"), di esame delle religioni (\"Tartarughe divine\") o di critica sociale (spesso espresse dal personaggio di Samuel Vimes, nel ciclo delle \"Guardie\")."}
{"id": "72130", "revid": "287204", "url": "https://it.wikipedia.org/wiki?curid=72130", "title": "A me le guardie!", "text": "A me le guardie! (\"Guards! Guards!\") \u00e8 un romanzo di genere fantasy umoristico scritto da Terry Pratchett e pubblicato nel 1989. Il libro \u00e8 il primo del \"ciclo delle Guardie\", ed \u00e8 l'ottavo ambientato nel Mondo Disco.\nAmbientato nella citt\u00e0 di Ankh-Morpork, la trama segue le avventure della scalcinata Guardia Notturna, alle prese con una serie di incidenti che fanno presupporre la presenza di un enorme e pericoloso drago, ipotesi estremamente strampalata anche per il Mondo Disco.\nAl romanzo \u00e8 seguito il racconto \"Theatre of Cruelty\" ed il romanzo \"Uomini d'arme\", entrambi pubblicati nel 1993. La trama di \"A me le guardie!\" \u00e8 stata utilizzata per il videogioco \"Discworld\" (1995), nel quale al personaggio di Vimes \u00e8 stato sostituito come protagonista quello di Scuotivento.\nTrama.\nAd Ankh-Morpork un'associazione segreta, guidata dal Grande Maestro, complotta per evocare un drago e destituire cos\u00ec il Patrizio, ossia Lord Vetinari, signore della citt\u00e0, in favore della monarchia. Nel frattempo, il giovane umano Carota Fabbroferraio, un ingenuo marcantonio cresciuto dai nani, giunge in citt\u00e0 per unirsi alla Guardia Notturna, uno scalcinato corpo di guardia che ormai si occupa soltanto di tenersi fuori dai guai ed \u00e8 composto da tre persone: il capitano cinico e alcolista Sam Vimes, il grasso e pigro Colon ed il caporale ladruncolo Nobby.\nAlle prime evocazioni del drago corrispondono alcuni strani incidenti, ed il capitano Vimes sospetta correttamente la presenza di un drago, ma l'ipotesi viene subito scartata sia da Lord Vetinari che da Lupin Wonse, segretario personale di quest'ultimo. Grazie alla forza e all'ingenuit\u00e0 di Carota, i membri della Guardia iniziano per\u00f2 a credere nuovamente nel proprio ruolo, e cos\u00ec si mettono sulle giuste tracce. Il bibliotecario della Biblioteca Invisibile, un orango con una spiccata personalit\u00e0, denuncia il furto di un pericoloso volume, ossia \"L'evocazione del Drago\", e il capitano Vimes chiede allora aiuto a Lady Sybil Ramkin, un'aristocratica allevatrice di draghi da palude (\"draconis vulgaris\", in contrapposizione a \"draconis nobilis\"). Lady Ramkin lascia come mascotte a Vimes uno di essi, Bravobimbo Fagottino Pennapietra detto Erroll.\nIl Grande Maestro riesce nel suo intento: fa evocare il drago e lo fa svanire nel momento esatto in cui un giovane cavaliere lo affronta, dimostrando come quel ragazzo sia indiscutimente l'eroe che pu\u00f2 diventare re di Ankh-Morpork. La folla lo applaude e Lord Vetinari viene destituito e rinchiuso nei sotterranei del palazzo del Patrizio. Prima di svanire il drago aveva distrutto il luogo di ritrovo della setta segreta, uccidendo gli ingenui complottisti.\nQuando la citt\u00e0 \u00e8 pronta ad incoronare il nuovo re, il drago riesce a materializzarsi di propria volont\u00e0 e decide, sotto consiglio di Wonse, di diventare il nuovo monarca. Seminando distruzione e richiedendo una vergine come sacrificio, il drago \u00e8 pronto a cibarsi di Lady Ramkin, prescelta dato l'alto lignaggio della donna. Vimes per\u00f2 ha compreso ci\u00f2 che si cela dietro: il maestro \u00e8 in realt\u00e0 Wonse, e dopo averlo affrontato, riesce a liberare Lady Ramkin. Il draghetto Errol si rivela in grado di produrre poderose fiammate, e combatte in cielo con il drago. In realt\u00e0, il drago \u00e8 una femmina ed Erroll la sta corteggiando: i due volano alti nel cielo, allontandosi e scomparendo all'orizzonte.\nVimes fa arrestare Wonse, che per\u00f2 finisce ucciso dal lancio del libro \"Leggi ed Ordinanze della citt\u00e0 di Anhk e Morphok\". Carota si disinteressa a tutti gli indizi che lo indicano come discendente dell'ultimo re di Ankh-Morpork e legittimo pretendente al trono. Lord Vetinari torna ad essere Patrizio di Ankh-Morpork e premia la Guardia come gli viene richiesto: un aumento di stipendio, un bollitore, ed un gioco delle freccette."}
{"id": "72131", "revid": "1226", "url": "https://it.wikipedia.org/wiki?curid=72131", "title": "A me le guardie", "text": ""}
{"id": "72133", "revid": "1226", "url": "https://it.wikipedia.org/wiki?curid=72133", "title": "Chanson de geste", "text": ""}
{"id": "72134", "revid": "585241", "url": "https://it.wikipedia.org/wiki?curid=72134", "title": "Lingua d'oc", "text": ""}
{"id": "72136", "revid": "1226", "url": "https://it.wikipedia.org/wiki?curid=72136", "title": "Canzoni di gesta", "text": ""}
{"id": "72137", "revid": "287204", "url": "https://it.wikipedia.org/wiki?curid=72137", "title": "Primato", "text": ""}
{"id": "72145", "revid": "125266036", "url": "https://it.wikipedia.org/wiki?curid=72145", "title": "Banana blu", "text": "Banana blu (in inglese \"The Blue Banana\") \u00e8 un termine usato dalla stampa per indicare una dorsale di sviluppo economico e demografico dell'Europa occidentale. Il termine fu coniato in un articolo della rivista Le Nouvel Observateur ispirandosi alla forma a mezzaluna di tale conurbazione e al colore dominante della bandiera dell'Unione europea, il blu. Questa dorsale \u00e8 conosciuta anche con il nome di megalopoli europea\nFra le citt\u00e0 ed agglomerazioni pi\u00f9 importanti nella regione si trovano Londra, Randstad, Bruxelles, Reno-Ruhr, Francoforte, Stoccarda, Basilea, Zurigo, Torino, Milano e Genova.\nOrigine e confini.\nIl termine \"banana blu\" apparve per la prima volta nel 1989, quando l'istituto \"Reclus\" di Montpellier realizz\u00f2 uno studio sotto la guida di Roger Brunet sull'avvenire delle citt\u00e0 europee, le cui conclusioni evidenziavano un corridoio urbano coerente di forma ricurva, che si estende da Londra a Genova, una vera e propria megalopoli, centro principale dello sviluppo spaziale europeo.\nUn concetto rapidamente distorto.\nLa semplicit\u00e0 di questa rappresentazione ebbe un'efficacia immediata e i manager e gli uomini politici se ne appropriarono subito. Come capita spesso in queste situazioni, il senso del termine, divenuto di moda, si \u00e8 evoluto assieme ai suoi confini. Divenuta argomento a favore dello sviluppo positivo, la banana blu venne allora descritta come il perimetro dell'area in cui lo sviluppo delle organizzazioni sociali e delle strutture economiche avrebbe attirato l'interesse degli investitori privati.\nPer effetto domino, le collettivit\u00e0 situate alla periferia di questa banana cercarono di venire integrate al suo interno. Fu cos\u00ec che la rappresentazione di questa banana guadagn\u00f2 in spessore, andando a incorporare il bacino parigino. Le regioni pi\u00f9 remote incaricarono i propri responsabili dello sviluppo di disegnare futuri corridoi di sviluppo spaziale, avendo per obiettivo quello di avvicinarsi al cuore dell'Europa. Fu cos\u00ec che fecero la loro comparsa le \"banane scandinave\", l'\"arco mediterraneo\", o ancora l'arco alpino (o \"Solco alpino\").\nRelativizzazione.\nMolti detrattori hanno sottolineato il fatto che questo studio venne realizzato nel contesto di un'Europa divisa in due dalla Guerra fredda e che, per questo motivo, non vennero presi in considerazione dei settori portanti per la struttura del continente, come l'agglomerato berlinese, il Mar Baltico e Varsavia, e anche il corridoio del Danubio.\nA questi si aggiunge l'importanza del bacino parigino e dell'arco mediterraneo. In aggiunta a ci\u00f2, un terzo della banana blu copre zone inabitabili o scarsamente abitate (Mare del Nord, Alpi), o duramente colpite dalle difficolt\u00e0 della riconversione industriale (Belgio, Lorena, Saar, Ruhr) che portano a relativizzare il concetto di banana blu in termini di entit\u00e0 spaziale dello sviluppo positivo.\nEcco perch\u00e9 numerosi specialisti nella gestione del territorio preferiscono oggigiorno insistere sulla nozione di policentrismo dello sviluppo europeo, pur concedendo che una parte della banana blu ha un senso per quanto concerne il fenomeno di conurbazione che si pu\u00f2 osservare nella zona tra il Mare del Nord e la Valle del Reno.\nEsempio di prospettiva di evoluzione fu quella espressa da \nKlaus Kunzmann e Michael Wegener nel 1991, sostituendo all'immagine della \"banana blu\" quella di un altro frutto, il \"grappolo d'uva europeo\" (ogni acino rappresenta una piccola o grande agglomerazione urbana). Con tale espressione si auspica il passaggio da una struttura del sistema urbano di tipo areale-gerarchico a una struttura di tipo reticolare-policentrico, e da un modello territoriale di tipo centro-periferia a un modello fondato sulla multicentralit\u00e0 distribuita, nel quale sia realizzata una crescente integrazione dei sistemi urbani periferici attraverso una progressiva dilatazione del cuore europeo che valorizzi le risorse specifiche di questi ultimi."}
{"id": "72146", "revid": "9", "url": "https://it.wikipedia.org/wiki?curid=72146", "title": "Megalopoli europea", "text": ""}
{"id": "72148", "revid": "399", "url": "https://it.wikipedia.org/wiki?curid=72148", "title": "Anfibi", "text": ""}
{"id": "72149", "revid": "1222", "url": "https://it.wikipedia.org/wiki?curid=72149", "title": "Bivalvi", "text": ""}
{"id": "72150", "revid": "1222", "url": "https://it.wikipedia.org/wiki?curid=72150", "title": "Vertebrati", "text": ""}
{"id": "72167", "revid": "1715977", "url": "https://it.wikipedia.org/wiki?curid=72167", "title": "Giulio Aleni", "text": "Biografia.\nEntrato nella Compagnia di Ges\u00f9 in giovane et\u00e0, nel 1610, viene inviato in Cina dove presta attivit\u00e0 di missionario per circa quarant'anni. Sbarca a Macao nel 1610 e per tre anni si impegna nell'insegnamento della matematica, ritenendo che questa attivit\u00e0 favorisca il suo inserimento nel mondo culturale e nella societ\u00e0 cinese.\nAdotta vesti e abitudini di vita cinesi ed impara la lingua, nella quale scriver\u00e0 25 libri, utili per la sua opera di missionario e per diffondere le conoscenze europee.\n\u00c8 il primo missionario cristiano nel Jiangsi, costruisce alcune chiese nel Fujian; dal 1619 opera a Hangzhou e Jiangzhou.\nRispettoso della cultura cinese, come missionario si preoccupa costantemente di presentare il messaggio evangelico in termini comprensibili ai suoi uditori. Scrive una vita di Ges\u00f9 in otto volumi, pubblicata a Pechino (1635-1637), ristampata varie volte, ad es. nel 1887 in tre volumi, e utilizzata anche dai missionari protestanti.\nEgli mantiene una corrispondenza epistolare con l'astronomo Giovanni Antonio Magini e diffonde nel mondo cinese anche conoscenze astronomiche e matematiche. \u00c8 autore di un mappamondo che riprende quello di Matteo Ricci e si intitola \"Wan-kuo ch'uan-t'u\", (\"Mappa completa di tutte le Nazioni\"), pubblicato intorno al 1620.\n\u00c8 autore di un trattato di geografia, (\"Zhifang waiji\") pubblicato in sei volumi nel 1623.\nDai cinesi \u00e8 conosciuto come \u827e\u5112\u7565, \"Ai Ru-lue\", e soprannominato \"Confucio dell'Occidente\".\nA Brescia la figura di Aleni \u00e8 stata ricordata in due convegni: il primo svoltosi dal 19 al 22 ottobre 1994, intitolato \"Giulio Aleni S. J. (1582-1649), Missionary in China\", il secondo, dal titolo \"Da Leno alla Cina. Dalla Cina a Leno. Nel 2009 \u00e8 stata pubblicata, come primo volume dell'Opera Omnia, la traduzione in italiano del \"Zhifang waiji\": si tratta della prima traduzione in assoluto dal cinese ad una lingua occidentale. Il volume contiene anche il testo originale e la mappa del 1623. Il 26 giugno 2010 il ruolo storico di Aleni \u00e8 stato al centro di un convegno \"Incontro fra Oriente e Occidente\" si \u00e8 tenuto di recente. Una mostra dal titolo \"Sulle tracce di Aleni\" ha avuto luogo dal 26 giugno all'11 luglio presso la Villa Badia di Leno. Inoltre i suoi due libri \"Vita del maestro Ricci, Xitai del Grande Occidente\", e \"Sante immagini del Signore del Cielo\" sono stati presentati a cura della Fondazione Civilt\u00e0 Bresciana in due riprese, il 13 e il 25 ottobre 2010.\nCuriosit\u00e0.\nPur essendo Aleni nativo di Brescia, la sua famiglia era originaria di Leno, nella Bassa Bresciana. Da qui il suo cognome latinizzato: \"A Leni\" o \"A Lenis\"."}
{"id": "72172", "revid": "1793900", "url": "https://it.wikipedia.org/wiki?curid=72172", "title": "Lingue dinka-nuer", "text": "Le lingue dinka-nuer sono un ramo delle lingue nilo-sahariane parlate in Sudan e in Etiopia.\nDistribuzione geografica.\nSecondo l'edizione 2009 di \"Ethnologue\", le lingue dinka-nuer sono parlate complessivamente da 2 milioni di persone, stanziate principalmente in Sudan. La lingua nuer \u00e8 parlata anche in Etiopia.\nClassificazione.\nSecondo l'edizione 2009 di \"Ethnologue\", la classificazione delle lingue dinka-nuer \u00e8 la seguente:"}
{"id": "72174", "revid": "125448124", "url": "https://it.wikipedia.org/wiki?curid=72174", "title": "24 Grana", "text": "I 24 Grana sono un gruppo musicale italiano, nato nel 1995.\nStoria del gruppo.\nI 24 Grana nascono a Napoli a met\u00e0 degli anni '90 come trio composto da Francesco Di Bella, chitarra e voce; Armando Cotugno, basso; Renato Minale, batteria, prendendo il loro nome da una moneta del regno di Ferdinando I d'Aragona, una moneta povera, a sottolineare tanto il legame con la tradizione artistica partenopea quanto la vicinanza a una cultura che al denaro d\u00e0 poco valore. In precedenza il loro nome fu \"Surrey Iron Railway\". In questi anni l'Italia era caratterizzata da un grande fermento sociale e culturale, accompagnato dal movimento musicale che trova la sua migliore espressione nelle posse e nel dub. Con l'ingresso di Giuseppe Fontanella, chitarra (1996) il gruppo assume la formazione definitiva.\nIl loro sound cerca di unire l'energia tribale e la dinamicit\u00e0 del suono digitale in una miscela di dub, reggae, rock. Il loro esordio discografico \u00e8 avvenuto nella compilation AA.VV. \"Napoli Sound System\" nel 1995, con la canzone \"Regina\". \nDa allora hanno intrapreso numerosi tour in patria e all'estero: Francia e Spagna, dove hanno rappresentato l'Italia alla festa della giornata dedicata alla Musica, Slovenia, Svizzera e, nel 2004, il Giappone dove hanno suonato all'\"Italian Urban Festival\" di Tokyo.\nNel 1996 dall'incontro con Claudio de Cristofaro - che sar\u00e0 il loro manager fino al dicembre 2009 - nasce il rapporto discografico tra il gruppo e la casa editrice musicale La Canzonetta con l'uscita del primo lavoro, \"24 Grana\", un EP contenente quattro brani. \nQuesto mini cd viene presto seguito dall'album \"Loop\" del 1997. Dopo solo un anno il gruppo decide di registrare un album dal vivo, che documenta un unico concerto al Teatro Nuovo: si intitola \"Loop Live\" 1998.\nI 24 Grana sono costantemente in tour, anche all'estero: nel 1999 hanno per\u00f2 modo di registrare, nell'isola di Procida, un nuovo album, \"Metaversus\".\nDopo aver realizzato una videoinstallazione, \"Welcome-X\", insieme agli artisti Bianco-Valente, i 24 Grana firmano le musiche per il balletto \"\u201cRoc\u201d\", messo in scena al Teatro Mercadante.\nNel 2001 esce \"K album\", seguito nel 2002 da un nuovo live \"Overground live\". Dopo la partecipazione al \"Tora! Tora!\" e l'inclusione di \"Stai mai cc\u00e0\" nella colonna sonora del film Fame chimica, la band pubblica nel 2003 \"Underpop\", un album nel quale i 24 Grana rafforzano la presenza della lingua italiana nei testi, fino ad allora prevalentemente in dialetto napoletano.\nNell'ottobre 2005 esce \"GE-2001\", compilation pubblicata in allegato al quotidiano Il manifesto per raccogliere fondi per i processi seguiti ai Fatti del G8 di Genova. Vari gli artisti che parteciperanno all'iniziativa, tra questi anche i 24 Grana con il brano \"Kanzone su un detenuto politiko\".\nNel 2006, la casa discografica pubblica la seconda edizione della compilation che vide l'esordio dei 24 Grana: \"Napoli Sound System vol. 2\" vede il gruppo partecipare con una rivisitazione del brano \"Passover\" dei Joy Division.\nNel 2007 la band si trasferisce momentaneamente a Roma per lavorare a un nuovo album, \"Ghostwriters\", uscito il 31 gennaio 2008, realizzato con la produzione artistica di Daniele Sinigallia e le partecipazioni di Filippo Gatti, Riccardo Sinigallia e Marina Rei. \nNel maggio del 2008 la compilation \"26 canzoni per Peppino Impastato\" edita dal quotidiano il manifesto e curata dalla OctopusRecords li vede partecipare con la canzone in lingua siciliana \"Stancu Sugnu\". Nella compilation 26 artisti italiani si confrontano con l'esperienza politica e umana del giornalista ucciso dalla mafia la notte tra l'8 ed il 9 maggio 1978 e dei suoi compagni di vita e di lotta.\nNell'edizione 2008 del Meeting delle Etichette Indipendenti vincono il Premio PIMI come miglior gruppo e il Premio come rivelazione indie rock per l'album \"Ghostwriters\".\nA cavallo tra il 2010 e il 2011 Armando Cotugno lascia la band e si trasferisce a Londra, nel Regno Unito. I 24 Grana, ora trio, continuano l'attivit\u00e0 con Alessandro Innaro al basso e iniziano a lavorare a un nuovo album insieme a Steve Albini (gi\u00e0 produttore di Nirvana, Pixies e PJ Harvey) nei suoi studi \"Electrical Audio\" di Chicago. Cos\u00ec nasce La stessa barca, album che vede la luce il 18 gennaio 2011. Nel maggio dello stesso anno l'album viene pubblicato in vinile. L'LP contiene anche un brano inedito dal titolo \"Chiudo cu tte\".\nIl 5 luglio 2013 il cantante e frontman del gruppo Francesco Di Bella, dopo molti anni di progetti solisti, annuncia il suo definitivo addio ai 24 Grana. per unirsi ai \"Ballads Caf\u00e8\" con cui pubblica il primo disco solista \"Francesco Di Bella &amp; Ballads Caf\u00e8\" (2013), live in studio prodotto da Daniele Sinigallia. Nel 2016 Francesco Di Bella pubblica il suo primo disco solista di inediti dal titolo \"Nuova Gianturco\" con la partecipazione dei 99 Posse, Neffa, Dario Sansone dei Foja e Claudio \"Gnut\" Domestico.\nA ottobre 2019, la band si riunisce in formazione originale, con Armando Cotugno al basso, per registrare un nuovo brano agli Abbey Road Studios di Londra e, all'inizio del 2020, viene annunciato un nuovo tour dal vivo a partire da Aprile 2020. Il 6 marzo 2020 viene pubblicato il brano inedito \"A raccolta\". Si tratta della prima incisione dopo sette anni di silenzio."}
{"id": "72177", "revid": "1652134", "url": "https://it.wikipedia.org/wiki?curid=72177", "title": "Alfredo Stroessner", "text": "Biografia.\nNacque a Encarnaci\u00f3n, figlio di un emigrato tedesco, Hugo Str\u00f6\u00dfner di Hof, Baviera, e di Heriberta Matiauda.\nStroessner, veterano della guerra del Chaco, sal\u00ec nei ranghi militari fino a diventare generale nel 1952. Il colpo di Stato compiuto dal \"Movimento del 4 maggio 1954\", che elev\u00f2 alla presidenza della repubblica Tom\u00e1s Romero Pereira, sostituendolo a Federico Ch\u00e1vez, spian\u00f2 la strada a Stroessner, che prese il potere il 15 agosto 1954, abolendo la costituzione. Fu candidato unico alla presidenza in diverse elezioni e il supporto degli Stati Uniti gli permise di restare in carica per decenni.\nStroessner represse con durezza qualsiasi movimento di opposizione, ma si guadagn\u00f2 il favore degli strati pi\u00f9 poveri della popolazione grazie a un sistema di assistenza pubblica pi\u00f9 avanzato che in altri paesi del Sudamerica. Inoltre, il Paraguay di Stroessner divenne un rifugio per i criminali di guerra nazisti, tra cui Josef Mengele, e l'opposizione pacifica non comunista fu schiacciata. Data l'affinit\u00e0 tra Stroessner e il nazismo e la protezione da lui offerta ai criminali di guerra nazisti, la stampa estera si riferiva spesso al suo governo come il \"regime nazista dei poveri\".\nAlla fine, tuttavia, il suo rifiuto di indire elezioni democratiche e la dissoluzione dell'Unione Sovietica decretarono la fine degli aiuti statunitensi al regime. Il Partido Colorado, al quale Stroessner apparteneva, inizi\u00f2 a esercitare critiche e fece opposizione nei suoi confronti, fino alla deposizione nel 1989 per mano di un altro membro del partito, il generale Andr\u00e9s Rodr\u00edguez. Tale formazione politica \u00e8 successivamente rimasta al potere ininterrottamente per 19 anni, vincendo le elezioni anche in regime democratico. La successione di presidenti appartenenti al Partito Colorado si \u00e8 interrotta con la vittoria della coalizione di sinistra, capeggiata da Fernando Lugo, nelle elezioni del 20 aprile 2008.\nLa citt\u00e0 orientale di \"Puerto Flor de Lis\" venne ribattezzata \"Puerto Presidente Stroessner\" in suo onore, ma nel 1989 il nome fu cambiato nuovamente in Ciudad del Este. Stroessner visse in esilio a Brasilia, capitale del Brasile, fin dal giorno in cui venne rovesciato e, nel 1997, fu condannato in contumacia per crimini contro l'umanit\u00e0. La sua \u00e8 stata la dittatura pi\u00f9 duratura (35 anni) nell'America Latina. Alfredo Stroessner Matiauda fu ricoverato nell'ospedale Santa Luzia di Brasilia il 29 luglio 2006 e mor\u00ec il successivo 16 agosto, all'et\u00e0 di 93 anni."}
{"id": "72180", "revid": "2812", "url": "https://it.wikipedia.org/wiki?curid=72180", "title": "Ramjet", "text": ""}
{"id": "72181", "revid": "1652635", "url": "https://it.wikipedia.org/wiki?curid=72181", "title": "Matteo Ricci", "text": "\u00c8 stato proclamato Servo di Dio il 19 aprile 1984.\nVissuto al tempo della dinastia Ming, padre Matteo Ricci ha impresso un forte impulso all'azione evangelizzatrice ed \u00e8 riconosciuto come uno dei pi\u00f9 grandi missionari della Cina. Il suo nome in lingua mandarina era \"L\u00ec M\u01ced\u00f2u\" (cinese tradizionale: , cinese semplificato: \u5229\u739b\u7aa6), dalla traslitterazione delle proprie iniziali nei suoni cinesi di \"Studioso confuciano del grande Occidente\" ().\nLa vita.\nDalla nascita al 1582.\nNacque in una famiglia nobile di Macerata, in una regione in cui in quegli anni vissero persone capaci di coniugare fede e umanesimo. Inizi\u00f2 gli studi nel 1561 nel Collegio dei Gesuiti della citt\u00e0 natale. Nel 1568 fu inviato dal padre a Roma per studiare giurisprudenza al Collegio Romano. Attratto dagli ideali e dalle attivit\u00e0 dei Gesuiti, entr\u00f2 nella Compagnia di Ges\u00f9 nel 1571 a Sant'Andrea al Quirinale. Si dedic\u00f2 poi a studi scientifici ed in particolare ad astronomia, matematica, geografia e cosmologia sotto la guida di diversi maestri, tra i quali il tedesco padre Cristoforo Clavio e padre Alessandro Valignano da Chieti. Sotto l'influsso di quest'ultimo matur\u00f2 la decisione di dedicarsi ad attivit\u00e0 missionarie.\nNel 1573 padre Alessandro Valignano venne nominato \"Visitatore\" delle missioni delle Indie Orientali. Poco prima, nel 1571 Ricci era stato testimone della cruenta battaglia di Lepanto. Nel 1577 si trasfer\u00ec a Coimbra, in Portogallo, per prepararsi all'apostolato in Asia; nel marzo 1578, in ottemperanza delle strategie del Visitatore, salp\u00f2 da Lisbona per l'India con 14 confratelli. Il 13 settembre giunse a Goa, avamposto portoghese sulla costa indiana. Qui trascorre alcuni anni, insegnando materie umanistiche nelle scuole della Compagnia. Nel 1580 fu ordinato sacerdote a Kochi (India), dove celebr\u00f2 la prima messa il 26 luglio.\nNel 1582, su espressa richiesta di padre Alessandro Valignano, Visitatore delle missioni gesuite in Asia e come tale diretta emanazione del Superiore Generale, lasci\u00f2 l'India e part\u00ec per la Cina, paese nel quale i Gesuiti, fin dalla fondazione dell'ordine nel 1534, desideravano recarsi. Il piano per le Missioni gesuite in Cina era stato preparato dal Valignano nel 1578 con apposite istruzioni scritte al padre provinciale di Macao.\nLa missione in Cina.\nIl 7 agosto 1582, dopo due mesi di viaggio, Ricci sbarc\u00f2 a Macao con il confratello Michele Ruggieri e visse inizialmente nella Cina meridionale, essendo il resto del paese proibito agli stranieri. Qui, indossati gli abiti di bonzo, si dedic\u00f2 all'apprendimento della lingua e dei costumi cinesi e produsse la prima edizione della sua opera cartografica, intitolata \"Grande mappa dei diecimila Paesi\", che univa le conoscenze geografiche dei cinesi a quelle degli occidentali.\nMatteo Ricci impieg\u00f2 18 anni prima di riuscire a stabilirsi nella capitale imperiale Pechino. In questo periodo fond\u00f2 cinque residenze in Cina.\nIl 10 settembre 1583 Ricci ed il confratello Michele Ruggieri ottennero dalle autorit\u00e0 cinesi il permesso di stabilirsi a Shao-ch'ing (Zhaoqing), ad ovest di Canton, sede del vicer\u00e9 del Kwantung e Kwansi, dove oper\u00f2 vestito da bonzo. Seguendo la via teorica tracciata dal suo maestro e superiore padre Alessandro Valignano, \u00abFarsi cinese con i cinesi\u00bb divent\u00f2 presto il suo motto. Ottenne il permesso di costruire una chiesa, che venne edificata in due anni.\nNel 1588 Valignano invi\u00f2 Ruggieri dal Papa per sollecitare la predisposizione di una ambasceria in Cina. Ricevette esito negativo. Ruggieri si ritir\u00f2 in Italia fino alla morte.\nNel 1589 Matteo Ricci si trasfer\u00ec a Shao-Chou, dove entr\u00f2 in stretta amicizia con lo studioso confuciano Qu Taisu (Chu T'ai\u2011su); gli insegn\u00f2 le nozioni basilari della matematica e gli mostr\u00f2 un'invenzione tipicamente occidentale come l'orologio. Qu Taisu gli consigli\u00f2 a sua volta di abbandonare le vesti da bonzo buddista e di adottare quelle dello studioso cinese. Questo gli valse la possibilit\u00e0 di entrare nei circoli dei mandarini, gli alti funzionari imperiali. In questo periodo egli perfezion\u00f2 la lingua e riusc\u00ec a conoscere in profondit\u00e0 le culture del mondo cinese. Qui costru\u00ec la sua seconda chiesa, in stile locale.\nNel 1593 padre Alessandro Valignano approv\u00f2 le metodologie d'apostolato di Ricci, mutuate ed adattate dalle sue proprie teorie gi\u00e0 applicate in Giappone, e lo spron\u00f2 a recarsi a Pechino.\nNel 1594 Valignano fond\u00f2 a Macao il \"Collegio\", centro per tutti i missionari di stanza in Cina ed in Giappone. Fu la prima Universit\u00e0 dell'Asia orientale.\nNel 1595 Ricci progett\u00f2 di recarsi a Nanchino e Pechino, part\u00ec il 18 aprile al seguito di un gran Mandarino che si recava in queste due citt\u00e0, ma fu fermato poco dopo l'inizio del viaggio. Il 28 giugno si stabil\u00ec a Nanchang (circa 1.460\u00a0km da Pechino), capoluogo del Jiangxi, fondandovi la terza residenza. A Nanchang, su richiesta del Principe di Kienan, raccolse e tradusse in cinese i \"Detti dei nostri filosofi e dei nostri santi sull'amicizia\": fu la prima opera scritta in cinese da Ricci, primo sinologo europeo [richiede citazione, intanto ci sono anche Mart\u00edn de Rada e Juan Cobo un po' prima]. Compose inoltre il \"Palazzo della memoria\", un trattato di mnemotecnica che riscosse un grande successo.\nNel 1597 Ricci fu nominato Superiore della Missione di Cina.\nAl seguito del Ministro dei Riti, che intendeva fargli riformare il calendario cinese, il 25 giugno 1598 Ricci lasci\u00f2 Nanchang alla volta di Nanchino (circa 1.000\u00a0km da Pechino). Ritornato a Nanchino il 6 febbraio 1599, decise di fondare in quella citt\u00e0 un'altra residenza. Ricci perfezion\u00f2 il dizionarietto portoghese-cinese su cui lavorava da anni (fu il primo lavoro sinologico del genere) annotando toni e consonanti aspirate. Complet\u00f2 anche una parafrasi latina dei \"Quattro libri\" confuciani (\u56db\u4e66) e tracci\u00f2 tre carte geografiche del mondo in lingua cinese: la prima suscit\u00f2 stupore e indignazione nei suoi interlocutori cinesi, perch\u00e9 Ricci - seguendo la tradizione cartografica occidentale - aveva posizionato l'Europa al centro del planisfero lasciando la Cina vicino al margine destro, il che appariva inaccettabile perch\u00e9 il nome stesso dell'Impero significa \u00abRegno di Mezzo\u00bb; per evitare incomprensioni, nelle carte successive Ricci si sforz\u00f2 di porre sempre la Cina al centro del planisfero. Egli introdusse inoltre nella cultura cinese i primi elementi di geometria euclidea. Il mandarino Wan Pan fu incuriosito dall'opera di Ricci, in particolare dagli orologi, e lo invit\u00f2 alla sua corte, a Nanchino.\nRicci e i suoi confratelli nel 1594 lasciarono gli abiti da bonzi buddisti, ed iniziarono a prendere nomi cinesi (Li Ma Tou, dove Li sta per l'iniziale del cognome Ri, e Ma Tou come suono pi\u00f9 vicino al nome Matteo) ed a vestirsi come tali, con le tuniche al posto della veste. Scelsero cos\u00ec di apparire come \"letterati\" confuciani, si lasciarono crescere barba e capelli e si fecero portare in portantina da tre servi. In questo contesto Ricci ebbe la grande intuizione di identificare il cristianesimo come il naturale sviluppo del confucianesimo iniziale, da un lato facendo intendere che il cristianesimo era una pianta gi\u00e0 seminata in oriente e non trapiantata da stranieri, dall'altro lato spazzando via in tal modo le sovrastrutture \"filosofico-teologiche\" confuciane pi\u00f9 recenti che sarebbero andate in contrasto col catechismo. Queste innovazioni ricevettero il consenso del padre generale della Compagnia, Claudio Acquaviva, e di papa Clemente VIII.\nLa sua azione missionaria nel territorio cinese negli anni che vanno dal 1582 fino alla sua morte (nel 1610), ha segnato la ripresa del cattolicesimo cinese in concomitanza con tanti altri missionari non solo gesuiti ma anche francescani e domenicani, dopo un lungo silenzio che durava dal XIII secolo. L'ultima presenza cattolica in Cina pu\u00f2 essere considerata la missione del francescano Giovanni da Montecorvino.\nIn un dibattito con i letterati confuciani, l'opinione di Ricci, secondo cui il culto dei cinesi verso gli antenati poteva essere accolto e integrato nella pratica religiosa cristiana, fu apprezzata dai mandarini e dagli eruditi cinesi. Ma nel mondo cristiano, nei decenni seguenti, esponenti di altri ordini religiosi (soprattutto gli ortodossi francescani e domenicani, peraltro molto legati, dal punto di vista politico, alla avversaria potenza spagnola), ritennero che alcuni aspetti di quei culti fossero contrari ai dettami della religione cristiana fino a sfociare, dopo la morte di Ricci, in aperto, e vincente, contrasto teologico.\nAlla corte dell'imperatore.\nNel 1600 Ricci ritent\u00f2 la strada per Pechino rivolgendosi direttamente all'imperatore Wan Li (\u4e07\u5386, altro nome dell'imperatore Sh\u00e9nz\u014dng \u795e\u5b97, regnante 1572-1620). In una missiva il gesuita menzionava l'amicizia con la Cina ed esprimeva ammirazione per la sua straordinaria cultura. L'imperatore rispose con un editto che ordinava al gesuita di recarsi a Pechino e di presentarsi con dei doni. Ricci si imbarc\u00f2 e risal\u00ec per oltre 600 chilometri il Canale Imperiale, ma appena arrivato fu fatto prigioniero da Ma Tang, uno dei pi\u00f9 potenti eunuchi di corte; dopo sei mesi, nel gennaio 1601, aiutato da mandarini amici, venne ospitato nel Palazzo degli Stranieri.\nIl 24 gennaio 1601 Ricci fece il suo ingresso a Pechino. Tre giorni dopo, ammesso a corte, Ricci offr\u00ec alcuni quadri raffiguranti il Salvatore, la Madonna e San Giovanni, assieme ad altri doni di vario genere. Ricci fu cos\u00ec ricevuto a Corte (anche se non fu presentato all'imperatore) ed ottenne il permesso di trasferirsi nella capitale. Nel 1602 fu inaugurata la prima missione cattolica a Pechino. In poco tempo Ricci divenne amico delle \u00e9lite del Paese ed ebbe licenza di celebrare la messa in pubblico. Altri 40 padri gesuiti si unirono a lui.\nPadre Matteo Ricci introdusse nella cultura cinese i primi elementi di geometria euclidea, di geografia e di astronomia con l'uso del sestante, traducendo, assieme a Xu Guangqi (mandarino convertito al cattolicesimo) i primi sei libri degli \"Elementi\" di Euclide. Nel 1603 avvi\u00f2 la polemica antibuddhista pubblicando il \"Ti\u0101nzh\u01d4 sh\u00edy\u00ec\" (\u5929\u4e3b\u5be6\u7fa9, \u00abIl vero significato del Signore del cielo\u00bb) dove accusava di \"arroganza\" il Buddha Shakyamuni fondatore del Buddhismo. Questa pubblicazione provoc\u00f2 la reazione di intellettuali e monaci buddhisti, come Y\u00fanq\u012b Zh\u016b H\u00f3ng (\u96f2\u68f2\u7969\u5b8f, 1535-1615) e \u014euy\u00ec Zh\u00ecx\u00f9 (\u8545\u76ca\u667a\u65ed, 1599\u20131655), che a loro volta pubblicarono studi critici e polemici nei confronti del Cristianesimo.\nNel 1606 i tempi erano maturi per l'arrivo del visitatore apostolico, padre Alessandro Valignano, nelle missioni cinesi fino a Pechino, ma pochi giorni prima della partenza da Macao, Valignano mor\u00ec; Matteo Ricci divent\u00f2 cos\u00ec la pi\u00f9 elevata personalit\u00e0 gesuita in Asia.\nNel 1609 fond\u00f2 la Confraternita della Madre di Dio e dette inizio ai lavori della prima chiesa pubblica di Pechino.\nL'11 maggio 1610, prima che la costruzione fosse terminata, padre Matteo Ricci mor\u00ec a cinquantotto anni e fu sepolto, grazie all'interessamento del suo stretto collaboratore Diego de Pantoja, nel giardino di Shal a Pechino, ove riposa tuttora. Se eccettuiamo Padre Alessandro Valignano, sepolto a Macao, all'epoca territorio cinese sotto sovranit\u00e0 portoghese, Matteo Ricci fu il primo straniero europeo, non diplomatico, ad essere sepolto in Cina. Nella sua vita aveva convertito, direttamente o indirettamente, tremila persone.\nDopo la sua morte i suoi contributi vennero pienamente riconosciuti dall'imperatore Wanli e le sue spoglie vennero sepolte nel cimitero di Zhalan, in un terreno che oggi costituisce il parco della Scuola di Amministrazione di Pechino.\nL'opera culturale e scientifica.\nMatteo Ricci si adoper\u00f2 per introdurre presso i cinesi la scienza occidentale. Per dimostrare lo stato avanzato raggiunto dalla tecnologia europea, mostr\u00f2 nei suoi incontri con i letterati confuciani e le personalit\u00e0 importanti un orologio automatico e la carta geografica del globo.\nAvendo trovato delle somiglianze tra la cultura confuciana ed alcuni aspetti della filosofia greca e latina, Ricci fece conoscere ai cinesi alcune opere fondamentali del pensiero occidentale. Tradusse in cinese il \"Manuale di Epitteto\", intitolandolo \"Il libro dei 25 paragrafi\" e parafrasandone in senso cristiano molti passi.\nNel 1607 Ricci, insieme con il matematico cinese convertito Xu Guangqi, tradusse i primi libri degli \"Elementi\" di Euclide in cinese. Inoltre Ricci si dedic\u00f2 alla realizzazione di un atlante mondiale in cinese, curando personalmente la traduzione dei nomi europei nella lingua locale. Molti dei nomi da lui coniati sono usati tutt'oggi in Cina. Ricci, inoltre, introdusse in Europa molti aspetti della civilt\u00e0 cinese, presentandoli in genere sotto una luce favorevole. In ci\u00f2 ebbe un ruolo importante l'opera del gesuita fiammingo Nicolas Trigault, che tradusse in latino i suoi diari di viaggio, fornendo una versione ancora pi\u00f9 idealizzata della classe dirigente cinese.\nRiconoscimenti.\nGli \u00e8 stato dedicato un cratere lunare di 71\u00a0km di diametro.\nOpere.\nMatteo Ricci compose in cinese pi\u00f9 di 20 opere di matematica, astronomia e religione.\nLe principali sono:\nIntitolazioni.\nUno dei palazzi che ad Ancona ospitano gli uffici della Giunta regionale delle Marche \u00e8 chiamato \"Palazzo Li Madou\", il nome cinese di padre Matteo Ricci.\nNei media.\nIl gruppo di musicisti maceratesi OGAM ha dedicato l'album \"Li Ma To\" (1995) proprio a padre Matteo Ricci ed ha ripercorso il suo cammino fino a Pechino nel 1997.\nNella canzone di Franco Battiato \"Centro di gravit\u00e0 permanente\" un richiamo indiretto al padre gesuita lo ritroviamo nella strofa \"Gesuiti euclidei vestiti come dei bonzi per entrare a corte degli imperatori della dinastia dei Ming\"."}
