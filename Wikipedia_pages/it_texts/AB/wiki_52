{"id": "61109", "revid": "121375502", "url": "https://it.wikipedia.org/wiki?curid=61109", "title": "Morelos", "text": "Morelos \u00e8 uno Stato del Messico. Confina a sud con Guerrero e a est con Puebla e a nord e ovest con lo Stato del Messico.\nLa sua capitale \u00e8 Cuernavaca.\nIl nome di questo Stato vuole ricordare Jos\u00e9 Mar\u00eda Morelos y Pav\u00f3n, eroe nazionale nato il 30 settembre del 1765.\nPer merito della sua posizione favorevole nello Stato si trovano molte localit\u00e0 di cura e termali. La pi\u00f9 nota \u00e8 Cuautla. Vi si trovano anche le rovine precolombiane di Xochicalco.\n\u00c8 lo stato in cui nacque e per il quale combatt\u00e9 Emiliano Zapata.\nStoria.\nDal 200 al 500 d.C. prosper\u00f2 nel territorio la cultura olmeca, successivamente dal 650d.c la cultura dell'altopiano centrale, risultato dell'influenza maya, teotihuacana y mixteca-zapoteca, controll\u00f2 l'area.\nAll'arrivo dei conquistadores spagnoli gli indigeni della regione si dividevano in due caciccati: Cuernavaca e Oaxtepec.\nNel 1520 Cortez manda una spedizione per controllare il villaggio di Ocuituco e di Yecapixtla; l'anno successivo Cortez esplor\u00f2 le terre conquistate e pass\u00f2 da Tlalmanalco, Oaxtepec e Acapatringo.\nCon l'arrivo in Messico di Massimiliano I, il presidente Benito Ju\u00e0rez fu obbligato a spostare la capitale in diverse regioni e per decreto del 7 giugno 1862 il territorio messicano fu diviso in 3 distretti militari: lo stato del Messico e i territori che comprendono gli stati di Hidalgo e Morelos. Ogni stato, per cinque anni, visse di vita autonoma, di un governo militare, di un tribunale e di giudici designati dalle stesse autorit\u00e0 miltiari.\nNel 1867 si fece richiesta al presidente del Messico e al consiglio federale che il distretto di Morelos conservasse la sua autonomia e fu cos\u00ec creato lo stato di Morelos come facente parte dell'entit\u00e0 federale messicana.\nIl 17 aprile 1869 viene creato lo stato Morelos definito come lo \"Estado Libre y Soberano de Morelos\" con i distretti di Cuernavaca, Cuautla, Jonacatepec, Tetecala e Yautepec, che avevano fatto parte dell'ex terzo distretto militare.\nIl primo governatore fu il generale Francisco Leyva.\nDurante la rivoluzione messicana si distinse per essere la sede dell'Esercito di Liberazione del Sud, l'esercito formato e comandato da Emiliano Zapata, che qui istitu\u00ec l'omonima Comune di Morelos, uno dei primi esempi nella storia non solo del Messico ma anche mondiale, di territorio anarchico autogestito a favore dei contadini.\nGeografia fisica.\nFlora e fauna.\nNella parte montana del nord predomina il clima semifreddo, vi sono boschi di pino, quercia e abete.\nAl sud predomina la selva bassa e caducifoglie. Le specie pi\u00f9 rappresentative sono cazahuate, Tepehuaje, huaje, liquirizia, e Pochote.\nSociet\u00e0.\nSuddivisioni amministrative.\nLo Stato federato di Morelos si divide in 37 comuni (\"municipios\"):"}
{"id": "61118", "revid": "5", "url": "https://it.wikipedia.org/wiki?curid=61118", "title": "Oligopnea", "text": ""}
{"id": "61119", "revid": "122235399", "url": "https://it.wikipedia.org/wiki?curid=61119", "title": "Emoftoe", "text": "Emoftoe ( ) definisce emissione di espettorato rosso chiaro, schiumoso favorita da tosse secondaria. Le caratteristiche dell'espettorato fanno intuire la presenza di emorragia nell'apparato respiratorio.\nSu ci\u00f2 si basa la diagnosi differenziale con l'emottisi, definita invece come franca emissione di sangue dalle vie aeree e senza la commistione di escreato bronchiale.\nL'emoftoe pu\u00f2 essere saltuaria o ricorrente, ma in ogni caso non deve essere assolutamente trascurata.\nEziologia.\nPu\u00f2 associarsi, come del resto l'emottisi, al carcinoma polmonare, a bronchite cronica, a tubercolosi, a stenosi mitralica, bronchiectasie, infarto polmonare, sindrome di Goodpasture, aspergillosi bronchiale."}
{"id": "61123", "revid": "729019", "url": "https://it.wikipedia.org/wiki?curid=61123", "title": "Bradipnea", "text": "La bradipnea (composto del greco \u03b2\u03c1\u03b1\u03b4\u03cd\u03c2, \"brad\u1ef3s\", \"lento\" e \u03c0\u03bd\u03ad\u03b1, \"pn\u00e8a\", \"respiro\") consiste in una diminuzione della frequenza degli atti respiratori sotto ai valori considerati normali.\nValori normali e patologici.\nI valori normali dell'individuo sono di 16-24 atti respiratori al minuto. Con una frequenza respiratoria inferiore a 16 si parla di bradipnea, che diventa spiccata quando scendono a meno di nove. Qualora la frequenza respiratoria scenda al di sotto dei 6 atti al minuto \u00e8 necessario effettuare la respirazione assistita.\nDato che nel bambino la frequenza respiratoria cambia a seconda dell'et\u00e0 e quindi di conseguenza anche la bradipnea viene definita diversamente a seconda dei casi:\nEziologia.\nLa bradipnea \u00e8 determinata dalla depressione del centro respiratorio bulbare. Pu\u00f2 derivare da:\nUn caso a parte \u00e8 rappresentato dalla bradipnea inspiratoria conseguente a ostruzione delle vie aeree."}
{"id": "61134", "revid": "599013", "url": "https://it.wikipedia.org/wiki?curid=61134", "title": "Fvt", "text": ""}
{"id": "61151", "revid": "2128848", "url": "https://it.wikipedia.org/wiki?curid=61151", "title": "Scala Mercalli", "text": "La scala Mercalli \u00e8 una scala di valutazione dell'intensit\u00e0 di un terremoto eseguita osservando i danni che esso produce sulle persone, cose e manufatti. Questa valutazione non richiede l'utilizzo di strumenti di misurazione e per la sua caratteristica descrittiva pu\u00f2 essere applicata anche alla classificazione di terremoti avvenuti in tempi storici, di cui sia rimasta una descrizione scritta. I valori di questa scala sono scritti con numeri romani e vanno da I a XII.\nStoria.\nLa scala Mercalli prende origine dalla semplice scala Rossi-Forel, composta di 10 gradi, derivando poi il nome da Giuseppe Mercalli, presbitero, sismologo e vulcanologo famoso in tutto il mondo. Venne riveduta e aggiornata nel 1883 e nel 1902, anno in cui Mercalli la espose alla comunit\u00e0 scientifica. \nNello stesso 1902 la Scala Mercalli di 10 gradi venne espansa a 12 gradi dal fisico italiano Adolfo Cancani. Essa fu in seguito completamente riscritta dal geofisico tedesco August Heinrich Sieberg e divenne nota come scala Mercalli-Cancani-Sieberg, abbreviata con MCS e detta brevemente Scala Mercalli.\nDescrizione.\nDue terremoti di identica magnitudo possono avere diverse intensit\u00e0, se per esempio hanno ipocentri posti a differenti profondit\u00e0, oppure si verificano in zone con una diversa antropizzazione. L'esempio classico \u00e8 quello del terremoto di altissima magnitudo che per\u00f2 avviene in mezzo al deserto, dove non ci sono costruzioni e che potr\u00e0 avere intensit\u00e0 minore (quindi un Grado Mercalli inferiore) rispetto a un altro, di magnitudo inferiore, che per\u00f2 avviene in una zona rurale densamente abitata, dove le costruzioni non sono antisismiche. Non ha molto senso, dunque, trovare equivalenze tra i valori della scala Richter (che misura una grandezza fisica) con quelli della scala Mercalli (basata sugli effetti prodotti). Per uno stesso terremoto si possono definire sia l'intensit\u00e0 massima riscontrata in vicinanza dell'epicentro, sia le varie intensit\u00e0 osservate nelle diverse localit\u00e0 in cui l'evento sismico \u00e8 stato avvertito.\nScala Mercalli-Cancani-Sieberg (MCS).\nIl grado pi\u00f9 basso della scala MCS viene attribuito a una scossa rilevabile solamente con strumentazione geofisica, salendo nella scala sono introdotte le osservazioni sulla percezione umana della scossa e quindi quelle sui manufatti di facile rinvenimento nelle aree abitate e a partire dal VI grado dai danni alle abitazioni fino ad arrivare al grado XII indicativo di distruzione totale.\nCorrelazioni con le quantit\u00e0 fisiche.\nLa scala Mercalli non \u00e8 definita in relazione a grandezze fisiche, con misurazioni quantificabili oggettivamente come ampiezza della scossa, velocit\u00e0 di picco, accelerazione, o periodo e ha, quindi, il vantaggio di essere utilizzabile anche in assenza di una strumentazione specifica e di poter essere applicata anche a descrizioni di terremoti avvenuti in epoche storiche, durante le quali non esistevano sismometri atti a registrare le scosse.\nConfronto con la scala Richter.\nGli effetti di un terremoto possono essere molto diversi da luogo a luogo, quindi un singolo terremoto avr\u00e0 in luoghi diversi differenti valori nella Scala Mercalli, poich\u00e9 questa misura l'intensit\u00e0 avvertita sulla superficie terrestre, all'opposto la scala Richter che fornisce il valore di magnitudo all'ipocentro avr\u00e0 un unico valore.\nGli effetti di un terremoto possono essere efficacemente rappresentati con una mappa a colori (detta ShakeMap in inglese), dove ogni area con un colore specifico, racchiusa entro due linee di isointensit\u00e0, rappresenta l'intensit\u00e0 locale del terremoto sul territorio rappresentato nella mappa.\nAltre scale d'intensit\u00e0.\nMentre nell'Europa occidentale gli effetti di un terremoto vengono valutati con la scala Mercalli, nell'Europa orientale trova largo impiego la scala Medvedev-Sponheuer-Karnik (MSK), a essa assai simile. Altre scale d'intensit\u00e0 che si possono in parte relazionare alla Mercalli sono la Shindo usata in Giappone e la Liedu nella Cina continentale. La scala Mercalli-Cancani-Sieberg fu modificata e pubblicata in Inghilterra da Harry O. Wood e Frank Neumann nel 1931 come scala Mercalli-Wood-Neuman (MWN). Questa fu dopo perfezionata da Charles Richter, il padre della scala di magnitudo Richter ed \u00e8 attualmente usata negli Stati Uniti con il nome Scala Mercalli Modificata.\nLa magnitudo di un terremoto, che fornisce una misurazione dell'energia liberata dal terremoto, \u00e8 invece misurata analizzando quantitativamente i sismogrammi, e abitualmente viene calcolata come scala Richter oppure come scala di magnitudo del momento sismico."}
{"id": "61155", "revid": "1728", "url": "https://it.wikipedia.org/wiki?curid=61155", "title": "Quincunx", "text": "Il quincunx o quinconce era una moneta di bronzo emessa in Italia e Sicilia, nonch\u00e9 da Roma. La moneta valeva i 5/12 dell'asse cio\u00e8 5 once, da cui il nome. La moneta non faceva parte del sistema monetario \"standard\" romano.\nFu coniata da alcune comunit\u00e0 che usarono un asse di 10 once (Capua, Ariminum, Luceria e Venusia etc.) e quindi in questo caso il valore era di mezzo asse.\nIl nome viene dal latino \"quinque\" (cinque) e \"uncia\" (oncia).\nMonetazione fusa.\nEsiste un \"quincunx\" fuso, emesso ad Ariminum (Rimini) che presenta al diritto la testa di guerriero a destra ed al rovescio lo scudo ovale e i cinque globuli che ne indicano il valore. Nella stessa serie esiste un \"quatrunx\" con lo stesso dritto ed una spada e fodero al rovescio. \nAnche Luceria (attuale Lucera) ha emesso una moneta fusa con ruota a quattro raggi (o croce?) su entrambe le facce e con cinque globuli e la lettera L su una delle due.\nMonetazione al martello.\nMonete battute di questo valore sono state emesse nel III secolo a.C. dalle zecche di Luceria, Teate (Chieti), Larinum (Larino) e da altre zecche minori del nord della Apulia e della Calabria antica (come Venusia, l'attuale Venosa), due aree che insieme formano l'attuale Puglia."}
{"id": "61158", "revid": "606039", "url": "https://it.wikipedia.org/wiki?curid=61158", "title": "Triente", "text": "Il Triente (in latino \"triens\" pl. \"trientes\") era una moneta di bronzo di Roma antica emessa durante la Repubblica romana. \nInizialmente si trattava di monete fuse della serie dell'Aes grave, emesse sia da Roma che da altre citt\u00e0 dell'Italia centrale che usavano questo tipo di monetazione. \nLa moneta valeva un terzo dell'asse cio\u00e8 4 once. I tipi erano diversi tra loro, comunque riportavano l'indicazione del valore tramite l'apposizione di quattro globuli.\nNella monetazione battuta il tipo pi\u00f9 comune per il triente era Minerva e quattro globuli, che indicano appunto le quattro once, al dritto e la prora di una galea al rovescio. Non era una denominazione comune e l'ultima volta \u00e8 stata battuta verso l'89 a.C.\nCollegamenti esterni.\nAlcune immagini di trienti su WildWinds DataDank:"}
{"id": "61160", "revid": "599013", "url": "https://it.wikipedia.org/wiki?curid=61160", "title": "Controllo automatico", "text": "In scienza dell'automazione, il controllo automatico di un dato sistema dinamico (ad esempio un motore, un impianto industriale o una funzione biologica come il battito cardiaco) si prefigge di modificare il comportamento del sistema da controllare (ovvero delle sue \"uscite\") attraverso la manipolazione di opportune grandezze d'ingresso.\nIn particolare, pu\u00f2 richiedersi che l'uscita rimanga costante ad un valore prefissato al variare dell'ingresso (controllo semplice o regolazione) oppure segua fedelmente la dinamica dell'ingresso stesso (sistema di asservimento o comando) a meno di amplificazioni e ritardi.\nIl controllo del sistema in esame viene affidato ad un altro sistema costruito appositamente, detto \"sistema controllante\" o \"sistema di controllo\", che viene progettato dopo uno studio preliminare del sistema da controllare per individuarne un modello matematico sufficientemente preciso servendosi degli strumenti messi a punto dalla teoria dei sistemi.\nIl controllo automatico di un sistema \u00e8 possibile solo se il sistema stesso \u00e8 raggiungibile e osservabile, cio\u00e8 se \u00e8 possibile sia portarlo in un dato stato interno agendo sui suoi ingressi sia risalire allo stato attuale del sistema basandosi sulle sue uscite.\nStoria.\nIl primo esempio di applicazione della teoria dei controlli \u00e8 dato dal Regolatore centrifugo sul quale James Clerk Maxwell affront\u00f2 uno studio di analisi dinamica nel suo scritto del 1868 intitolato \"On Governors\".\nIn seguito Edward John Routh, allievo di Maxwell, generalizz\u00f2 le conclusioni di Maxwell per la classe dei sistemi lineari. Indipendentemente da Routh, Adolf Hurwitz analizz\u00f2 nel 1877 la stabilit\u00e0 del sistema servendosi di equazioni differenziali. Il risultato di Routh e Hurwitz \u00e8 noto come teorema di Routh-Hurwitz.\nNegli anni 1890 Aleksandr Michajlovi\u010d Ljapunov elabora le basi della teoria della stabilit\u00e0.\nNegli anni 1930 Harry Nyquist elabora il criterio di stabilit\u00e0 di Nyquist che permette di studiare la stabilit\u00e0 di un sistema in retroazione unitaria.\nCon la Seconda guerra mondiale la teoria dei controlli espanse il suo campo di applicazione ai sistemi di puntamento, ai sistemi di guida, e all'elettronica. Con la corsa allo spazio anche la guida dei veicoli spaziali divenne oggetto di studio della teoria dei controlli.\nNegli anni quaranta anche l'informatica diventa studio della teoria dei controlli grazie agli studi sulla programmazione dinamica di Richard Bellman. Sempre negli anni '40 nasce la cibernetica, una scienza multidisciplinare che sfrutta i risultati della teoria dei controlli.\nNegli anni cinquanta John R. Ragazzini contribuisce introducendo i concetti di controllo digitale e la trasformata zeta. Altri campi di applicazione della teoria dei controlli sono l'economia e l'ingegneria chimica.\nTeoria dei controlli.\nLa teoria dei controlli \u00e8 quella branca della scienza ed ingegneria che studia il comportamento di un sistema le cui grandezze siano soggette a variazioni nel tempo. Questa scienza, che ha un vastissimo campo di applicazione, \u00e8 nata nell'ambito dell'elettronica industriale e dell'automazione.\nIl controllo pu\u00f2 avvenire solo in un regime temporale. Spesso lo studio matematico con modelli matematici nel dominio del tempo diventa molto difficile, causa la necessit\u00e0 di risolvere equazioni differenziali. Quindi attraverso delle trasformazioni, le \"trasformate\" di cui le pi\u00f9 famose sono quelle di Fourier e quelle di Laplace, si studia lo stesso sistema con tecniche di tipo algebrico nel \"dominio della frequenza\" e una volta ottenuto il risultato si antitrasforma per tornare nel dominio del tempo.\nIngressi e uscite.\nOgni sistema pu\u00f2 avere uno o pi\u00f9 ingressi e una o pi\u00f9 uscite. Con il termine SISO (acronimo di \"single input - single output\") si intende un sistema a singolo ingresso e a singola uscita, mentre con il termine MIMO (acronimo di \"multi input - multi output\") si intende un sistema a ingressi multipli e a uscite multiple.\nAd ogni variazione delle variabili in ingresso segue una determinata risposta del sistema, ovvero un certo comportamento di altre variabili all'uscita. Le variazioni delle variabili in ingresso pi\u00f9 comuni sono: l'impulso di Dirac, il gradino, la rampa e la sinusoide).\nLe \"variabili in ingresso\" (o \"in entrata\") si differenziano in:\nTra le \"variabili in uscita\" si hanno:\nLa misura diretta delle variabili da controllare viene detta \"misura (o misurazione) primaria\", mentre la misura indiretta delle variabili da controllare viene detta \"misura (o misurazione) secondaria\". Esempi di misurazione secondaria sono il controllo in cascata, il controllo adattativo e il controllo inferenziale.\nControllo ad anello aperto.\nUn sistema automatico di controllo pu\u00f2 funzionare essenzialmente in due modi: come \"controllo ad anello aperto\" o come \"controllo in retroazione\".\nIl controllo ad anello aperto (o in avanti o predittivo o feedforward) si basa su una elaborazione degli ingressi eseguita senza conoscere il valore dell'uscita del sistema controllato, essendo note alcune propriet\u00e0 del sistema da controllare.\nIn questo caso \u00e8 fondamentale avere un buon modello matematico che descriva con buona precisione il comportamento del sistema. Tanto pi\u00f9 il modello matematico su cui si basa l'azione del controllo feedforward \u00e8 esatto, tanto pi\u00f9 questo tipo di controllo \u00e8 affidabile.\nI motori elettrici della maggior parte dei ventilatori oggi in vendita sono controllati mediante un sistema di asservimento di questo tipo.\nControllo ad anello chiuso (retroazione).\nIl controllo ad anello chiuso (o retroazionato o all'indietro o feedback), pi\u00f9 complesso ma molto pi\u00f9 flessibile del primo, pu\u00f2 rendere stabile un sistema che di per s\u00e9 non lo \u00e8 affatto.\nIn questo caso l'anello di controllo riporta all'ingresso del processo che si vuole controllare o rendere stabile una funzione dell'uscita che va sommata algebricamente al segnale gi\u00e0 presente in ingresso.\nChiamando formula_1 il segnale in ingresso al sistema prima dell'innesto della retroazione detto anche segnale di riferimento, formula_2 il segnale in uscita dal sistema da controllare, formula_3 il segnale in uscita dal controllore (che quindi dipende da formula_2 e dalla struttura dello stesso controllore), si pu\u00f2 distinguere il controllo in:\nIl segnale di riferimento viene chiamato cos\u00ec in quanto nei sistemi di asservimento si vuole che l'uscita lo segua il pi\u00f9 fedelmente possibile per alcune classi di segnali di riferimento. Per questo motivo la differenza tra riferimento e uscita viene chiamata errore o errore di inseguimento\nIn generale la retroazione positiva porta a sistemi instabili, mentre la retroazione negativa apre la strada a strategie di controllo molto efficaci per il raggiungimento della stabilit\u00e0 del sistema e il miglioramento delle prestazioni del sistema: velocit\u00e0 nel raggiungere il valore di uscita desiderata, errore nullo nel caso di ingresso costante o di ingresso con variazioni lineari nel tempo, ecc.\nControllo in retroazione di sistemi L.T.I. e L.I.T..\nOgni blocco componente un sistema L.T.I. pu\u00f2 essere rappresentato tramite una funzione di trasferimento applicando al sottosistema che modella il blocco stesso rispettivamente la trasformata di Laplace o la trasformata Zeta, a seconda che si tratti di sistemi a tempo continuo o a tempo discreto. Perci\u00f2 il controllo LTI in retroazione \u00e8 essenzialmente un sistema di controllo formato:\nLe posizioni nel piano complesso dei poli e degli zeri della funzione di trasferimento determinano i modi di risposta e in particolare la stabilit\u00e0 del sistema. Nei \"sistemi causali\" LTI, quali i sistemi fisici LTI, ovvero nei sistemi LTI le cui uscite non dipendono dai valori futuri degli ingressi, gli elementi della matrice di trasferimento sono frazionari ed hanno un polinomio a denominatore di grado non inferiore al grado del polinomio a numeratore. Se gli zeri dei denominatori, detti \"poli\" della trasformata, appartengono al semipiano a parte reale positiva del piano complesso il sistema \u00e8 \"instabile\" e la risposta all'impulso \"y\u03b4(t)\" tende all'infinito al crescere di \"t\". Se invece i \"poli\" della trasformata appartengono al semipiano a parte reale negativa del piano complesso il sistema \u00e8 \"asintoticamente stabile\" e \"y\u03b4(t)\" tende asintoticamente a 0 al crescere di \"t\". Se infine i \"poli\" della trasformata appartengono alla retta verticale a parte reale nulla del piano complesso ed hanno molteplicit\u00e0 singola, il sistema \u00e8 \"semplicemente stabile\" e \"y\u03b4(t)\" \u00e8 maggiorata in valore assoluto da un certo valore al crescere di \"t\". Per determinare come variano le posizioni dei poli e degli zeri al variare della funzione di trasferimento del compensatore si usano particolari grafici quali il diagramma di Bode, il diagramma di Nyquist e il luogo delle radici.\nDue propriet\u00e0 fondamentali dei sistemi LTI sono la raggiungibilit\u00e0 e l'osservabilit\u00e0. Se queste due propriet\u00e0 sono verificate allora per il sistema di controllo, cio\u00e8 il sistema ottenuto retroazionando il sistema dinamico LTI con un controllore LTI, esiste sempre un controllore che rende il sistema di controllo asintoticamente stabile.\nEsistono differenti tipi di controllori. Le prime tecnologie di controllori si basavano essenzialmente su circuiti analogici (\"reti correttrici\") appositamente creati per un dato problema. Attualmente vengono utilizzati sistemi di controllo digitale che permettono di sfruttare le potenzialit\u00e0 dei computer garantendo un minor costo e una maggiore versatilit\u00e0.\nComponenti di un sistema di controllo.\nI componenti principali di un sistema di controllo sono:\nOltre a questi elementi, possono essere presenti ad esempio amplificatori per amplificare un segnale.\nSoluzioni di controllo.\nEsistono diverse tecniche per sintetizzare controllori in anello chiuso tra cui le soluzioni pi\u00f9 note sono:\nControllo PID.\nRappresenta una delle soluzioni di controllo pi\u00f9 semplici, permette di ottenere buone prestazioni con sistemi prevalentemente lineari, mentre risulta deludente per sistemi con carattere fortemente non lineare (ad esempio: sistemi LTV) o con caratteristiche particolari come la presenza di zeri nel semipiano di destra o di poli nell'origine o sull'asse immaginario. La semplicit\u00e0 delle tre azioni elementari che lo costituiscono ne rende semplice l'implementazione sia con tecnologie pneumatiche sia con tecnologie elettroniche. Per via della sua larga diffusione non \u00e8 raro trovarne implementazione anche in elettronica digitale dove le potenzialit\u00e0 della CPU permetterebbero l'implementazione di algoritmi ben pi\u00f9 complessi.\nControllo \"sliding mode\".\nPu\u00f2 essere considerato come una estensione del controllo on/off utilizzato per la regolazione della temperatura di caldaie e frigoriferi. Sfruttando la teoria di stabilit\u00e0 secondo Lyapunov e la possibilit\u00e0 di applicare segnali di controllo in alta frequenza, permette di ottenere controllori semplici ed estremamente robusti. Il limite principale \u00e8 rappresentato dalla frequenza massima del segnale di controllo e dalla presenza di oscillazioni sull'uscita, note come \"chatter\". Tuttavia la teoria alla base del controllo sliding mode permette di svilupparne varianti leggermente pi\u00f9 complesse, prive di \"chatter\" e allo stesso tempo robuste anche per sistemi con caratterizzazioni fortemente non lineari.\nControllo adattativo.\nIn questa categoria rientrano gli algoritmi di controllo con capacit\u00e0 di adattarsi ai cambiamenti delle condizioni di funzionamento del sistema da controllare. Esistono diverse forme di adattabilit\u00e0 che vanno dalla modifica dei parametri di controllo lungo opportune curve (gain scheduling) alla possibilit\u00e0 di cambiare completamente o parzialmente la struttura del controllore. Rispetto alle soluzioni di controllo che non prevedono una variabilit\u00e0 nei parametri o nella struttura, scontano un maggiore peso computazionale che ne rende difficile l'implementazione su hardware commerciale, ma offrono come contropartita migliori prestazioni e una maggiore robustezza.\nControllo ottimo.\nIl controllo ottimo si prefigge di stabilizzare il sistema dinamico tramite l'ottimizzazione di una funzione di costo formula_30, dove per formula_31 si intende lo stato del sistema e per u il controllo generato da un opportuno controllore ottenuto a seguito della minimizzazione. Minimizzando la funzione di costo formula_32 e manipolando opportuni parametri si riesce ad ottenere un controllore che rende la dinamica del controllo grande e veloce o piccola e lenta. Minimizzare formula_32 significa far tendere formula_31 a zero, ovvero stabilizzarlo, in tempo finito o infinito e di conseguenza anche formula_35 che \u00e8 un controllo in retroazione dallo stato, quindi un'opportuna combinazione lineare delle variabili di stato. Il controllo ottimo \u00e8 efficace sotto ipotesi di controllabilit\u00e0 e di osservabilit\u00e0 del sistema. Se il sistema \u00e8 osservabile, cio\u00e8 se lo stato formula_31 va stimato, \u00e8 necessario un osservatore anch'esso ottimo: il filtro di Kalman.\nLa teoria sviluppata per il controllo ottimo permette la sintesi di controllori noto il modello ed esclusivamente per sistemi lineari.\nControllo robusto.\n\u00c8 una soluzione di controllo che permette di imporre sia le prestazioni nominali, sia le prestazioni robuste sotto ipotesi di incertezze parametriche sul modello del sistema. Valido solo per sistemi lineari, giunge alla definizione di una serie di vincoli che il controllore deve garantire. \nNel caso lineare \"MIMO\" il sistema P0, detto \"processo nominale\", viene controllato con un apposito compensatore K in retroazione dallo stato stimato, quindi il sistema di controllo sar\u00e0 costituito da un controllore vero e proprio e da un osservatore dello stato. La matrice K viene sintetizzata tramite appositi algoritmi di controllo robusto che, assegnati i vincoli di prestazione, forniscono un compensatore ottimo tramite sintesi LQR - LTR (anche detta LQG), tramite sintesi in H-infinito o tramite i classici metodi della compensazione di sistemi \"SISO\" previa operazione di disaccoppiamento del sistema.\nControllo deadbeat.\nIl controllo deadbeat \u00e8 una tecnica nata per sistemi tempo-continuo e poi estesa ai sistemi tempo-discreto. Consente di ottenere sistemi che garantiscono delle ottime propriet\u00e0 dinamiche ed errore a regime nullo in funzione di un dato segnale in ingresso. \u00c8 una tecnica sviluppata essenzialmente per sistemi lineari. Il suo utilizzo per i sistemi non lineari \u00e8 ancora un problema aperto.\nSchema riassuntivo di confronto.\nDi seguito vengono confrontate le diverse possibilit\u00e0 di controllo:\nApplicazioni.\nControllo della temperatura ambientale.\nEsempio classico di controllo in retroazione \u00e8 il sistema di controllo di temperatura di una stanza. Questo sistema di controllo a retroazione viene anche chiamato regolatore poich\u00e9 regola l'uscita di un sistema per mantenerla il pi\u00f9 possibile uguale all'ingresso. Si vuole mantenere la temperatura di una stanza a 20\u00a0\u00b0C. Un termostato controlla la temperatura e comanda l'afflusso di acqua ai caloriferi della stanza. In un sistema di controllo il valore a cui si vuole mantenere la temperatura viene chiamato \"set point\". A seconda della temperatura letta dal sensore si apre o si chiude l'afflusso dell'acqua al calorifero. La temperatura della stanza osciller\u00e0 attorno ai 20\u00a0\u00b0C a seconda della dissipazione del calore, della capacit\u00e0 dei caloriferi e delle condizioni a cui il regolatore apre o chiude la valvola. Un tipo di regolazione in retroazione come questo \u00e8 chiamato \"regolazione on-off\" in quanto prevede come retroazione un semplice comando acceso-spento. Un tipo di controllo del genere pu\u00f2 essere usato per la regolazione del riscaldamento di una stanza di un'abitazione dove oscillazioni di 1\u00a0\u00b0C sono tollerate da chi dovr\u00e0 utilizzare la stanza.\nControllo delle prestazioni dei motori.\nPer esempio in un moderno motore a combustione interna il sistema di controllo riceve in ingresso una serie di informazioni (tra cui la posizione del pedale dell'acceleratore, la velocit\u00e0 del veicolo, il numero di giri al minuto, la temperatura del motore e la presenza di ossigeno allo scarico), li elabora e agisce su una serie di parametri (tra cui la quantit\u00e0 di carburante da iniettare nel motore), al fine di garantire determinate velocit\u00e0 e coppia in uscita e una corretta composizione dei gas di scarico. Il cuore del sistema controllante \u00e8 tipicamente una centralina elettronica, collegata ad una serie di sensori e altri componenti del sistema di controllo."}
{"id": "61161", "revid": "228587", "url": "https://it.wikipedia.org/wiki?curid=61161", "title": "Modello", "text": ""}
{"id": "61162", "revid": "768068", "url": "https://it.wikipedia.org/wiki?curid=61162", "title": "Abido (Egitto)", "text": "Abido (o \"Abydos\", secondo la versione greco-latina in uso presso altre lingue) \u00e8 una delle pi\u00f9 antiche citt\u00e0 dell'Alto Egitto ed era il capoluogo dell'VIII distretto. Si trova a circa 11\u00a0km a Ovest del Nilo a una latitudine di 26\u00b0 10' N.\nIl nome originale \u00e8 \u021cb\u1e0fw (pronunciato convenzionalmente \"Abdju\") che significa \"collina del tempio\", in quanto si riteneva che in quell'antica citt\u00e0, nel tempio simbolo della collina primigenia emergente dal Nun, vi fosse conservata la testa di Osiride come recita una versione del mito del dio.\nAbydos, assieme a Eliopoli \u00e8 stata una delle due citt\u00e0 sante dell'antico Egitto.\nU23-D58-N26:O49\n\u021db \u1e0fw (Abdju),\nil segno O49 \u00e8 il determinativo che indica citt\u00e0.\nPer assonanza i greci chiamarono la citt\u00e0 Abido come la sua omonima posta sull'Ellesponto. Il moderno nome arabo \u00e8 Arabet el Madfuneh.\nStoria.\nLe origini della citt\u00e0 si perdono nella preistoria; grazie alla datazione sugli scavi eseguiti a poche centinaia di metri di distanza dal pi\u00f9 famoso tempio, sicuramente la conurbazione esiste gi\u00e0 almeno dal 5000 a.C., ed in epoca predinastica essendo la capitale dell'Alto Egitto, come provano i ritrovamenti di tombe e i primi riscontri sulla presenza del tempio, attribuibili appunto a sovrani, detti Seguaci di Horo, del periodo predinastico di Naqada e del protodinastico.\nI re della I dinastia e alcuni della II dinastia sono sepolti ad Abido (necropoli di Umm el-Qa'ab) di cui ricostruirono anche il tempio.\nDue grandi fortezze vennero costruite tra il deserto e la citt\u00e0 da tre re della II dinastia a Shunet el-Zebib.\nIl tempio e la citt\u00e0 vennero ricostruiti pi\u00f9 volte nell'arco delle 30 dinastie e la necropoli era utilizzata con continuit\u00e0.\nDurante la XII dinastia una grande tomba venne scavata nella roccia da Sesostri III.\nSeti I, della XIX dinastia, costru\u00ec un nuovo tempio a sud della citt\u00e0 in onore dei sovrani ancestrali delle dinastie pi\u00f9 antiche. Questo tempio venne poi completato da Ramses II che costru\u00ec anche un ulteriore tempio, di dimensioni pi\u00f9 ridotte.\nMerenptah aggiunse al tempio di Seti il grande ipogeo di Osiride.\nL'ultima opera costruita ad Abido fu un nuovo tempio dovuto a Nectanebo I, sovrano della XXX dinastia.\nDurante il periodo tolemaico la citt\u00e0 cadde via via in rovina e non sono conosciute nuove opere o restauri.\nCentro di Culto.\nSin dai primi tempi, Abido fu un centro di culto, inizialmente della divinit\u00e0 locale, Khentiamentiu, e, dalla fine dell'antico regno, i culti sempre pi\u00f9 popolari di Iside e Osiride.\nSi svilupp\u00f2 una leggenda secondo cui l'antico cimitero fosse il luogo di sepoltura di Osiride e la tomba di Djer fu reinterpretata come la tomba della divinit\u00e0.\nLe decorazioni nelle tombe in tutto l'Egitto mostravano viaggi verso \u00e8 da Abido, come importanti pellegrinaggi fatti da individui che erano fieri di avere compiuto quel viaggio.\nDivinit\u00e0.\nIl culto pi\u00f9 antico attestato ad Abido fu quello del dio-sciacallo Khenti-amentiu. Questo culto aument\u00f2 d'importanza a partire dalla I dinastia fino alla XII dinastia e scomparve del tutto dopo la XVIII dinastia.\nIl culto di Anher appar\u00ec durante l'XI dinastia e quello di Khentamenti, l'equivalente dell'Ade greco, crebbe d'importanza durante il Regno Medio per poi scomparire anch'esso dopo la XVIII dinastia.\nIl culto di Osiride, nelle sue varie forme, si inizi\u00f2 con la XII dinastia e divenne pi\u00f9 importante in seguito fino a oscurare tutti gli altri culti. La festa di Osiride ricorreva il 2 settembre, ovvero il 16\u00ba giorno del secondo mese (Paophi), nella prima stagione (Akhet).\nCostruzioni principali.\nGrande tempio di Osiride.\nIl tempio principale di Abido ha subito nove, o forse dieci, ricostruzioni in un arco di tempo che va dalla I dinastia fino alla XVI.La struttura pi\u00f9 antica fu costituita da un recinto avente le dimensioni di m 10 x 17, circa, circondato da un muro di mattoni seccati al sole. Il secondo tempio fu costituito da un'area coperta avente una superficie di circa 10 metri quadri addossata a uno dei muri del primo tempio. Un ulteriore recinto, temenos, circondava la struttura. Questa ricostruzione dovrebbe risalire alla II dinastia o, al massimo alla III.Nel corso della IV dinastia questa costruzione fu abbattuta e sostituita da un piccolo edificio comprendente un grande braciere. All'interno di questo sono state rinvenute figurine in ceramica raffiguranti offerte, probabilmente sostituiti simbolici delle offerte reali, in ottemperanza al decreto di Cheope sulla riforma di questo tempio.\nProbabilmente in occasione di questa ricostruzione viene fatta una raccolta di precedenti offerte e una camera, piena di queste, ci ha reso preziosi lavori in avorio intagliato e tavolette risalenti alla I dinastia. Un vaso attribuibile a Narmer con inserti geroglifici viola su pasta vetrosa verde e alcune tavolette con figure in rilievo sono i pezzi di maggior pregio tra quelli ritrovati. La statuetta in avorio raffigurante Cheope, trovata ad Abido, \u00e8 il solo ritratto che possediamo di questo importante sovrano.\nIl tempio venne ricostruito completamente, con dimensioni maggiori, da Pepi I durante la VI dinastia. Questo sovrano fece erigere un grande portale di pietra, pilone, all'ingresso del recinto, un ulteriore muro di recinzione con un altro portale e un colonnato tra i piloni. Questo tempio, con dimensioni di circa 13 x 17 m, portali in pietra davanti e dietro, mostra di essere di tipo processionale.\n Montuhotep II, poco dopo, ricostru\u00ec completamente il tempio realizzando un pavimento in pietra e alcune camere sussidiarie. Subito dopo Sesostri I (XII dinastia) pos\u00f2 massicce fondazioni in pietra sul pavimento del suo predecessore. Un grande recinto venne costruito intorno a tutta l'area del tempio che ormai aveva dimensioni triplicate rispetto all'originale.\nI primi interventi sul tempio nel corso della XVIII dinastia furono una vasta cappella dovuta ad Ahmose che costru\u00ec anche il suo complesso piramidale e il tempio della regina Tetisheri.\nThutmose III ingrand\u00ec ulteriormente il tempio con dimensioni di circa 40 x 65 metri. Costru\u00ec anche una strada processionale che conduceva dal tempio alla necropoli con un grande pilone di granito. Ramesse III aggiunse un vasto edificio mentre Ahmose II (XXVI dinastia) ricostru\u00ec ancora una volta il tempio e vi pose un grande monolito di granito rosso finemente lavorato.\nAll'interno del tempio sono visibili due incisioni in bassorilievo che a una prima vista appaiono a forma di elicottero e di carro armato. Questa immagine, a lungo scambiata per un \"oggetto fuori dal tempo\", \u00e8 in seguito stata identificata con certezza come una sovrapposizione fortuita di due strati di incisioni di epoche diverse.\nTempio di Seti I.\nIl Tempio funerario di Seti I venne eretto con una fondazione completamente nuova a meno di un chilometro a sud del precedente. Quello eretto da Seti I \u00e8 noto come \"grande tempio di Abido\". \nIl tempio venne eretto come memoriale del re Seti I, cos\u00ec come per venerare gli antichi sovrani, la cui necropoli si trovava presso le sue mura. La lunga lista di re delle principali dinastie scolpita su un muro \u00e8 conosciuta come \"Tavola di Abido\" ed \u00e8 una delle principali fonti utilizzate per ricostruire la sequenza dei sovrani dell'antico Egitto.\nIl tempio comprende anche sette cappelle, caratterizzate dai soffitti a volta, destinate al culto del re e degli dei principali, tra i quali Ptah e Amon. Nella parte posteriore vi sono grandi stanze connesse con il culto di Osiride da cui, probabilmente, si accedeva all'ipogeo, eretto da Merneptah destinato alle celebrazioni di culti misterici. Il tempio, al momento della sua erezione aveva una lunghezza di 180 metri circa ma attualmente le parti pi\u00f9 esterne sono a mala pena rintracciabili e la parte in buono stato misura circa 80 metri per una larghezza di circa 120 metri che comprende anche l'ala laterale.\nFatta eccezione per la lista reale e un panegirico di Ramesse II i soggetti delle decorazioni del tempio non sono storici bens\u00ec mitologici, dedicati alla trasformazione del re dopo la sua morte.\nTempio di Ramesse II.\nL'adiacente tempio funerario di Ramesse II, da lui eretto, \u00e8 molto pi\u00f9 piccolo e semplice come pianta con la differenza di possedere decorazioni, di cui ci rimangono le parti inferiori, legate a fatti storici, come il Poema di Pentaur.L'esterno del tempio era decorato con scene della battaglia di Kadesh. La sua lista di faraoni, simile a quella di Seti I, era originariamente custodita al suo interno, ma i frammenti furono rimossi e venduti al British Museum.\nAltri templi.\nUn'altra costruzione religiosa, molto importante, \u00e8 l'Osireion, situato presso il templio di Seti I, che risulta formato sia da una struttura sotterranea sia da una estesa sulla superficie. In esso era conservata la testa di Osiride ed era il centro pi\u00f9 importante per la celebrazione dei cos\u00ec chiamati \"Misteri osiriaci\". Una sala di buone dimensioni ospita le fosse dei sarcofagi dei re.\nTombe.\nLa necropoli reale delle prime dinastie era situata a circa un miglio nel deserto, in un posto conosciuto come Umm el-Qa'ab, \"La madre dei vasi\", a causa dei frammenti ritrovati di tutti gli oggetti di culto lasciati dai pellegrini. Il primo sepolcro \u00e8 una fossa con muri in mattoni e un tetto che originariamente era di legno e stuoia. La probabile tomba di Mene \u00e8 pi\u00f9 grande della prima. Di seguito, le tombe aumentano in grandezza e elaborazione. La tomba \u00e8 circondata da camere per contenere le offerte, grandi camere di legno nel mezzo delle fosse con i muri di mattoni. File di piccole fosse, probabili tombe per i servi del faraone, circondano la camera reale. Alcune delle offerte includono animali sacrificati, come gli asini trovati nella tomba di Merneith. Prove di sacrifici umani sono state trovate nelle tombe pi\u00f9 antiche, ma questa pratica \u00e8 stata poi cambiata con delle offerte simboliche.\nVerso la fine della seconda dinastia, il tipo di tomba costruita cambi\u00f2 in un lungo passaggio contornato da camere su entrambi i lati, con il sepolcro reale alla met\u00e0 della loro lunghezza. La pi\u00f9 grande di queste copriva uno spazio di circa , ma \u00e8 possibile che si trattasse di pi\u00f9 tombe che sono state unite involontariamente dalla costruzione di nuove tombe; gli egizi, infatti, non avevano modo di mappare la posizione delle tombe. Il contenuto delle tombe \u00e8 stato quasi completamente distrutto dai saccheggiatori; ma rimane abbastanza da poter capire che le mummie erano adornate da ricchi gioielli, una grande quantit\u00e0 di vasi e pietre preziose provenienti dai servizi da tavolo reali erano collocate vicino ai corpi, le stanze adiacenti erano riempite con grandi recipienti di vino e oli profumati, tavolette di avorio e ebano erano incise con gli annali del regno. I sigilli di diversi ufficiali, che sono stati trovati in pi\u00f9 di duecento variet\u00e0, hanno permesso una nuova visione degli affari pubblici egizi.\nIl cimitero di privati inizi\u00f2 ad essere usato durante la prima dinastia, con alcune tombe all'interno della citt\u00e0. Divenne molto esteso durante la dodicesima \u00e8 tredicesima dinastia, e conteneva molte ricche tombe. Un gran numero di belle tombe fu fatto durante la diciottesima e ventesima dinastia, e membri delle dinastie successive continuarono ad essere seppellite l\u00ec fino in tempi romani. Diverse centinaia di steli funerarie furono rimosse dagli uomini di Mariette, senza lasciare alcun verbale degli scavi. Later excavations have been recorded by Edward R. Ayrton, Abydos, iii.; Maclver, \"El Amrah and Abydos\"; and Garstang, \"El Arabah\".\n\"Forti\".\nAlcune delle tombe, chiamate \"forti\" dai ricercatori moderni, sono situati dietro alla citt\u00e0. Il sito, conosciuto come Shunet ez Zebib, \u00e8 grande circa , e uno di essi \u00e8 ancora situato all'altezza di . \u00c8 stato costruito da Khasekhemwy, l'ultimo faraone della seconda dinastia. Un'altra struttura, larga quasi quanto la prima, era congiunta ad Khasekhemwy, e probabilmente \u00e8 ancora pi\u00f9 antica. Un terzo \"forte\" \u00e8 ora occupato da un convento della Chiesa coptica di Alessandria; non si \u00e8 in grado di stabilire quanto sia antico.\nLa lista reale di Abido.\nLa lista reale di Abido comprende 76 nomi di sovrani dell'Egitto.\nI nomi riportati sono quelli corrispondenti al titolo nesut byti, indicato anche come \"prenomen\".\nGeroglifici nel Tempio di Seti I.\nAlcuni dei geroglifici incisi su un arco del sito sono stati interpretati come esoterici o ufologici, in quanto sembrano rappresentare tecnologia moderna.\nLe incisioni sono spesso identificate come un elicottero, un carro armato o un sottomarino e un aeroplano, anche se alcuni interpretano quest'ultimo come un UFO. Comunque queste congetture sono basate largamente su pseudoarcheologia, e l'immagine che viene usata spesso come prova \u00e8 stata ritoccata.\nRiferimenti nella cultura di massa.\nNel film Stargate, il pianeta sul quale il dottor Daniel Jackson e i soldati americani arrivano usando l'anello si chiama Abydos. Lo stesso sar\u00e0 pi\u00f9 volte visitato anche nella serie sequel del film Stargate SG-1."}
{"id": "61165", "revid": "484362", "url": "https://it.wikipedia.org/wiki?curid=61165", "title": "Azeotropo", "text": "Un azeotropo (dal greco: \"\u03b1-\": non, \"\u03b6\u03ad\u03b5\u03b9\u03bd\": bollire e \"\u03c4\u03c1\u03cc\u03c0\u03bf\u03c2\": cambiamento, quindi \"bollire immutato\" o \"senza cambiamento durante l'ebollizione\"), o miscela azeotropica\"' \u00e8 una miscela di due o pi\u00f9 liquidi che non variano la propria composizione per semplice distillazione. Il termine fu coniato nel 1911 dai chimici inglesi John Wade e Richard William Merriman.\nAzeotropo di minima e di massima.\nUn azeotropo si forma quando tra le molecole delle due o pi\u00f9 sostanze che lo compongono si manifestano fenomeni di attrazione o repulsione dovuti alla formazione di legami intermolecolari; a causa di tali legami il comportamento della miscela si discosta dalle condizioni ideali definite dalla legge di Raoult.\nL'azeotropo pu\u00f2 presentare un punto di ebollizione pi\u00f9 basso o pi\u00f9 alto di ognuno dei componenti della miscela. Nel primo caso viene detto \"azeotropo bassobollente o azeotropo di minima o azeotropo positivo\", nel secondo \"azeotropo altobollente o azeotropo di massima o azeotropo negativo\".\nLe espressioni \"di minima\" o \"di massima\" fanno riferimento al fatto che in un diagramma T-x una miscela azeotropica presenta un punto di minimo o di massimo (estremi esclusi). Da notare che in un diagramma P-x invece la concavit\u00e0 viene a essere invertita. I termini \"azeotropo positivo\" e \"azeotropo negativo\" fanno invece riferimento al fatto che nei due casi abbiamo scostamenti positivi e negativi dalla legge di Raoult.\nOmogeneit\u00e0 dell'azeotropo.\nPer via di questa sua peculiarit\u00e0, un azeotropo si comporta come una sostanza a s\u00e9. In particolare, la deviazione dall'idealit\u00e0 espressa dalla legge di Raoult per sistemi azeotropici diviene estrema cos\u00ec come il discostamento dei coefficienti di attivit\u00e0 \u03b3i dal valore unitario (idealit\u00e0 della miscela liquida): in sistemi sufficientemente non ideali, i diagrammi T-x esibiscono massimi o minimi (azeotropi altobollenti e bassobollenti). In questi punti estremi, le composizioni della fase liquida e vapore in equilibrio tra loro sono identiche e si verificano le condizioni di azeotropo. Per tali sistemi \u00e8 infatti noto che\nA differenza quindi di una generica miscela di due liquidi diversi, un azeotropo non pu\u00f2 venire separato nei suoi componenti per semplice distillazione. La temperatura di ebollizione e la concentrazione azeotropica dipendono dalla pressione esterna.\nEsempi di miscele azeotropiche.\nUn esempio comune di azeotropo bassobollente \u00e8 quello formato da una miscela formata dal 95,6% in massa di etanolo e il 4,4% di acqua. I punti di ebollizione dell'etanolo e dell'acqua sono rispettivamente 78,4\u00a0\u00b0C e 100\u00a0\u00b0C, mentre il punto del loro azeotropo \u00e8 78,1\u00a0\u00b0C (quindi si ha un \"azeotropo di minima\").\nUn esempio di \"azeotropo di massima\" \u00e8 dato dalla miscela di acido cloridrico al 20,2% in massa e acqua al 79,8%. I punti di ebollizione dell'acido cloridrico e dell'acqua sono rispettivamente -84\u00a0\u00b0C e 100\u00a0\u00b0C, mentre il loro azeotropo bolle a 110\u00a0\u00b0C.\nIn alcuni casi si pu\u00f2 assistere anche a un \"doppio azeotropo\". Questo \u00e8 il caso della miscela benzene-esafluorobenzene.\nSeparazione di miscele azeotropiche.\nDistillando una miscela che pu\u00f2 formare azeotropo, la composizione del distillato \u00e8 pi\u00f9 prossima alla composizione azeotropica rispetto alla composizione dell'alimentazione.\nPer esempio, se distilliamo una miscela 80:20 di etanolo-acqua otterremo un distillato arricchito di etanolo. Ma se distilliamo una miscela 97:3 di etanolo-acqua otterremo un distillato impoverito di etanolo, ovvero in entrambi i casi ci avviciniamo alla composizione azeotropica.\nQuesto vuol dire che possiamo separare miscele di etanolo e acqua per distillazione solo se vogliamo ottenere una purezza in etanolo minore del 95,6%.\nLa distillazione non \u00e8 quindi un metodo efficace nella separazione delle miscele azeotropiche.\nI metodi comunemente utilizzati per la separazione di miscele azeotropiche (o \"rottura azeotropica\") sono:\nDistillazione azeotropica.\nNella distillazione azeotropica si introduce un agente che influenza la volatilit\u00e0 di uno dei costituenti della miscela. Si ha quindi la formazione di un azeotropo ternario a partire da un azeotropo binario.\nUn esempio di distillazione azeotropica si ha con l'addizionamento di benzene o cicloesano a una miscela etanolo-acqua. L'azeotropo ternario risultante \u00e8 composto dal 7% di acqua, 17% di etanolo e 76% di cicloesano, e bolle a 62,1\u00a0\u00b0C. In pratica viene aggiunto cicloesano in una quantit\u00e0 tale da imprigionare tutta l'acqua nell'azeotropo ternario. Allontanando l'azeotropo ternario per evaporazione si produce un residuo di etanolo quasi puro.\nDistillazione a pressione variabile.\nUn altro metodo per svolgere la distillazione di una miscela azeotropica consiste nell'utilizzare una seconda colonna di distillazione con una pressione differente. Infatti le condizioni di esistenza dell'azeotropo variano al variare della pressione, per cui scegliendo adeguatamente la pressione \u00e8 possibile spostare l'azeotropo lontano dalle condizioni operative.\nQuindi per separare una miscela che forma azeotropo si possono utilizzare due colonne: nella prima colonna viene svolta la separazione fino ad arrivare a condizioni prossime all'azeotropo, mentre nella seconda colonna, che opera a una pressione differente dalla prima, si continua la separazione fino ad arrivare alla concentrazione desiderata.\nDistillazione con adsorbimento.\nNel caso di miscela costituita da un azeotropo e da un terzo componente, una volta raggiunto l'azeotropo \u00e8 possibile procedere con l'adsorbimento di un componente della miscela azeotropica e quindi continuare la separazione per allontanare il terzo componente (che non forma azeotropo con gli altri due componenti)."}
{"id": "61172", "revid": "15756", "url": "https://it.wikipedia.org/wiki?curid=61172", "title": "Bradicardia", "text": "La bradicardia (dal greco \u03b2\u03c1\u03b1\u03b4\u03cd\u03c2, \"bradys\" = \"lento\" e \u03ba\u03b1\u03c1\u03b4\u03af\u03b1, \"card\u00eda\" = \"cuore\") o brachicardia \u00e8 una condizione definita come riduzione della frequenza cardiaca inferiore al valore di 60 battiti per minuto.\nFisiologia.\nPu\u00f2 manifestarsi fisiologicamente negli sportivi (condizione denominata anche \"cuore d'atleta\") e talora negli anziani. In questi casi la frequenza cardiaca a riposo pu\u00f2 essere inferiore ai 50 battiti al minuto.\nNel feto e nei neonati la frequenza cardiaca \u00e8 fisiologicamente pi\u00f9 elevata (110-160 bpm), per cui si parla di bradicardia fetale in caso di frequenza inferiore a 100 battiti al minuto. La frequenza cardiaca tende a ridursi con l'avanzare dell'et\u00e0, raggiungendo verso i 12 anni quella tipica degli adulti.\nIl \"cuore d'atleta\".\nLa bradicardia degli atleti, denominata anche come \"cuore d'atleta\", \u00e8 indotta da una frequente attivit\u00e0 fisica. Tale effetto, storicamente attribuito ad un'aumentata stimolazione da parte del nervo vago, \u00e8 stato da alcuni associato alla corrente funny (corrente \"pacemaker\"): l'attivit\u00e0 sportiva, soprattutto se molto intensa e continuata nel tempo, come avviene ad esempio per ciclisti e maratoneti, induce un rimodellamento del cuore, associato ad un'alterata espressione dei canali ionici sodio/potassio del cuore (HCN4), compresi quelli del canale \"funny\" del nodo seno atriale.\nPatologia.\nLa bradicardia va invece considerata come un'aritmia patologica in diversi casi:\nPatologie associate.\nLa bradicardia pu\u00f2 manifestarsi in caso di ipertensione endocranica.\nSintomatologia.\nI sintomi sono correlati al ridotto apporto ematico all'organismo e possono manifestarsi come astenia, ipotensione, lipotimia, sincope, shock.\nTerapia.\nLa bradicardia grave e di rapida insorgenza pu\u00f2 richiedere un trattamento farmacologico d'urgenza (particolarmente con simpaticomimetici); nelle forme croniche (o nelle condizioni patologiche a rischio di bradicardia grave) pu\u00f2 essere indicato l'impianto di un pacemaker.\nIl trattamento della bradicardia dipende dal fatto che il quadro clinico sia stabile o instabile. Se la saturazione dell'ossigeno \u00e8 bassa, occorre fornire ossigeno supplementare, specie nei bambini."}
{"id": "61173", "revid": "729019", "url": "https://it.wikipedia.org/wiki?curid=61173", "title": "Aritmia", "text": "Aritmia \u00e8 un sostantivo composto di a privativa (in greco antico \u1f00) e -ritmia (da ritmo in greco antico \u1fe5\u03c5\u03b8\u03bc\u03cc\u03c2) che pu\u00f2 corrispondere al significato di mancanza di ritmo.\nPer aritmia si intende una condizione clinica nella quale viene a mancare la normale frequenza o la regolarit\u00e0 del ritmo cardiaco, ovvero \u00e8 alterata la fisiologica sequenza di attivazione atrio-ventricolare.\nUn ritmo \u00e8 regolare quando la distanza fra i battiti consecutivi non supera i 160 msec; ci si riferisce ad una frequenza normale, nell'adulto a riposo, con una variazione dai 60 ai 100 battiti/min; si parla di una conduzione normale quando all'ECG l'onda P \u00e8 &lt;120 msec, l'intervallo PR non supera i 200 msec e il complesso QRS \u00e8 di durata &lt;100 msec.\nLalloritmia \u00e8 una irregolarit\u00e0 uniforme e continuata del battito cardiaco e del polso. Ci\u00f2 che la differenzia dall'aritmia \u00e8 la periodicit\u00e0, la quale in quest'ultima risulta essere irregolare. Le alloritmie si riscontrano solitamente in pazienti cardiopatici, ma possono comparire anche in soggetti con cuore apparentemente sano. Un caso particolare di alloritmia \u00e8 il \"bigeminismo\", condizione in cui ad ogni battito segue regolarmente un'extrasistole.\nSia l'alloritmia che l'aritmia possono essere accertate tramite alcuni strumenti come l'elettrocardiogramma, il fonocardiogramma (metodica ormai totalmente in disuso), l'ecocardiogramma, il monitoraggio elettrocardiografico continuo secondo Holter.\nPatogenesi.\nLe aritmie sono dovute a:\nFormazione dell'impulso.\nLa formazione dell'impulso avviene a causa di variazioni localizzate di correnti ioniche attraverso la membrana cellulare delle cellule del nodo seno-atriale. Tale flusso ionico determina correnti elettriche che costituiscono il potenziale d'azione cardiaco. Vi sono due cause principali di formazione dell'impulso che possono condurre ad aritmie: l'automatismo e l'attivit\u00e0 \"triggered\".\nL'automatismo pu\u00f2 essere normale o anomalo. Quello normale si pu\u00f2 riscontrare non solo al NSA (nodo seno-atriale) ma anche in certi pacemaker latenti o sussidiari. L'automatismo anomalo \u00e8 definito dall'iniziazione ripetitiva spontanea di un impulso.\nA differenza delle aritmie da automatismo, l'attivit\u00e0 triggered deve essere preceduta necessariamente da un potenziale d'azione che si sposta dal NSA al focus triggered: ci\u00f2 pu\u00f2 accadere quando il focus ha frequenza maggiore del NSA, per aumentata attivit\u00e0 del primo o ridotto attivit\u00e0 del secondo.\nAnomalie della conduzione.\nLe aritmie da conduzione anomala son dette \"da rientro\" e sono dovute alla concomitanza di diversi fattori.\nLe vie di conduzione accessorie possono essere singole o multiple e si distinguono:\nAnomalie di formazione e di conduzione dell'impulso.\nTalvolta, le aritmie possono essere causate dalla contemporanea presenza di anomalie di generazione di impulso e di conduzione. \u00c8 il caso della parasistolia: un focus ectopico (automatico o da rientro) connesso al resto del cuore da tessuto nel quale si trova un blocco unidirezionale. Il blocco protegge il focus dal ritmo sinusale ma determina anche lo sfruttamento \nda parte del ritmo ectopico di vie di conduzione alternative. La situazione \u00e8 peggiore in caso di generazione di impulso ad alta frequenza e di conduzione dello stesso: si avr\u00e0 fibrillazione.\nClassificazione.\nPossiamo avere:\nIl pacemaker del cuore \u00e8 il nodo del seno che \u00e8 situato alla giunzione tra atrio destro e vena cava superiore. \nPer arrivare ai ventricoli l'impulso passa per il nodo atrio-ventricolare, che non ha capacit\u00e0 segnapassi, ma funziona da relais, rallentando la frequenza dell'impulso elettrico. Una volta arrivato nei ventricoli la stimolazione fa contrarre il cuore, provocando il \"battito\" cardiaco, e si estingue.\nL'origine del disturbo aritmico quindi pu\u00f2 aver sede nella formazione dell'impulso e/o nella sua propagazione attraverso il sistema di conduzione del cuore. In caso il segnapassi non sia il nodo SA, ma un focolaio ectopico inferiore, si parla di eterotopia \"attiva\", se il segnapassi inferiore ha una frequenza maggiore del nodo SA, o eterotopia \"passiva\", se il segnapassi inferiore interviene in caso di defaillance del nodo del seno, cio\u00e8 di una bradiaritmia marcata.\nLe \"disionie\" e le alterazioni dell'equilibrio acido base dell'organismo sono frequenti cause extracardiache di aritmia. \nI disturbi metabolici possono causare aritmie. L'acidosi metabolica \u00e8 responsabile della depolarizzazione delle membrane, pu\u00f2 provocare un rallentamento ed un blocco della conduzione con induzione di alterazioni del ritmo varie come le tachicardie complesse, fino alla pericolosa fibrillazione ventricolare. Ugualmente, l'ipopotassiemia che segue l'alcalosi pu\u00f2 comportare anomalie della conduzione elettrica del cuore.\nLa carenza di sodio non ha un eguale impatto sulle aritmie. L'ipercalcemia determina accorciamento dell'intervallo QT e blocco atrio-ventricolare e pu\u00f2 aggravare l'intossicazione digitalica. Le alterazioni delle concentrazioni ematiche del magnesio sia in eccesso che in difetto, possono provocare aritmie ventricolari e predisporre all'intossicazione da digossina.\nSintomi.\nPossono essere del tutto assenti; alcune volte infatti sono solo reperti strumentali (ECG...)\nTerapia.\nGli antiaritmici utilizzati per la terapia farmacologica sono classificati in base al meccanismo d'azione.\nAritmiologia.\nL'aritmiologia (detta anche aritmologia) \u00e8 una parola che deriva da aritmia e logia e significa \"studio della aritmia\". Nelle scienze mediche diventa il termine tecnico con coi si identifica quella parte della fisiologia e patologia (generali e cliniche) che riguarda il ritmo cardiaco. Si occupa infatti di studiare e intervenire terapicamente (anche con il contributo della bio-ingegneria) sugli eventi elettrici che interessano il cuore e, di conseguenza, l'intero sistema cardio-circolatorio, dalla genesi dell'impulso, alla sua diffusione e modificazione (ritardo) per ottenere una contrazione tale da garantire una euritmia.\nSi definisce ambulatorio di aritmiologia quell'ambulatorio dedicato appositamente all'impianto e manutenzione di impianti per lo studio, monitoraggio o miglioramento de ritmo cardiaco. Tra gli interventi possibili abbiamo: Pacemaker, ICD (defibrillatori automatici impiantabili), dispositivi (Pacemaker o ICD) con funzione CRT (terapia di resincronizzazione cardiaca), impianti sottocutanei di \"Loop recorder\" (registratori a ciclo continuo), interventi di ablazione sia attraverso cateteri-elettrodo checon le tecnologie laser.\nIl sostantivo aritmologia usato nell'ambito della fisiologia clinica come sinonimo di aritmiologia vuole indicare lo studio della aritmia e, pertanto, combina il sostantivo aritmia (a privativa -in greco antico \u1f00- e -ritmia da ritmo -in greco antico \u1fe5\u03c5\u03b8\u03bc\u03cc\u03c2-) con -logia ( \u03bb\u03bf\u03b3\u03af\u03b1 ). La parola si presenta, per\u00f2, come omonima di aritmologia che vedrebbe la sua etimologia dal greco \u1f00\u03c1\u03b9\u03b8\u03bc\u03cc\u03c2 = numero, e \u03bb\u03cc\u03b3\u03bf\u03c2= logos, \"parola\", \"discorso\" e significa, invece, studio del significato dei numeri.\nPotrebbe essere pi\u00f9 chiaro ai fini di una corretta disambiguazione l'uso del solo sostantivo aritmiologia e del suo aggettivo aritmiologico."}
{"id": "61176", "revid": "830939", "url": "https://it.wikipedia.org/wiki?curid=61176", "title": "Tullio Regge", "text": "I suoi studi hanno dato contributi fondamentali alla fisica e alla fisica matematica, fra i quali l'elaborazione di un nuovo approccio formale alla relativit\u00e0 generale, la scoperta di particolari propriet\u00e0 matematiche di certe soluzioni delle equazioni di Einstein, lo studio di alcuni aspetti matematici della teoria delle interazioni forti.\nBiografia.\nLaureatosi in fisica a Torino nel 1952 con Mario Verde e Gleb Wataghin, sotto consiglio di Eduardo Caianiello dal 1954 al 1956 frequent\u00f2 la Rochester University, dove consegu\u00ec il dottorato in fisica con Robert Eugene Marshak come relatore. Nello stesso periodo conobbe John Archibald Wheeler, che lo indirizz\u00f2 verso lo studio della struttura matematica di particolari soluzioni a simmetria sferica delle equazioni di campo della relativit\u00e0 generale, pubblicando con lui nel 1957 i primi lavori sulla metrica di Schwarzschild e sulla stabilit\u00e0 dei buchi neri, dando cos\u00ec il via alla teoria perturbativa lineare dei buchi neri. Sotto consiglio di Wheeler e Kurt Symanzik, dal 1958 al 1959 pass\u00f2 poi un periodo di studi in Germania, collaborando con Heisenberg al Max Planck Institut di Monaco di Baviera.\nProprio a questo periodo, dopo alcuni studi sulla teoria della simmetria in meccanica quantistica, risalgono i suoi contributi alla formalizzazione dei processi d'urto ad alta energia fra particelle (scattering), nei quali, sviluppando un'idea risalente ad Arnold Sommerfeld sull'estensione continua di un momento angolare a valori complessi (che lo condurr\u00e0 poi al concetto di momento angolare complesso), individu\u00f2 particolari poli, denominati \"poli di Regge\", di certe funzioni complesse relative alla matrice d'urto (ampiezze d'urto) (cfr. matrice S) di una classe di fenomeni di scattering non relativistico, che diedero il via a importanti capitoli della teoria dello scattering e della teoria delle interazioni forti della fisica delle alte energie. Quest'ultimi lavori porteranno, tra l'altro, alla formulazione dei primi modelli a risonanza duale, preludio alla futura teoria delle stringhe.\nNel 1961 ottenne la prima cattedra di relativit\u00e0 all'Universit\u00e0 di Torino, appositamente creata per lui. In quegli anni, all'Istituto di Fisica di Torino, collabor\u00f2, oltrech\u00e9 con Alessandro Bottino, Vittorio De Alfaro e Anna Longoni, soprattutto con Giorgio Ponzano, con il quale formul\u00f2 uno dei primi modelli di gravit\u00e0 quantistica (\"modello Ponzano-Regge\"). Sempre negli anni sessanta, defin\u00ec quello che \u00e8 oggi noto come \"calcolo di Regge\", una formulazione discreta della relativit\u00e0 generale basata sui simplessi, che lo port\u00f2 ad introdurre la nozione di gravit\u00e0 discreta, uno dei primi modelli di teoria di gauge su reticolo.\nSuccessivamente, nel 1963, ritorn\u00f2 negli Stati Uniti, prima alla Princeton University e poi all'Institute for Advanced Study per volere di Robert Oppenheimer, divenendo membro di questo istituto nel 1964 e rimanendo tale fino agli anni '80. In questo secondo periodo americano, in collaborazione con Wheeler e Remo Ruffini, Regge forn\u00ec ulteriori importanti contributi all'astrofisica relativistica e alla geometrodinamica di Wheeler.\nNel 1978, ritorn\u00f2 definitivamente in Italia, riprendendo l'insegnamento ed iniziando a collaborare con molti del gruppo di fisici teorici (parecchi dei quali suoi compagni di studi ed altri, suoi allievi) dell'Istituto di Fisica dell'Universit\u00e0 di Torino \u2013 formato, fra gli altri, da Wanda Alberico, Mauro Anselmino, Maria Barbaro, Anna Ceresole, Vittorio De Alfaro, Marialuisa Frau, Sergio Fubini, Pino Furlan, Alberto Giovannini, Ferdinando Gliozzi, Alberto Lerda, Ezio Maina, Alfredo Molinari, Giampiero Passarino, Nanni Pollarolo, Giorgio Ponzano, Enrico Predazzi, Mario Rasetti, Cesare Rossetti, Stefano Sciuto, Riccardo Zecchina \u2013 su argomenti di meccanica quantistica avanzata, teoria statistica dei sistemi a molti corpi, metodi matematici della teoria di gauge, teoria dei sistemi dinamici. In seguito si dedic\u00f2 alla nascente teoria della supersimmetria ed alla supergravit\u00e0, assieme a Leonardo Castellani, Alessandro D'Adda, Riccardo D'Auria, Pietro Fr\u00e8 ed altri validi fisici del gruppo torinese, formulando una propria teoria geometrica della supergravit\u00e0 in bassa dimensione, denominata \"group-manifold approach to supergravity\", basata su nuove strutture geometriche ispirate al precedente lavoro di \u00c9lie Cartan sulla teoria unificata dei campi e la teoria della rappresentazione di gruppi continui. Dal 1983 collaboro` con Jeanette E. Nelson sulle teorie della gravit\u00e0 in dimensioni tre.\nPi\u00f9 volte membro della divisione teorica del CERN di Ginevra, dal 1995 insegn\u00f2 teorie quantistiche della materia presso il Politecnico di Torino, ricoprendo il ruolo di professore emerito della I Facolt\u00e0 di Ingegneria, e conducendo originali ed innovativi studi e ricerche di meccanica statistica su reticolo, applicati poi alla fisica della materia condensata. Regge fu anche membro dell'Accademia dei XL e dell'Accademia Nazionale dei Lincei e presidente onorario della Societ\u00e0 italiana di relativit\u00e0 generale e fisica della gravitazione (SIGRAV).\nSposato con Rosanna Cester, fisica, conosciuta negli USA nel 1954, la coppia ha avuto tre figli, Daniele, Marta e Anna.\n\u00c8 morto all'ospedale San Luigi di Orbassano il 23 ottobre 2014 all'et\u00e0 di 83 anni per le complicanze di una polmonite. Il rito funebre civile si \u00e8 svolto presso la Sala del commiato del Cimitero monumentale di Torino, dove la salma \u00e8 stata cremata.\nAltre attivit\u00e0.\nDa giovane, \u00e8 stato un buon giocatore di rugby, fino a quando non \u00e8 stato colpito da una forma di distrofia muscolare, che lo ha progressivamente ridotto, dal 1990 in poi, su una sedia a rotelle.\nAll'impegno come scienziato e ricercatore ha affiancato un'intensa e autorevole attivit\u00e0 come divulgatore e pensatore. Esord\u00ec nella divulgazione scientifica sul quotidiano torinese \"Gazzetta del Popolo\" nel 1979. Dopo la chiusura di questo giornale prosegu\u00ec questa attivit\u00e0 su \"La Stampa\" e, fino al 2005, anche sul supplemento \"Tuttoscienze\".\nNegli anni '70, si \u00e8, fra l'altro, cimentato con successo nell'attivit\u00e0 di \"designer\", progettando, secondo una ben precisa visione matematica abbinata ad un certo gusto estetico, la nota poltrona \"Detecma\" prodotta da Gufram, divenuta negli anni una classica opera da collezione dei principali musei internazionali d'arte moderna.\nAttivo anche in politica, alle Elezioni europee del 1989 Regge fu eletto parlamentare con il Partito Comunista Italiano, ottenendo preferenze nella Circoscrizione Italia nord-occidentale. Collaborava poi con il CICAP, di cui nel 1990 fu fondatore insieme a Piero Angela nel ruolo di \"garante scientifico\", subentrando a Edoardo Amaldi. Pubblicava, inoltre, in maniera continuativa, un editoriale su \"Le Scienze\", edizione italiana di \"Scientific American\".\nRiconoscimenti.\nFra i principali riconoscimenti internazionali, ha ricevuto:\nGli \u00e8 stato inoltre dedicato l'asteroide 3778 Regge."}
{"id": "61180", "revid": "6923", "url": "https://it.wikipedia.org/wiki?curid=61180", "title": "Isola di Vivara", "text": "L'isola di Vivara \u00e8 una piccola isola del golfo di Napoli, di propriet\u00e0 privata, appartenente al gruppo delle isole Flegree e posta tra Procida, a cui \u00e8 unita da un ponte, e Ischia.\nEtimologia.\nL'origine del nome Vivara, di cui \u00e8 attestata altres\u00ec la forma \"Bivaro\", \u00e8 stata ed \u00e8 oggetto di discussione; alcuni linguisti preferiscono riprendere la desueta denominazione \"Vivaro\". La tesi pi\u00f9 accreditata vorrebbe che il toponimo derivi dal latino \"vivarium\", cio\u00e8 'vivaio, luogo in cui si allevano mitili, anguille o altri animali marini'; d'altra parte anche la vicina Lacco Ameno sembra portare lo stesso nome, anche se qui trova pi\u00f9 antica origine nella lingua greca (\"\u03bb\u03ac\u03f0\u03f0\u03bf\u03c2\", appunto 'lago, laguna, vivaio'). Un'ulteriore ipotesi vede l'origine del nome in una distorsione di quello del primo proprietario dell'isola nel XVII secolo, il duca di Bovino, Giovanni de Guevara. Si \u00e8 perfino osservato, rifendosi a una derivazione celtico-sassone, che il termine significherebbe castoro, e che a Vivara fosse un tempo diffusa l'arvicola acquatica europea (\"Arvicola amphibius\"), roditore vagamente simile al castoro.\nGeografia.\nL'isola misura circa 0,4\u00a0km\u00b2 e ha un perimetro di circa 3\u00a0km con una forma a mezzaluna; il punto pi\u00f9 elevato misura 110 metri sul livello del mare ed \u00e8 situato al centro dell'isolotto.\nVivara \u00e8 sottoposta alla giurisdizione amministrativa del Comune di Procida, cui \u00e8 collegata da un ponte non carrozzabile che sostiene la condotta idrica che rifornisce Ischia. \u00c8 attualmente disabitata ed \u00e8 una riserva naturale statale. Il suo litorale \u00e8 inoltre compreso nell'Area marina protetta Regno di Nettuno.\nI punti estremi sono la \"punta di Mezzogiorno\" a Sud e la \"punta Capitiello\" a Nord, rivolta verso l'isola di Procida. La \"punta d'Alaca\", ad Ovest, definisce il punto pi\u00f9 stretto del canale d'Ischia, mentre tutta la costa orientale, ripida e scoscesa, viene chiamata \"La Carcara\" con riferimento ad un impianto di cui rimangono scarse tracce.\nFormazione dell'isola.\nL'isola costituisce il margine occidentale di un cratere vulcanico originatosi circa 55000 anni fa, oggi sommerso, delimitato sul lato orientale dal promontorio di \"Santa Margherita\" nell'isola di Procida.\nSicuramente ancora in epoca romana Vivara era collegata all'isola di Procida da una stretta falesia, oggi scomparsa, sul lato settentrionale del cratere.\nLo specchio d'acqua circolare corrispondente al cratere, compreso tra Vivara e Procida \u00e8 denominato \"golfo di Genito\".\nStoria e popolamento.\nEt\u00e0 del bronzo.\nL'esistenza di un centro dell'et\u00e0 del bronzo con frammenti di ceramiche importate dall'Egeo fu accertata dall'archeologo di origine tedesca Giorgio Buchner, negli anni trenta del '900.\nDal 1975 circa vi si svolgono campagne di scavo, in una prima fase curate dall'Universit\u00e0 degli Studi di Roma \"Sapienza\". Attualmente le ricerche sono a cura dell'Universit\u00e0 \"Suor Orsola Benincasa\" di Napoli.\nGli scavi hanno documentato numerosi aspetti dell'insediamento databile tra il XVII e il XIV secolo a.C. (aspetti culturali \"di Punta Mezzogiorno, protoappenninico di Punta d'Alaca, appenninico\").\nCampagne di esplorazione sottomarina hanno inoltre permesso di scoprire tracce di popolamento fino a 6-9 metri di profondit\u00e0, indice di un abbassamento del suolo databile intorno alla fine dello stesso periodo e riconducibile, molto probabilmente, a dinamiche di bradisismo simili a quelle di altre aree dei Campi Flegrei (vedi Baia). L'isola doveva dunque essere pi\u00f9 estesa di quanto sia oggi.\nL'importanza degli scavi di Vivara, iniziati negli anni settanta dopo le prime esplorazioni di Buchner, risiede nell'aver fornito un anello mancante nella ricostruzione delle dinamiche marinare nel Mediterraneo occidentale in epoca premicenea e protomicenea, innescando un processo di revisione globale delle possibili navigazioni egee.\nProbabilmente in quell'epoca (periodo definito dagli archeologi di passaggio dal \"Bronzo Antico\" al \"Bronzo Medio\"), l'isola di Vivara costituiva un nodo di collegamento e di commercio in una rete di comunicazioni marittime che collegava le regioni dell'alto Tirreno, sede di importanti affioramenti di minerali metallici (fra i quali il rame), con il Mediterraneo orientale.\nEpoca moderna.\nDal XII secolo a.C. ogni traccia di vita stabile su Vivara scompare per circa due millenni, per riprendere soltanto in epoca moderna con la costruzione, nel 1681, di una villa colonica sul pianoro sommitale che rimane ancor oggi l'unica costruzione di rilievo dell'isola.\nVerso la met\u00e0 del XVIII secolo, il re Carlo di Borbone, fece di Vivara una sua riserva di caccia, popolandola, tra l'altro di fagiani, conigli e caprioli.\nLa propriet\u00e0 dell'isola pass\u00f2 in seguito al Comune di Procida (1818), e quindi a privati, tra cui Biagio Scotto La Chianca, che introdussero le coltivazioni della vite e dell'ulivo) per passare, nel 1940, all'Ospedale di Procida (denominato \"Albano Francescano\", oggi fondazione di diritto privato); dal 15 maggio 2015, dopo una causa durata 16 anni, l'isola ritorna infine agli eredi dei Scotto La Chianca.\nNel 1957 fu costruito, per il passaggio dell'acquedotto che raggiunge Ischia, uno stretto ponte di collegamento con Procida e, finalmente, nel 1972 l'isola fu assegnata in fitto alla Regione Campania, che le riconobbe lo status di oasi di protezione naturale.\nDal 1977 al 1993 Giorgio Punzo, docente in pensione e appassionato naturalista, visse sull'isola, impegnandosi personalmente nell'opera di studio, protezione e valorizzazione dell'ambiente naturale di Vivara. Tale impegno non fu tuttavia appoggiato dalle istituzioni, tanto che, quando scadde il fitto che l'Ente Proprietario dell'isola aveva concesso alla Regione Campania, quest'ultima decise di non rinnovare il contratto, sfrattandolo di fatto dall'isola.\nDa allora Vivara ha vissuto una situazione di degrado causato sia dall'incuria sia dall'opera di vandali e bracconieri che hanno potuto agire in quasi completa libert\u00e0 almeno fino al 2009, anno in cui la fondazione proprietaria ha provveduto a chiudere i varchi abusivi presenti e instaurato una collaborazione con il servizio di vigilanza volontaria della LIPU che ha potenziato la sorveglianza gi\u00e0 assicurata dal Corpo Forestale dello Stato.\nNel 2002, con decreto ministeriale 24/06/2002 (pubblicato in G.U. n. 225 del 25/09/2002), l'isola \u00e8 diventata una \"riserva naturale statale\" nonch\u00e9 \"sito di importanza comunitaria e zona di protezione speciale\" nell'ambito della rete Natura 2000, il cui presidente designato \u00e8 attualmente l'imprenditore napoletano Maurizio Marinella.\nPer lungo tempo il Comitato di Gestione non \u00e8 riuscito a provvedere alla gestione ordinaria dell'isolotto per problemi di ordine burocratico. Il 22 marzo 2013, tuttavia, viene firmato un protocollo d'intesa tra il Comune di Procida e il Comitato di Gestione, consentendo l'accesso ai turisti durante le festivit\u00e0 pasquali, dopo ben 11 anni dalla sua chiusura al pubblico.\nDa aprile 2017, grazie a un nuovo protocollo tra Comitato di gestione della Riserva e il Comune di Procida, quest'ultimo si occupa della gestione delle visite con guide abilitate."}
{"id": "61181", "revid": "1982", "url": "https://it.wikipedia.org/wiki?curid=61181", "title": "Vivara", "text": ""}
{"id": "61182", "revid": "1982", "url": "https://it.wikipedia.org/wiki?curid=61182", "title": "Vivara (isola)", "text": ""}
{"id": "61185", "revid": "991694", "url": "https://it.wikipedia.org/wiki?curid=61185", "title": "Episodio V - L'impero colpisce ancora", "text": ""}
{"id": "61193", "revid": "125035632", "url": "https://it.wikipedia.org/wiki?curid=61193", "title": "Napoleone (Bonelli)", "text": "Napoleone \u00e8 un personaggio dei fumetti protagonista di una omonima serie a fumetti bimestrale pubblicata dalla Sergio Bonelli Editore, creato nel 1997 da Carlo Ambrosini e pubblicato fino al 2006.\nGenesi del personaggio.\nLa figura di Napoleone nei suoi tratti fisici e caratteriali \u00e8 ispirata a Marlon Brando. Nell'idea originale doveva essere un po' pi\u00f9 adulto e trasandato e un po' pi\u00f9 grasso e avrebbe dovuto ambientarsi a Milano, citt\u00e0 dell'autore e l'Hotel Astrid, pensione di cui il personaggio ha la propriet\u00e0, avrebbe dovuto essere in Via Paolo Sarpi, nella zona nota come la Chinatown milanese ma alla fine la preoccupazione che Milano fosse una localit\u00e0 troppo nota ai lettori ha portato a scegliere la Svizzera e una citt\u00e0 come Ginevra che essendo poco nota al grande pubblico ha il vantaggio di essere lontana come il pi\u00f9 esotico dei posti.\nBiografia del personaggio.\nNapoleone Di Carlo \u00e8 un albergatore svizzero di Ginevra, ex poliziotto, cresciuto in Etiopia dalla quale \u00e8 fuggito in seguito alla rivoluzione e al conseguente massacro della sua famiglia. L'amicizia che lo unisce al commissario Dumas lo trascina spesso in indagini strane. Si porta dietro tre allucinazioni di nome Lucrezia, Caliendo e Scintillone. Sono tutti alti una decina di centimetri: Lucrezia \u00e8 una ninfa molto sensibile e femminile, Caliendo \u00e8 un maggiordomo serio e molto ligio alle regole, Scintillone \u00e8 un anfibio parlante insofferente nei confronti delle imposizioni. Ognuno di essi rappresenta un lato della personalit\u00e0 di Napoleone ed egli parla loro come se fossero persone in carne ed ossa. Questi tre proiezioni lo lasciano soltanto per recarsi in un luogo fuori dallo spazio e dal tempo, dove i sogni e le idee degli uomini trovano posto. Qui trovano un cavallo parlante ed erudito dallo spiccato accento romagnolo. Altri comprimari sono l'ispettore Boulet, che spesso lo accompagna nelle indagini, vestendosi con orribili cravatte stravaganti, Allegra, ragazzina orfana salvata da Napoleone e della quale \u00e8 tutore e anch'essa con un suo spiritello che l'accompagna chiamato Robespierre; inoltre ha una profonda e tenace cotta per Napoleone. Infine la burbera signora Simenon, governante dell'Hotel Astrid, che si lamenta continuamente di Napoleone ma gli \u00e8 molto affezionata.\nNapoleone \u00e8 un giallo di tipo introspettivo, che tenta di far emergere le stranezze della personalit\u00e0 umana. Napoleone spesso non condanna i criminali che ferma o che tenta di fermare, ma si limita a cercare di capire che cosa accade nella loro mente.\nStoria editoriale.\nAmbrosini ha disegnato tutte le copertine degli albi e scritto gran parte delle storie; altri sceneggiatori furono Diego Cajelli, Paolo Bacilieri e Alberto Ostini. Tra i disegnatori, oltre allo stesso Ambrosini, ci furono Bacilieri, Marco Nizzoli, Giulio Camagni, Gabriele Ornigotti, Pasquale Del Vecchio.\nIl progetto originale degli autori prevedeva che la serie si concludesse con il numero 8. Tuttavia la dedizione con cui una nuova schiera di artisti aveva affiancato Carlo Ambrosini nella realizzazione dei primi albi convinse l'editore a prolungarne la vita, nonostante le vendite non fossero incoraggianti. La serie chiude nel luglio del 2006 con il n. 54, un albo in cui il protagonista e il suo acerrimo nemico (il Cardinale) si scontrano per decidere il destino dell'umanit\u00e0.\nIl 23 aprile 2014, all'interno di Dylan Dog Color Fest n. 12, viene pubblicato un crossover tra Napoleone e Dylan Dog. La storia, intitolata \u201cBuggy\u201d, \u00e8 scritta e sceneggiata da Carlo Ambrosini, disegnata da Paolo Bacilieri e colorata da Erika Bendazzoli.\nA Lucca Comics &amp; Games 2016 Carlo Ambrosini ha presentato in anteprima il volume \u201cNapoleone: Oltre i confini delle sfere stellate\u201d, che ripropone tre storie da lui scritte e disegnate. Il volume \u00e8 in seguito pubblicato il 30 novembre 2016.\nNell'ottobre 2016 vengono annunciate tre storie inedite gi\u00e0 in lavorazione, scritte da Ambrosini in collaborazione con Paolo Bacilieri e Giulio Camagni\nI tre albi sono stati pubblicati a partire dal 12 giugno 2019 nella collana \"Le storie\" nei numeri 81, 82, 83."}
{"id": "61196", "revid": "2184720", "url": "https://it.wikipedia.org/wiki?curid=61196", "title": "Gigi Proietti", "text": "Artista di formazione teatrale, campo nel quale ha mietuto notevole successo sin dagli inizi degli anni sessanta. Noto per le sue doti di affabulatore e trasformista, \u00e8 considerato uno dei massimi esponenti della storia del teatro italiano; nel 1963 grazie a Giancarlo Cobelli esord\u00ec nel \"Can Can degli italiani\", per poi interpretare senza sosta numerosi spettacoli teatrali sino all'incontro con Carlo Molfese con il quale mise in scena \"A me gli occhi, please\", nel 1976 al Teatro Tenda di piazza Mancini a Roma, esempio di teatro-grafia che segn\u00f2 uno spartiacque nel modo di intendere il teatro, e al quale seguiranno numerosissime repliche anche con nuove versioni nel 1993, nel 1996, e nel 2000, attraversando i pi\u00f9 importanti teatri italiani. Lo spettacolo segn\u00f2 un record di oltre presenze al Teatro Tenda di Roma.\nAffermatosi come attore teatrale, ebbe anche esperienze nel campo televisivo, al quale si dedic\u00f2 fugacemente tra la fine degli anni sessanta e l'inizio degli anni settanta: prese parte allo sceneggiato \"Il circolo Pickwick\" di Ugo Gregoretti, collaborazione che prosegu\u00ec successivamente con esperienze televisive di minor rilevanza. Tra gli anni settanta e gli anni ottanta fu inoltre protagonista di svariati spettacoli di successo come \"Sabato sera dalle nove alle dieci\", \"Fatti e fattacci\", \"Fantastico\" e \"Io a modo mio\". Verso la fine degli anni settanta ha anche aperto il \"Laboratorio di esercitazioni sceniche\", che ha visto tra i suoi allievi numerosi personaggi divenuti poi volti noti dello spettacolo italiano.\nNonostante il sodalizio con il cinema non abbia spesso dato i frutti sperati, ha raggiunto la consacrazione cinematografica nel 1976 con \"Febbre da cavallo\", nel ruolo dell'incallito scommettitore \"Mandrake\", che con il passare degli anni \u00e8 divenuto un vero e proprio film di culto, che ha ripreso nel 2002, anno nel quale ha iniziato un forte sodalizio con i fratelli Carlo ed Enrico Vanzina.\nA partire dagli anni novanta, parallelamente al successo ottenuto in teatro, \u00e8 stato protagonista di svariate serie televisive di successo, prima fra tutte la serie per la Rai \"Il maresciallo Rocca\", iniziata nel 1996 e divenuta una delle serialit\u00e0 di maggior audience della televisione italiana, spianandogli inaspettatamente la strada verso una vera e propria seconda giovinezza. Sempre per la Rai \u00e8 stato anche San Filippo Neri nella miniserie \"Preferisco il Paradiso\", il cardinale Romeo Colombo da Priverno in \"L'ultimo papa re\", il misterioso generale Nicola Persico in \"Il signore della truffa\", e lo stravagante giornalista Bruno Palmieri in \"Una pallottola nel cuore\".\nHa avuto anche esperienze come cantante, facendo parte del gruppo musicale Trio Melody, insieme a Stefano Palatresi e Peppino di Capri, oltre che come poeta e scrittore. Nel 2017, a vent'anni dall'ultima esperienza, \u00e8 tornato in televisione come protagonista del programma \"Cavalli di battaglia\", tratto dall'omonima tourn\u00e9e celebrante i suoi 50 anni di carriera.\nBiografia.\nGiovent\u00f9 e gavetta come cantante e attore.\nFiglio di Romano Proietti (8 febbraio 1903 \u2013 10 settembre 1992), di Porchiano del Monte (frazione del Comune di Amelia), e della casalinga Giovanna Ceci (21 aprile 1904 \u2013 22 dicembre 1993), di San Clemente di Leonessa, ha vissuto i primi dieci mesi della sua vita in una casa in via di sant'Eligio (una traversa di via Giulia) a Roma, per poi trasferirsi vicino in zona Colosseo, poi al Tufello (dove dopo la sua morte \u00e8 stato realizzato un \"murale\" in sua memoria) e all'Alberone. Dopo essersi diplomato presso il \"Liceo Ginnasio Statale \"Augusto\"\" di Roma, si iscrive al corso di laurea in Giurisprudenza presso l'Universit\u00e0 \"La Sapienza\", che abbandoner\u00e0 a sei esami dalla laurea.\nAppassionato di musica sin da bambino, suona la chitarra, il pianoforte, la fisarmonica e il contrabbasso, e nel tempo libero inizia a esibirsi come cantante nelle feste studentesche, nei bar all'aperto, e, pi\u00f9 avanti, nei \"night-club\" pi\u00f9 celebri della capitale. In un'intervista al \"Fatto Quotidiano\" ricorder\u00e0, poi, che i personaggi della Roma dell'epoca sono stati in parte fonti di ispirazione per alcuni ruoli comici da lui interpretati sul grande schermo. A proposito di questo periodo dichiarer\u00e0: \u00abPer mantenermi agli studi cantavo nei night club. Cominciavo alle 10 di sera e finivo alle 4 del mattino, uscivo fuori con un collo gonfio [...] Non c'era misura di camicia che tenesse: ce voleva un copertone\u00bb. Il giovane Proietti, rivela tuttavia di non essere inizialmente interessato al mondo del teatro: \u00abAssolutamente no! A teatro non c'ero mai stato e poi non ero figlio di attori\u00bb. Anche i genitori, pur appoggiando la sua decisione, non erano del tutto convinti delle prime prove del giovane Luigi.\nIscrittosi al Centro Teatro Ateneo, fu allievo di personaggi di spicco come Arnoldo Fo\u00e0, Giulietta Masina e Giancarlo Sbragia. \u00abLa mattina frequentavo le lezioni, il pomeriggio provavo all'Ateneo, la sera cantavo nei locali notturni. Gli esami non finivano mai\u00bb commenter\u00e0. Nello stesso momento decide di lasciare definitivamente la facolt\u00e0 di Giurisprudenza, e inizia a frequentare il corso di mimica del Centro Universitario Teatrale tenuto da Giancarlo Cobelli, il quale nota subito le sue qualit\u00e0 di musicista e lo scrittura per uno spettacolo d'avanguardia da lui diretto, \"Can Can degli italiani\" (1963), composto da famosi scrittori quali Ercole Patti e Luigi Malerba, dove mette in musica un aforisma di Ennio Flaiano, \"Oh come \u00e8 bello sentirsi...\".\nA partire dal 1964 ricopre ruoli di contorno sul palcoscenico con il Gruppo Sperimentale 101 sotto la direzione di Antonio Calenda, dallo stesso Cobelli e anche con Andrea Camilleri, non ancora diventato celebre come scrittore. Il suo primo ruolo lo recita all'aperto, travestito da upupa, nella rappresentazione di \"Gli uccelli\" di Aristofane (1964) diretto da Giuseppe Di Martino. Dal 1968 ottiene ruoli da protagonista in diversi spettacoli messi in scena dal Teatro Stabile dell'Aquila, tra cui \"Il dio Kurt\" di Alberto Moravia e \"Operetta\" di Witold Gombrowicz.\nPrimi successi ed esordi cinematografici.\nProietti nel 1964 fa un piccolo cameo in \"Se permettete parliamo di donne\" di Ettore Scola. Tuttavia \u00e8 nel 1966 che esordisce contemporaneamente sul grande e piccolo schermo. In ogni caso il suo primo ruolo, per una curiosa coincidenza, \u00e8 quello di un maresciallo dei carabinieri, lo stesso che trent'anni dopo lo porta alla grande notoriet\u00e0. Al cinema lo vediamo in un episodio di \"Le piacevoli notti\" nel 1966, e in ruoli pi\u00f9 corposi in \"Lo scatenato\", \"La matriarca\" e \"Una ragazza piuttosto complicata\". Tinto Brass \u00e8 il primo regista a valorizzarlo con un ruolo da protagonista nel suo film \"L'urlo\" del 1968, presentato alla Quinzaine des R\u00e9alisateurs di Cannes.\nIn televisione esordisce nello sceneggiato \"I grandi camaleonti\" (1964), diretto da Edmo Fenoglio. Insieme a Ugo Gregoretti compare in ruoli soddisfacenti, come quello del truffatore Alfred Jingle in \"Il Circolo Pickwick\" (1967), trasposizione dell'omonimo romanzo di Charles Dickens, dove compone e canta anche la sigla finale, \"La ballata di Pickwick\". Proprio durante le sedute di registrazione di questa canzone, incontra un giovane di Poggio Bustone, che in quel brano suona la chitarra, musicista sotto contratto con la casa discografica Ricordi e destinato alla grande notoriet\u00e0, Lucio Battisti. Sar\u00e0 il loro primo e ultimo incontro, ricordato in seguito dallo stesso Proietti in un'intervista durante una trasmissione celebrativa sul cantante.\nTuttavia il primo, inaspettato successo arriva nel 1970, quando viene improvvisamente chiamato a sostituire Domenico Modugno, ufficialmente a causa di un incidente capitatogli (ma ufficiosamente, sembra, a causa di dissapori con l'autore e co-protagonista della commedia, Renato Rascel) nella parte di Ademar nella commedia musicale di Garinei e Giovannini \"Alleluja brava gente\": \u00abUna botta di fortuna. L\u00ec capii che si poteva coniugare il teatro ludico con la qualit\u00e0 artistica: il cosiddetto teatro popolare\u00bb.\nIl trionfo dei \"One-Man Show\".\nTra il 1965 e il 1970, sia con il Gruppo Sperimentale di Calenda sia senza, Proietti porta in scena anche prove particolari come \"Il mercante di Venezia\", \"Le mammelle di Tiresia\" e \"Il misantropo\" di Moli\u00e8re. Con \"Il dio Kurt\" del 1969, ennesimo successo del gruppo sperimentale, Proietti capisce di dover affrontare il palcoscenico da solista per non rimanere ingabbiato in ruoli eternamente comprimari.\nDopo aver recitato nel 1974 il ruolo di Neri Chiaramantesi nel dramma di Sem Benelli \"La cena delle beffe\", accanto a Carmelo Bene, nel 1976 stringe un proficuo sodalizio con lo scrittore Roberto Lerici, insieme al quale scrive e dirige i suoi spettacoli, rimasti nella storia, \"A me gli occhi, please\" (1976), riportato in scena nel 1993, 1996 e nel 2000, in una memorabile \"performance\" allo Stadio Olimpico della sua citt\u00e0 natale, oltre a \"Come mi piace\" (1983), \"Leggero leggero\" (1991) e, per la televisione, \"Attore amore mio\" (1982) e \"Io a modo mio\" (1985).\nIn questi spettacoli Proietti, totalmente privo di guida registica, ha modo di scatenare la sua \"verve\" attoriale come monologhista, cantante, imitatore, ballerino, in estenuanti \"tour de force\" che ottengono un dirompente successo di pubblico; dalle sei serate inizialmente previste si superano agevolmente le 300, con oltre 2000 spettatori di media a riempire i teatri tenda e i palasport di tutta l'Italia, ammirato e stimato anche da importanti personalit\u00e0 come Federico Fellini (il quale dapprima pensa a lui per il ruolo di Giacomo Casanova nel suo film \"Il Casanova di Federico Fellini\", poi assegnato a Donald Sutherland e del quale sar\u00e0 un efficace doppiatore) ed Eduardo De Filippo.\nAncora oggi \"A me gli occhi, please\", anche per i suoi risvolti in parte drammatici, \u00e8 riconosciuta una delle prove teatrali pi\u00f9 riuscite e uniche di sempre. La collaborazione tra Proietti e Roberto Lerici si pu\u00f2 ben paragonare a quella, altrettanto proficua, tra Giorgio Gaber e Sandro Luporini per il teatro canzone. Dopo la morte di Roberto Lerici, avvenuta nel 1992 per infarto, Proietti porta in scena e dirige altri due spettacoli solisti, \"Prove per un recital\" (1996) e \"Io, T\u00f2to e gli altri\" (2002). Nel 2004 ha portato in tour lo spettacolo \"Serata d'Onore\", premiato il 20 agosto all'Arena di Catanzaro con il Riccio d'Argento come migliore spettacolo dell'anno nella rassegna Fatti di Musica.\nFra teatro, cinema, TV e radio.\nNegli anni 1970 recita come protagonista nei film \"Gli ordini sono ordini\" (1970), \"Meo Patacca\" (1972), \"Conviene far bene l'amore\" (1975), \"Languidi baci, perfide carezze\" (1976). Notevoli sono anche le partecipazioni in film di rilievo come \"La propriet\u00e0 non \u00e8 pi\u00f9 un furto\" (1973) di Elio Petri, \"L'eredit\u00e0 Ferramonti\" (1976) e soprattutto in \"Casotto\" (1977) insieme a Ugo Tognazzi e una giovane Jodie Foster. Passa con notevole disinvoltura dalla commedia al ruolo impegnato, dal dramma erotico al film grottesco, quindi partecipa a film di Mauro Bolognini, Mario Monicelli, Elio Petri e Luigi Magni, ma forse soltanto Alberto Lattuada gli offre un ruolo compiuto sul versante drammatico nel film \"Le far\u00f2 da padre\" (1974).\nPartecipa inoltre ad alcuni film statunitensi diretti da registi di prestigio come Sidney Lumet, Robert Altman e Ted Kotcheff, nonch\u00e9 con il francese Bertrand Tavernier. Ma la consacrazione cinematografica arriva nel 1976 con il ruolo dello sfortunato indossatore Bruno Fioretti, detto Mandrake, che inventa qualsiasi stratagemma per poter giocare ai cavalli in societ\u00e0 con alcuni suoi amici perdendo regolarmente, nella commedia di Steno \"Febbre da cavallo\".\nLa pellicola, accolta inizialmente con freddezza da parte della critica cinematografica, con il passare degli anni, grazie anche ai molteplici passaggi televisivi, \u00e8 diventata un vero e proprio film di culto; una delle sequenze pi\u00f9 memorabili del film \u00e8 senza dubbio quella della storica tris, che si ritorcer\u00e0 contro i tre protagonisti, dei cavalli \"King, Soldatino e D'Artagnan\".\nCon Gregoretti lavora ancora nel 1974 in uno spettacolo sperimentale che tenta di fondere il variet\u00e0 con lo sceneggiato, \"Sabato sera dalle nove alle dieci\", dove Proietti \u00e8 conduttore, compone e canta la sigla iniziale e interpreta quattro ruoli, e in uno sceneggiato ispirato a Emilio Salgari, \"Le tigri di Mompracem\" (1974), ricordato per il largo uso del \"chroma key\", dove interpreta il ruolo di Sandokan due anni prima di Kabir Bedi. Insieme ad Antonello Falqui raggiunge la vetta massima a livello artistico sul piccolo schermo con il variet\u00e0 girato a colori \"Fatti e fattacci\" (1975), insieme a Ornella Vanoni, Giustino Durano e Massimo Giuliani, dove interpreta il cantastorie di una scalcinata compagnia di saltimbanchi in un viaggio a puntate attraverso il folklore di quattro citt\u00e0 italiane: Roma, Milano, Napoli e Palermo. Alla Sicilia dedica ancora un omaggio in quello stesso anno, cantando in lingua siciliana la celeberrima \"Ballata di Carini\", musicata da Romolo Grano e utilizzata come sigla iniziale dello sceneggiato televisivo \"L'amaro caso della baronessa di Carini\" (1975), diretto da Daniele D'Anza, con Ugo Pagliai e Janet Agren.\nAlla radio incontra un notevole successo nella trasmissione \"Gran variet\u00e0\", dove partecipa tre volte: nella primavera del 1973 interpreta il personaggio di Avogadro il ladro; nell'estate del 1975 \u00e8 un irresistibile conquistatore femminile che a parole \u00e8 infallibile, e alla prova dei fatti accumula continui disastri; e nell'autunno del 1978 interpreta il personaggio del Mago della Garbatella e canta inoltre la sigla di chiusura della trasmissione, \"Me vie' da piagne\".\nLa nascita del Laboratorio di esercitazioni sceniche.\nNel 1978 assume, insieme a Sandro Merli, la direzione artistica del Teatro Brancaccio di Roma, creando un suo Laboratorio di Esercitazioni Sceniche per i giovani attori (la stessa cosa far\u00e0 Vittorio Gassman con la sua Bottega Teatrale di Firenze), portando in scena con i suoi allievi durante gli anni ottanta numerosi spettacoli assai apprezzati. In particolare questa particolare gavetta segner\u00e0 l'esordio di tanti futuri e apprezzati volti del mondo dello spettacolo: tra questi ci furono Giorgio Tirabassi, Pino Quartullo, Gianfranco Jannuzzo, Massimo Wertm\u00fcller, Paola Tiziana Cruciani, Rodolfo Lagan\u00e0, Patrizia Loreti, Silvio Vannucci, Francesca Reggiani, Stefano Ambrogi, Giovanni Guardiano, Francesca Nunzi, Flavio Insinna, Giampiero Ingrassia, Chiara Noschese, Enrico Brignano, Nadia Rinaldi, Gabriele Cirilli, Edoardo Leo e Sveva Altieri.\nDi questo periodo Proietti ricorda che: \u00abCome diceva Gassman ai giovani attori, ho insegnato loro tutti i miei difetti. Ne sono nati tanti, ma non c'\u00e8 un mio erede ed \u00e8 giusto che non ci sia\u00bb. Come riveler\u00e0 anche Gianni Min\u00e0, in quel periodo Proietti mantenne la scuola da solo, con l'aiuto di Mario Bussolino, prima che arrivassero i contributi regionali. Nello stesso momento si cimenta anche con la regia teatrale, specializzandosi in adattamenti teatrali di successi cinematografici, oltre a curare la messa in scena di diverse opere liriche tra il 1983 e il 2002. Si cimenta con successo anche nel campo del doppiaggio, dove inizia nel 1964 prestando la voce al Gatto Silvestro dei \"cartoon\" della Warner Bros., quindi a celebri divi del grande schermo come Robert De Niro, Sylvester Stallone, Richard Burton, Richard Harris, Dustin Hoffman, Charlton Heston e Marlon Brando, nonch\u00e9 per George Segal in \"Tenderly\" di Franco Brusati e persino a Michel Piccoli nel \"Diabolik\" di Mario Bava. \u00c8 notevole il suo pirotecnico doppiaggio del personaggio del Genio della lampada nel film \"Aladdin\" (1992), prodotto dalla Walt Disney Pictures, che ripeter\u00e0 anche nei due \"sequel\" distribuiti soltanto in \"home video\", \"Il ritorno di Jafar\" e \"Aladdin e il re dei ladri\", e in due videogiochi ispirati al film, \"La sfida per Agrabah\" e \"La bottega dei giochi di Aladdin\". Tuttavia il suo lavoro pi\u00f9 celebre resta forse quello del primo \"Rocky\" del 1976, in cui doppi\u00f2 un esordiente Sylvester Stallone e di cui cur\u00f2 anche la direzione del doppiaggio.\nUn altro suo doppiaggio \u00e8 quello dei personaggi dei due draghi siamesi Devon e Cornelius nel film d'animazione \"La spada magica - Alla ricerca di Camelot\", dove li doppia con due toni di voce diversi.\nNella stagione 1980-1981 partecipa al programma domenicale \"Il baraccone\" condotto da Paolo Panelli, con Monica Vitti e Marcello Casco. Dietro il microfono torner\u00e0 soltanto nel 1995 come voce narrante dello sceneggiato \"Belfagor, ovvero il fantasma del Louvre\". Nel 1981 rientra in televisione con lo sceneggiato \"Fregoli\" diretto da Paolo Cavara, ispirato alla vita del grande trasformista Leopoldo Fregoli e suo ennesimo \"tour de force\", nel quale riveste i panni di ben 75 personaggi, oltre a comporre e cantare la sigla di chiusura, \"Prima de pija' sonno\".\nIl declino al cinema e conduttore televisivo.\nIl successo di \"Febbre da cavallo\" insieme a Enrico Montesano, avrebbe dovuto segnare la consacrazione di Proietti al cinema e l'inizio di una florida carriera cinematografica nel mondo della commedia all'italiana ma cos\u00ec non fu; infatti, escludendo la commedia di Sergio Citti del 1977 \"Casotto\", Proietti recita in due film di scarso successo di pubblico, \"Languidi baci... perfide carezze\" e \"Non ti conosco pi\u00f9 amore\" di Sergio Corbucci, non consentendo all'attore un decollo vero e proprio al cinema. Per tutti gli anni 1980 e 1990 Proietti partecipa a poche pellicole selezionate e in parti principalmente secondarie, come in \"\" di Renzo Arbore nel 1983 o in \"Mi faccia causa\" del 1985, nuovamente diretto da Steno.\nNel 1983 debutta come conduttore televisivo, guidando la quarta sfortunata edizione del variet\u00e0 \"Fantastico 4\" (1983), diretto da Enzo Trapani; lo \"show\" perse per la prima volta la sfida negli ascolti contro la concorrenza di \"Premiatissima\" del gruppo Fininvest, forse a causa del fatto che dopo tanti anni il programma perdeva il suo storico conduttore, Corrado Mantoni. \nRiscuoter\u00e0 maggiore fortuna come protagonista degli \"one-man show\" \"Io a modo mio\" (1986) e \"Di che vizio sei?\" (1988) per la regia di Adolfo Lippi, entrambi trasmessi dalla prima rete Rai. Tra il 1990 e il 1991 \u00e8 inoltre conduttore del fortunato \"Club 92\". Come regista televisivo debutta nel 1990 con una delle prime \"sitcom\" italiane, \"Villa Arzilla\", basato sulle vicende di un gruppo di anziani pensionanti in una casa di riposo, dove appare in brevi cameo come giardiniere della villa, riunendo alcuni grandi attori e attrici del passato come Giustino Durano, Fiorenzo Fiorentini, Ernesto Calindri, Marisa Merlini e Caterina Boratto. Otto anni pi\u00f9 tardi si autodirige nel film \"Un nero per casa\" (1998) interpretando la parte principale di un architetto.\nNel 1996 scrive e dirige un suo testo, \"Mezzefigure\", mentre nel 1998 \u00e8 la voce del narratore della fiaba \"Pierino e il lupo\" di Sergej Prokofiev, sotto la direzione orchestrale di Enrique Mazzola. Nel 2005 dirige Pino Quartullo e Sandra Collodel in \"Quella del piano di sopra\", commedia brillante di Pierre Chesnot, replicata nelle stagioni successive, ottenendo un notevole successo accanto a Sabrina Ferilli e Maurizio Micheli nella versione moderna nel classico di Hennequin e Veber \"La presidentessa\" (gi\u00e0 interpretato nel 1968 per la regia di Franco Enriquez), portato pi\u00f9 volte in \"tourn\u00e9e\". Nel 2007 lascia la direzione artistica del Teatro Brancaccio, per assumere quella del GranTeatro sempre a Roma fino alla chiusura nel 2016.\nI successi sul piccolo schermo.\nNel 1992 inizia a ottenere un consistente successo con le serie di telefilm \"Un figlio a met\u00e0\", bissato dal seguito \"Un figlio a met\u00e0 - Un anno dopo\" (1994), diretti da Giorgio Capitani, dove interpreta il ruolo di un doppiatore cinematografico (che esercita anche nella realt\u00e0 e con successo), quindi sempre diretto da Capitani nella sitcom \"Italian Restaurant\" (1994) con Nancy Brilli in cui \u00e8 il proprietario di un ristorante italiano a New York (nella realt\u00e0 Proietti, per breve tempo, ha effettivamente gestito un ristorante).\nNel 1996 arriva il successo della serie televisiva \"Il maresciallo Rocca\", creato dalla coppia di scrittori Laura Toscano e Franco Marotta e ancora diretto da Capitani, nella quale l'attore romano interpreta il ruolo di Giovanni Rocca, vedovo con tre figli, maresciallo comandante della stazione dei Carabinieri di Viterbo, che tra un caso e l'altro si innamora di una deliziosa farmacista, interpretata da Stefania Sandrelli. La serie, partita in sordina su Rai 2, conquista i favori del pubblico fino a superare agevolmente i dieci milioni di telespettatori a sera e a fare seria concorrenza a trasmissioni ampiamente collaudate come il Festival di Sanremo; l'ultima puntata del 12 marzo 1996 registr\u00f2 il record di quasi 16 milioni di spettatori permettendogli di vincere il Premio TV come personaggio maschile dell'anno. Il colossale successo impone ai due autori, ai registi (al veterano e collaudato Capitani si alternano Lodovico Gasparini, Jos\u00e9 Mar\u00eda S\u00e1nchez e Fabio Jephcott) e al protagonista la realizzazione di ben cinque stagioni, realizzate tra il 1998 e il 2005, e della miniserie conclusiva \"Il maresciallo Rocca e l'amico d'infanzia\" nel 2008, tutte su Rai 1.\nVerso la fine degli anni 1990 Proietti interpreta un altro personaggio creato da Toscano e Marotta, \"L'avvocato Porta\", in due stagioni dirette da Franco Giraldi per Canale 5, ma con minor successo. Per il grande successo di \"Il maresciallo Rocca\", la Rai affida a Proietti la conduzione del tradizionale spettacolo di Capodanno trasmesso su Rai 1 per la particolare edizione del 2000.\nIl ritorno al cinema e la nascita del Globe Theatre.\nNel 1994 ritorna al cinema con il ruolo del Cardinale Mazarino nel film \"Eloise, la figlia di D'Artagnan\", poi con il \"sequel\" di \"Febbre da cavallo\", \"Febbre da cavallo - La mandrakata\", diretto dal figlio di Steno, Carlo Vanzina, uscito nelle sale il 14 ottobre 2002 definito dallo stesso attore un \u00abritorno sul luogo del delitto\u00bb; la riproposizione dello storico trasformista indebitato Mandrake lo porta a vincere un Nastro d'argento come miglior attore protagonista. Nel 2012 viene scelto dal direttore di doppiaggio Francesco Vairano per sostituire Gianni Musy nel doppiaggio del personaggio di Gandalf (interpretato da Ian McKellen) nella trilogia di \"Lo Hobbit\".\nDal 1992 al 2003 \u00e8 direttore artistico del Teatro Kursaal Santalucia di Bari.\nNel 2003 da una sua idea nasce il teatro shakespeariano Silvano Toti Globe Theatre, di cui \u00e8 direttore e in cui ha diretto uno spettacolo (di \"Romeo e Giulietta\") e, nel 2017, finalmente recitato. L'opera scelta, \"Edmund Kean\" di Raymund FitzSimons, rievoca la vita e i successi dell'omonimo attore inglese shakespeariano definito \"genio e sregolatezza\" da Alexandre Dumas. Nel 2005 interpreta un veterinario nell'eponima \"fiction\" diretta da Jos\u00e9 Mar\u00eda S\u00e1nchez.\nAl cinema collabora sempre con i Vanzina, prima come protagonista nella commedia \"Le barzellette\" (2004), dove ripropone gran parte degli sketch e barzellette realizzate con successo durante le numerose ospitate televisive dagli anni 1980 a oggi, mentre poi nel filone del cine-cocomero, sottogenere dei film di Natale, nei poco fortunati \"Un'estate al mare\" e \"Un'estate ai Caraibi\", usciti nelle sale rispettivamente nelle estati del 2008 e del 2009. Il 2 aprile 2010 esce nelle sale \"La vita \u00e8 una cosa meravigliosa\" nuovamente diretto da Carlo Vanzina, affiancato da Vincenzo Salemme, Enrico Brignano, Nancy Brilli e Luisa Ranieri.\nGli ultimi anni.\nNel 2010 Proietti interpreta San Filippo Neri nella \"fiction\" TV dal titolo \"Preferisco il Paradiso\", prodotta da Lux Vide e trasmessa su Rai 1 con ottimi riscontri d'ascolto. L'anno successivo, nel 2011 recita in un'altra miniserie TV \"Il signore della truffa\" nel ruolo dell'ex truffatore di lungo corso Federico Sinacori, una co-produzione Artis e Rai Radiotelevisione Italiana, destinata alla prima serata RaiUno.\nAll'infuori del suo sodalizio con i Vanzina, al cinema lo ritroviamo nel 2011 in due pellicole: \"Tutti al mare\" di Matteo Cerami, \"remake\" del \"Casotto\" del 1977 diretto da Sergio Citti di cui fu uno degli interpreti principali, e in \"Box Office 3D - Il film dei film\" diretto e interpretato da Ezio Greggio, nel ruolo del Mago Silenzio (parodia di Albus Silente). Nel 2012 compare come \"guest-star\" in un episodio della \"fiction\" \"I Cesaroni\", per poi tornare in TV nel 2013 come interprete della \"fiction\" in due puntate \"L'ultimo papa re\" su Rai 1, diretta da Luca Manfredi. L'anno successivo \u00e8 protagonista assoluto della \"fiction\" \"Una pallottola nel cuore\", sempre trasmessa su Rai 1 in quattro puntate; in quest'ultima serie interpreta il giornalista Bruno Palmieri, specializzato nella risoluzione di vecchi casi di cronaca nera rimasti irrisolti. La \"fiction\" riscuote un buon successo di pubblico, portando alla produzione di una seconda stagione, trasmessa nel 2016, anch'essa favorevolmente accolta, nonch\u00e9 di una terza (6 puntate) nell'autunno 2018.\nAppare in un cameo nella scena finale di \"Indovina chi viene a Natale?\" diretto da Fausto Brizzi.\nNel 2014 torna nelle sale con il film di Natale \"Ma tu di che segno 6?\" con Massimo Boldi e Vincenzo Salemme, per la regia di Neri Parenti.\nSempre in TV partecipa in qualit\u00e0 di giudice al \"talent\" di Rai 1 \"La pista\" condotto da Flavio Insinna, ricoprendo poi lo stesso ruolo l'anno successivo nella quinta edizione di \"Tale e quale show\" condotto da Carlo Conti, e affiancato da Loretta Goggi e Claudio Lippi. Nel 2016 debutta come attore al teatro Globe Theatre, da lui fondato nel 2003, portando in scena lo spettacolo \"Omaggio a Shakespeare\".\nNel 2017 conduce in prima serata su Rai 1 il variet\u00e0 \"Cavalli di battaglia\": si tratta di un ritorno alla conduzione di uno \"show\" televisivo dopo 26 anni dall'ultima esperienza con \"Club '92\" (nel 1991 su Rai 2): lo \"show\" ripropone i migliori \"sketch\" del maestro oltre ai numerosi cavalli di battaglia sia suoi sia dei vari ospiti che si susseguono.\nNella stagione 2019-2020 \u00e8 narratore/ospite in \"Ulisse - Il piacere della scoperta\", programma documentaristico di Rai 1 condotto da Alberto Angela.\nIl 19 gennaio 2019 conduce in diretta su Rai 1 l'evento inaugurale di Matera capitale europea della cultura 2019, alla presenza del presidente del Consiglio Giuseppe Conte e del presidente della Repubblica Sergio Mattarella. A dicembre torna al cinema con \"Pinocchio\" di Matteo Garrone, in cui interpreta Mangiafuoco. Due anni dopo esce postumo il suo ultimo film: \"Io sono Babbo Natale\" di Edoardo Falcone.\nAltre \"performance\".\nSi cimenta anche nella poesia, seguendo l'esempio del Belli, di Trilussa e dello stesso Petrolini, componendo diversi sonetti pubblicati negli anni 1990 in una rubrica del quotidiano romano \"Il Messaggero\". Compare in diversi spot pubblicitari, dal 2002 al 2005 \u00e8 testimonial del caff\u00e8 Kimbo con l'agenzia Diaframma di Firenze e il fotografo Gaetano Mansi. Partecipa al Festival di Sanremo del 1995, insieme a Peppino di Capri e Stefano Palatresi, con il nome di \"Trio Melody\", con il brano \"Ma che ne sai... (...se non hai fatto il piano bar)\". Nel 2003 recita l'elogio funebre, in romanesco e in versi, per le esequie di Alberto Sordi.\nScrittore.\nAlla fine del 2013 Proietti esordisce nella scrittura, pubblicando un'autobiografia intitolata \"Tutto sommato qualcosa mi ricordo\". Tra ricordi e aneddoti, l'attore ripercorre la sua storia personale e professionale, \u00abintrecciando le gioie della vita e quelle del palco e lasciando sempre sullo sfondo la sua Roma, citt\u00e0 eterna e fragile, tragica e ironica, cinica e innamorata\u00bb.\nAlla fine del 2015 pubblica un nuovo libro, dal titolo \"Decamerino. Novelle dietro le quinte\". Si tratta di una raccolta di racconti, aneddoti e componimenti in versi \"de-camerino\", ossia nati nel camerino, nel dietro le quinte del teatro. \u00abIl risultato \u00e8 un racconto nel racconto di pensieri arruffati, atti unici, odori, abitudini che segnano il ritorno di un affabulatore capace di far sorridere e commuovere con le sue cronache ad alto tasso di romanit\u00e0.\u00bb\nVita privata.\nMolto riservato sulla sua vita privata, nel 1962 conosce un'ex-guida turistica svedese, Sagitta Alter, e i due non si lasciano pi\u00f9, senza mai sposarsi. A tal proposito, Proietti diceva scherzando: \u00abSiamo antichi concubini\u00bb. Dal 1967 convivono fino alla sua morte. Da lei ha avuto due figlie, Susanna e Carlotta, anch'esse attrici. Suo nipote Raffaele ha iniziato una carriera da doppiatore.\nPoliticamente si defin\u00ec \"comunista\" e ha votato abitualmente per il Partito Comunista Italiano, al quale non era iscritto; dopo lo scioglimento del PCI nel 1991, si accost\u00f2 al centro-sinistra, anche se in seguito si dichiar\u00f2 deluso dall'esperienza de L'Ulivo.\nEra un tifoso della Roma.\nLa morte.\nMor\u00ec all'alba del 2 novembre 2020, giorno del suo 80\u00ba compleanno, a seguito di un arresto cardiaco nella clinica romana \"Villa Margherita\", dove era ricoverato dal 17 ottobre a seguito di un aggravamento delle sue condizioni di salute dovute a una grave cardiopatia.\nLa sindaca di Roma, Virginia Raggi, ha proclamato il lutto cittadino per il 5 novembre, giorno delle esequie. Trasmesse in diretta su Rai 1, si sono svolte con un corteo funebre dal Campidoglio fino al Globe Theatre di Villa Borghese, dove \u00e8 avvenuta la cerimonia laica alla presenza di molti suoi colleghi e allievi, e in seguito, con cerimonia religiosa, presso la Basilica di Santa Maria in Montesanto, nota come la \"Chiesa degli artisti\" in Piazza del Popolo, ma a causa dell'emergenza COVID-19 hanno potuto presenziare soltanto 60 persone; il 10 novembre il suo corpo fu cremato presso il Cimitero Flaminio e le ceneri consegnate alla famiglia il giorno successivo e dopo 7 mesi di attesa di sepoltura, AMA e Roma Capitale hanno comunicato che l'artista riposer\u00e0 in una cappella da edificare nel Cimitero Monumentale del Verano di Roma.\nOnorificenze.\nCittadinanza onoraria.\nIl 30 settembre 2013, durante una cerimonia a Palazzo dei Priori, gli fu conferita, dall'allora sindaco Leonardo Michelini, la cittadinanza onoraria della citt\u00e0 di Viterbo, con la seguente motivazione: \"Considerato l'enorme successo di pubblico ottenuto dalla serie televisiva \"Il maresciallo Rocca\", nella quale Gigi Proietti, fin dal 1996, interpreta il ruolo di Giovanni Rocca, maresciallo, comandante della stazione dei carabinieri di Viterbo\"."}
{"id": "61198", "revid": "125658082", "url": "https://it.wikipedia.org/wiki?curid=61198", "title": "Papa Clemente XI", "text": "Biografia.\nNato il 23 luglio 1649 a Urbino (secondo altre fonti a Pesaro) da Carlo Albani e Elena Mosca (entrambi nobili), fu il primogenito della famiglia. Gli Albani erano una nobile famiglia di origine albanese, mentre la madre Elena apparteneva alla famiglia dei marchesi Mosca di Pesaro, d'antiche origini lombarde (pi\u00f9 precisamente, bergamasche).\nDurante il pontificato del papa Urbano VIII (1623-1644) il nonno del futuro pontefice, Orazio, aveva ricoperto la carica di Senatore di Roma (all'epoca carica monocratica).\nAll'et\u00e0 di undici anni Giovanni Francesco fu condotto a Roma e fu iscritto al Collegio dei Gesuiti, dove si svolse tutta la sua formazione. Studi\u00f2 il greco antico sotto la direzione del famoso grecista francese Pierre Poussines S.I., che comprese e incoraggi\u00f2 la sua predisposizione per le lingue classiche.\nComplet\u00f2 gli studi ginnasiali nel 1660. Era dotato di un notevole talento per le lingue e impar\u00f2 a tradurre dal latino e dal greco antico. In et\u00e0 giovanile tradusse in latino un'omelia di Sofronio di Gerusalemme sui santi Pietro e Paolo e l'elogio di san Marco evangelista del diacono Procopio. La traduzione di Procopio verr\u00e0 inserita dai Bollandisti negli \"Acta Sanctorum\", Aprilis, Tomus III, giorno 25 Negli stessi anni rinvenne nel monastero di Grottaferrata e tradusse in latino la seconda parte del Menologio di Basilio II. S'iscrisse all'Universit\u00e0 di Roma e si laure\u00f2 \"in utroque iure\". A Urbino consegu\u00ec il titolo di dottore (1668).\nNel giro di pochi anni la sua fama port\u00f2 Cristina di Svezia a volerlo nella sua Accademia, grazie alla presentazione fatta dal cardinale Decio Azzolino. Quest'ambiente letterario colto era frequentato da letterati, poeti, pittori, musicisti tra i pi\u00f9 famosi del tempo\nGiurista, nel 1673 elabor\u00f2 gli statuti sinodali di Farfa e di Subiaco. Scrisse il testo che fu approvato e promulgato dal papa Innocenzo XII con la bolla \"Romanum decet pontificem\" (contenente la famosa condanna del nepotismo). Grazie alla sua competenza e alla sua conoscenza dei meccanismi di governo della Chiesa, fu inoltre consigliere di Alessandro VIII (1689-1691) e di Innocenzo XII (1691-1700). Divenne noto, all'interno della Curia romana, inoltre, come uomo integerrimo e scevro da corruttele e nepotismo.\nAlessandro VIII lo consult\u00f2 prima di sancire l'annullamento delle decisioni dell'assemblea episcopale francese (costituzione apostolica \"Inter Multiplices\", approvata il 4 agosto 1690). Da parte sua, Innocenzo XII utilizz\u00f2 i suoi consigli quando, immediatamente dopo l'elezione, dovette effettuare le nomine ai vertici dei dicasteri della Curia romana. Nel 1700, quando gli fu richiesto un parere da parte del re di Spagna Carlo II (che non aveva figli propri), prima di rispondere si serv\u00ec dei consigli di tre cardinali, tra cui Albani. Il re accolse il suggerimento papale e fece testamento in favore di Filippo d'Angi\u00f2, nipote del re di Francia Luigi XIV.\nFu ordinato sacerdote nel mese di settembre 1700. Prese parte a due conclavi: quello del 1691 e quello del 1700, che lo vide eletto.\nIl conclave del 1700.\nGiovanni Francesco Albani fu eletto il 23 novembre 1700 nel Palazzo Apostolico. Al conclave parteciparono 57 cardinali, di cui 38 presenti fin dal primo giorno. Il \"plenum\" del collegio cardinalizio era composto da 66 porporati.\nLe riunioni si aprirono il 9 novembre. La Francia pose il veto sul cardinale Galeazzo Marescotti. I nomi pi\u00f9 votati prima dell'elezione finale furono quelli dei cardinali Bandino Panciatici, Leandro Colloredo e Giambattista Spinola. Fu il gruppo degli \u201cZelanti\u201d a determinare l'elezione dell'Albani.\nGiovanni Francesco Albani non accolse subito la scelta del collegio cardinalizio, ma chiese di riflettere per tre giorni prima di accettare.\nIl successivo 30 novembre il neoeletto fu ordinato vescovo dal cardinale decano Emmanuel Th\u00e9odose de La Tour d'Auvergne de Bouillon e l'8 dicembre fu incoronato. Salito al Soglio di Pietro all'et\u00e0 di soli 51 anni, dopo di lui nessun pontefice fu eletto a un'et\u00e0 pi\u00f9 giovane della sua. Assunse il nome pontificale di Clemente in memoria del papa Clemente I, il santo del giorno in cui fu eletto.\nIl pontificato.\nI primi atti del nuovo Pontefice confermarono le aspettative del Sacro Collegio. Respinse tutti i tentativi della famiglia di approfittare della carica del loro congiunto per accaparrarsi cariche politiche o religiose, o titoli nobiliari e uffici pubblici.\nRelazioni con le istituzioni della Chiesa.\nIn Scozia John Gordon, vescovo di Galloway, si convert\u00ec al cattolicesimo e aggiunse \u201cClemente\u201d al primo nome. Da allora fu chiamato John Clement Gordon.\nRelazioni con altre Chiese cristiane.\nProseguendo gli sforzi del predecessore Innocenzo XII il pontefice cerc\u00f2 di riportare nell'alveo della cattolicit\u00e0 la Chiesa copta. Invi\u00f2 in Etiopia un missionario francescano presso il re e l'arcivescovo (quest'ultimo veniva nominato dal Patriarca di Alessandria). Successivamente giunsero nel Paese missionari francescani, cappuccini e carmelitani, ma essi furono male accolti dalla popolazione.\nDecisioni in materia dottrinale.\nRepressione del giansenismo.\nNel 1702 il pontefice sospese il vicario apostolico nei Paesi Bassi Petrus Codde, acceso sostenitore del giansenismo, e lo sostitu\u00ec con un nuovo vescovo.\nIn Francia il pontefice si mosse d'intesa con Luigi XIV di Francia, deciso anch'egli a sradicare il giansenismo. Il re di Francia sottopose alla Santa Sede una serie di misure, che vennero formalizzate nel 1705 nella costituzione apostolica \"Vineam Domini Sabaoth\" (17 luglio 1705). In essa fu affermato che il \u201csilenzio obbediente\u201d non pu\u00f2 essere una risposta soddisfacente alla Formula di sottomissione per i giansenisti. \nFurono condannate le teorie del francese Pasquier Quesnel, guida dei giansenisti dopo Antoine Arnauld. Nel 1693 aveva stampato \"Le Nouveau Testament en fran\u00e7ais avec des r\u00e9flexions morales sur chaque verset\". L'opera conteneva la traduzione giansenista del Nuovo Testamento. Clemente XI dapprima proib\u00ec l'opera (breve \"Universi dominici gregis\" del 13 luglio 1708) e successivamente la condann\u00f2 come eretica (bolla \"Unigenitus Dei Filius\" del 1713).\nLa condanna del giansenismo divise la Chiesa francese tra coloro che accettavano l'ordine papale, i cosiddetti \"accettanti\" e coloro che, nel respingere la bolla papale, si appellavano a un concilio universale, i cosiddetti \"appellanti\". In particolare, quattro vescovi (i titolari delle sedi di Senez, Montpellier, Boulogne e Mirepoix) fecero appello al papa invocando un concilio generale: furono tutti scomunicati (\"Pastoralis officii\", 28 agosto 1718). Ma essi si appellarono al potere civile. Fu necessario l'intervento risolutore del governo di Parigi per riportare tutti gli appellanti nel solco della Chiesa di Roma. La qual cosa divenne possibile soltanto con la trasformazione della bolla pontificia in una legge dello Stato. Il 4 dicembre 1720 la bolla \"Unigenitus Dei Filius\" fu registrata dal Parlamento francese.\nInfine fu decisa la chiusura dell'antico monastero cistercense di Port-Royal des Champs, legato al giansenismo. L'ordine venne eseguito nel 1708. L'anno seguente i religiosi che ancora vi rimanevano furono espulsi con la forza (29 agosto 1709).\nDecisioni in materia liturgica.\nControversia dei riti malabarici e cinesi.\nDurante il pontificato di Clemente XI si intensific\u00f2 la controversia tra Domenicani e Gesuiti sui riti cinesi e malabarici. Con decisione del 20 novembre 1704 il papa condann\u00f2 l'uso di entrambi i riti, dando ragione ai Domenicani. In particolare, ordin\u00f2 ai missionari di osservare nella sua interezza il decreto della Santa Inquisizione per l'India e la Cina. Per fare eseguire il decreto invi\u00f2 appositamente in India e in Cina un legato, il cardinale torinese Carlo Tommaso de Tournon.\nIl 7 gennaio 1706 il pontefice ribad\u00ec questa decisione (bolla \"Gaudium in domino\"). La missione del legato per\u00f2 non ebbe i risultati sperati: le divergenze tra i missionari permasero. I Gesuiti di Pechino, poco soddisfatti di tale editto, si rifiutarono di applicarlo e si autosospesero dall'amministrazione dei sacramenti, sostenendo che non era possibile fare missione in Cina seguendo quelle proibizioni.\nNel marzo 1715 Clemente XI eman\u00f2 quella che nelle sue intenzioni doveva essere l'ultima parola sulla questione: la costituzione apostolica \"Ex Illa Die\", che ribadiva e confermava tutte le proibizioni del decreto del 1704, ed esigeva un giuramento di fedelt\u00e0 da parte dei missionari. Invi\u00f2 in Estremo Oriente un nuovo legato, Carlo Ambrogio Mezzabarba, per pubblicare la bolla con tutta l'autorit\u00e0 della Santa Sede.\nIl cardinal Mezzabarba giunse a Pechino alla fine del 1720. Questa seconda legazione fu condotta con maggiore diplomazia e giunse quasi a una positiva conclusione con la famosa udienza del 14 gennaio 1721, in cui sembr\u00f2 che l'imperatore accogliesse tutte le richieste della Santa Sede. Ma anche allora la situazione precipit\u00f2 e il legato ritorn\u00f2 in Europa senza riportare un significativo successo.\nAltre decisioni.\nClemente XI indisse tre giubilei straordinari, con queste motivazioni:\nCon la bolla \"Comissi nobis\" (6 dicembre 1708) Clemente XI rese universale la festa dell'Immacolata Concezione di Maria, gi\u00e0 localmente celebrata a Roma e in altre zone della cristianit\u00e0. \nCon decreto del 4 febbraio 1714, stabil\u00ec che si festeggiasse San Giuseppe con Messa e Ufficio propri.\nNel 1719 istitu\u00ec la Congregazione sopra la correzione dei libri della Chiesa orientale per la revisione dei libri liturgici delle Chiese orientali in comunione con la Santa Sede.\nIl 3 febbraio 1720 dichiar\u00f2 sant'Anselmo d'Aosta dottore della Chiesa.\nRelazioni con i monarchi europei.\nSacro romano impero.\nIn base alla sua competenza in diritto civile e canonico, nel 1700 Albani ebbe a consigliare all'allora pontefice Innocenzo XII la disposizione testamentaria con la quale il re di Spagna Carlo II assegnava la successione a Filippo d'Angi\u00f2, nipote del re di Francia Luigi XIV di Borbone. Il re di Spagna segu\u00ec il consiglio della Santa Sede e, alla sua morte, Filippo d'Angi\u00f2 divenne re con il nome di Filippo V.\nGli Asburgo impugnarono la decisione del defunto re (il quale apparteneva al loro casato) facendo scoppiare una guerra di successione. Clemente XI si mantenne fedele alla parte franco-spagnola, in continuit\u00e0 con la politica del suo predecessore. Giuseppe I d'Asburgo ordin\u00f2 al suo esercito di invadere i territori pontifici: vennero occupati il Bolognese e la Romagna (1708). Clemente XI invoc\u00f2 l'intervento della Francia, ma i transalpini non vollero aprire un nuovo fronte di guerra. Il pontefice fu costretto a trattare la pace e dovette accettare, in un protocollo segreto, di riconoscere il fratello dell'imperatore, l'arciduca Carlo VI d'Asburgo, come re di Spagna (15 gennaio 1709).\nFu l'ultimo scontro armato tra l'imperatore e la Santa Sede.\nSpagna.\nDopo l'infelice conclusione del conflitto con l'imperatore il papa dovette subire la ritorsione di Filippo d'Angi\u00f2: il re di Spagna pun\u00ec la decisione del papa di cambiare campo bloccando il pagamento delle rendite della Santa Sede. Al termine della guerra di successione la Santa Sede dovette fare da spettatore a fronte delle decisioni prese da altri. L'evento fu talmente raro che, nella storia d'Europa ebbe solo un precedente: la pace di Vestfalia del 1648.\nI trattati di Utrecht del 2 aprile 1713 e di Rastatt del 6 marzo 1714 assegnarono il Ducato di Mantova all'impero, togliendolo ai Gonzaga, tradizionali alleati del Papa. Le isole di Sicilia e Sardegna passarono di mano nonostante le sue proteste.\nDal momento che il papa, tra tutti i sovrani italiani, era il soggetto che disponeva del pi\u00f9 alto numero di rendite, divenne il pi\u00f9 grande perdente della guerra di successione spagnola. Fu cos\u00ec che i diritti feudali sul Regno di Napoli e sulla Sardegna passarono a Carlo VI d'Asburgo che nel 1711 era succeduto a Giuseppe I come nuovo imperatore. Clemente XI perse anche un suo possedimento diretto: Comacchio, sede di diocesi e porto della Legazione di Ferrara.\nL'unico successo del pontefice fu la stipula di un concordato nel 1717. In esso, in cambio di un incondizionato riconoscimento dei diritti della Chiesa spagnola, Clemente XI concesse il permesso di tassare il clero per ducati in un quinquennio per finanziare la partecipazione della Spagna alla guerra antiturca.\nFrancia.\nDurante il pontificato di Clemente XI mor\u00ec Luigi XIV di Francia (1715). Il duca d'Orl\u00e9ans Filippo II di Borbone-Orl\u00e9ans si autonomin\u00f2 reggente. Il suo segretario era un ecclesiastico, Guillaume Dubois, il quale assunse un ruolo sempre pi\u00f9 importante nella gestione della R\u00e9gence. Nel 1720 Clemente XI lo ricompens\u00f2 dei suoi meriti nominandolo vescovo.\nDucato di Brunswick-L\u00fcneburg.\nIl duca Antonio Ulrico si convert\u00ec al cattolicesimo dal credo luterano nel 1709.\nRegno di Prussia.\nFino al 1701 la Prussia era parte del Sacro romano impero. In quell'anno Federico III di Brandeburgo, uno dei principi elettori dell'imperatore, si proclam\u00f2 primo re di Prussia. Clemente XI non riconobbe tale atto, sia perch\u00e9 comportava la creazione di uno stato protestante, sia perch\u00e9 la Prussia apparteneva, in forza di un antico privilegio, all'Ordine teutonico. Il re per\u00f2 incamer\u00f2 i beni dell'Ordine teutonico presenti sul suo territorio.\nInghilterra.\nNel 1719 Giacomo Francesco Edoardo Stuart, pretendente giacobita al trono d'Inghilterra, scelse Roma come sede del proprio esilio. Clemente XI lo accolse e riconobbe a lui e alla moglie i titoli di re e regina di Inghilterra e di Scozia.\nRussia.\nPietro I di Russia fu un persecutore della religione cattolica: a Polock nel 1705 uccise con le proprie mani il monaco basiliano Teofano Kolbieczynski. Fu anche un abile manovratore. Era suo interesse porre sul trono di Polonia e Lituania (stato confinante con la Russia) Augusto II di Sassonia, suo alleato. Il pontefice invece era propenso a riconoscere come legittimo re Stanislao Leszczy\u0144ski. Pietro I invi\u00f2 a Roma il principe Boris Kurakin nominandolo ambasciatore presso la Santa Sede. Il Kurakin fece cambiare idea al pontefice. Ci\u00f2 apr\u00ec la strada alla sconfitta di Leszczy\u0144ski, che fu costretto all'esilio.\nNel 1719 Pietro I decret\u00f2 l'espulsione dalla Russia dei Gesuiti.\nRelazioni con monarchi extraeuropei.\nTurchia.\nNel 1714 la Turchia dichiar\u00f2 guerra alla Repubblica di Venezia (seconda guerra di Morea). Clemente XI si adoper\u00f2 immediatamente per formare una coalizione di stati cristiani. Chiese aiuto al sacro romano imperatore, ma senza alcun risultato. La vittoria arrise sin da subito ai turchi a causa dello sbilanciamento delle forze in campo. Nel 1716 l'impero decise di intervenire, attenuando cos\u00ec la sconfitta veneziana. L'armata imperiale fu guidata da Eugenio di Savoia. La Repubblica perse per sempre il Peloponneso, ma riusc\u00ec a mantenere i possedimenti in Dalmazia (territorio vicino all'Austria). Fu l'ultima guerra combattuta tra veneziani e ottomani.\nIl pontefice ebbe relazioni con due monarchi extraeuropei: lo sci\u00e0 persiano e il negus etiopico. Con entrambi intrattenne uno scambio epistolare.\nGoverno dello Stato Pontificio.\nGestione economica.\nAllo scopo di reperire i mezzi finanziari per la costituzione/formazione di un esercito, il pontefice cre\u00f2 la Congregazione economica (editto dell'11 luglio 1708). Scopo della nuova congregazione fu elaborare un meccanismo di tassazione straordinaria che permettesse di fare fronte alle spese di mantenimento delle truppe.\nNel 1711 Clemente XI si scontr\u00f2 con il Regno di Sicilia provocando la Controversia liparitana che a lungo incriner\u00e0 i rapporti fra quel regno e il papato.\nNel 1713 il duca di Savoia Vittorio Amedeo II era diventato re di Sicilia. Successivamente nacque una disputa con la Santa Sede per quanto riguarda le immunit\u00e0 ecclesiastiche e i diritti di successione ai titolari di immunit\u00e0 e privilegi vacanti. Il nuovo re decise di recuperare un istituto giuridico dell'alto medioevo (\"Monarchia Sicula\") in base al quale il papa veniva escluso dall'esercizio di qualunque autorit\u00e0 sulla Chiesa di Sicilia.\nClemente XI condann\u00f2 il provvedimento e lanci\u00f2 l'interdetto sull'isola, cui si conformarono 3000 prelati locali. Vittorio Amedeo II rispose espellendoli tutti dall'isola. Essi dovettero rifugiarsi a Roma, dove furono assistiti dal pontefice fino a quando la crisi non rientr\u00f2, nel 1718.\nAltre decisioni.\nClemente XI ripristin\u00f2 il gioco del Lotto a Roma.\nA Roma fece ampliare l'Ospizio di San Michele aggiungendo un carcere per i minorenni (\u201ccorrezionale\u201d), due ospizi per anziani (uno per gli uomini e uno per le donne) e una grande chiesa.\nPatrono di arti e scienze.\nDa parte del padre, Carlo Albani (1623-1684), il pontefice discendeva da una nobile famiglia di antiche origini albanesi. Capostipite degli Albani, in Italia, fu Filippo de' La\u00e7i detto \"l'albanese\", capitano delle truppe di Giorgio Castriota Scanderbeg che si trasfer\u00ec a Urbino dopo la morte dell'eroe, avvenuta nel 1468.\nGiovanni Francesco Albani s'interess\u00f2 molto dell'Albania, occupata ormai dai turchi, soprattutto per la salvaguardia della lingua albanese e della religione cattolica, promuovendo molte iniziative e favorendo la stampa di libri in lingua albanese. Sotto i suoi auspici si tenne, nel 1700, a Mer\u00e7ine di Alessio, il convegno storico di Arber, dove furono prese diverse risoluzioni in favore della lingua albanese e della religione cattolica, per scongiurare la loro estinzione sotto la dominazione ottomana.\nNel 1701 Clemente XI approv\u00f2 la fondazione dell'Accademia dei nobili ecclesiastici (oggi Pontificia accademia ecclesiastica). Inizialmente dedicata alla formazione diplomatica dei rampolli ecclesiastici delle famiglie nobiliari, oggi cura la preparazione dei sacerdoti destinati al servizio diplomatico della Santa Sede.\nNel 1715 nomin\u00f2 Giuseppe Simone Assemani (nato Y\u016bsuf Sim\u02bf\u0101n al-Sim\u02bf\u0101n\u012b, cristiano maronita di origine libanese) interprete delle lingue araba e siriaca della Biblioteca Vaticana e lo invi\u00f2 nel Vicino Oriente per raccogliere manoscritti orientali.\nClemente XI protesse i reperti archeologici che, sempre pi\u00f9 frequentemente, erano dissotterrati nel territorio dell'Urbe vietandone l'esportazione e avvi\u00f2 i primi scavi sistematici nelle catacombe.\nFavor\u00ec la riscoperta delle opere dell'erudito Bartolomeo Eustachi (\u2020 1574).\nOpere realizzate a Roma, nel Lazio e a Urbino.\nIl pontefice approv\u00f2 il progetto per l'ammodernamento del Porto di Ripetta, scalo fluviale dei barconi provenienti dall'Umbria e dalla Sabina. Era situato nell'area antistante la chiesa di San Girolamo dei Croati e l'edificio della Dogana. Il progetto fu affidato all'architetto Alessandro Specchi, che si avvalse della collaborazione di Carlo Fontana. L'opera, per la cui costruzione furono impiegati materiali di spoglio provenienti dal Colosseo, fu inaugurata il 16 agosto 1704.\nNel 1705 fece realizzare su progetto di Carlo Fontana un grande granaio, oggi conosciuto come Granaio Clementino.\nDurante il suo pontificato furono eseguiti i seguenti lavori su monumenti dell'Urbe:\nIl pontefice costru\u00ec un viadotto a Civita Castellana e un acquedotto a Civitavecchia.\nLa citt\u00e0 di Urbino ebbe in modo particolare le attenzioni di Clemente XI, essendo la sua citt\u00e0 natale. Furono, innanzitutto, cancellati tutti i debiti accumulati dal Comune; furono eseguiti lavori di abbellimento nella Cattedrale e imponenti lavori di restauro del Palazzo ducale e di quello arcivescovile; si diede avvio alla fondazione di una biblioteca pubblica. Fu costruito un istituto educativo per la giovent\u00f9 e furono concessi cospicui privilegi all'Universit\u00e0.\nIl ritratto di Clemente XI fu eseguito dal pittore Carlo Maratta ed \u00e8 conservato nella Pinacoteca Vaticana.\nIl suo sepolcro fu realizzato da Carlo Fontana.\nMorte e sepoltura.\nClemente XI mor\u00ec il 19 marzo 1721. Le circostanze della sua morte sono ricostruite in una relazione, stampata a Venezia in quello stesso anno, in cui vennero descritte le ultime fasi della vita terrena del sommo Pontefice. Le sue condizioni di salute peggiorarono repentinamente il giorno prima, quando, dopo avere celebrato la messa della mattina, fu sorpreso da un attacco di \"freddo molto sensibile, e straordinario, a cui segu\u00ec un gagliardo attacco di febbre\", che lo costrinse a letto. La febbre alta e repentina fu accompagnata nel pomeriggio da violenti attacchi di tosse con secrezione di sangue. Dopo una notte agitata, a tratti con la mente non del tutto lucida, il giorno seguente lo stato di salute del papa Clemente XI continu\u00f2 a peggiorare: la tosse sempre pi\u00f9 intensa, la febbre e la produzione di abbondante sangue nell'espettorato indussero i presenti a elargirgli l'estrema unzione. Nonostante la gravit\u00e0, pass\u00f2 la mattinata ripetendo i versetti dei salmi. Verso mezzogiorno un nuovo violento attacco di febbre alta lo port\u00f2 alla morte. Il testo riporta che \"spir\u00f2 placidamente tre quarti d'ora doppo il mezzo giorno, in et\u00e0 d'anni 71, mesi 7, e giorni 27\". Aveva retto le sorti della Chiesa di Roma per poco pi\u00f9 di vent'anni. Immediatamente il suono delle campane del Campidoglio annunci\u00f2 la morte del papa ai romani, i quali restarono increduli e stupiti nell'apprendere la notizia della sua repentina morte, avendone conferma dal solo fatto che \"vedendosi poscia aperte le porte delle prigioni, e datasi la libert\u00e0 'a carcerati, (...) non senza lagrime e afflizione vi diedero la credenza\".\nLa ricognizione effettuata sul cadavere dimostr\u00f2 che il papa godeva di buona salute, a eccezione del \"grave danno ne' polmoni, e particolarmente dal sinistro lato ove il sangue stagnante aveva cominciata cancrena\".\nIl pontefice aveva sempre desiderato di essere sepolto in maniera semplice e umile. E cos\u00ec fu: le sue spoglie mortali furono deposte sotto il pavimento della cappella del coro dei Canonici della basilica di San Pietro, dove tuttora riposano, ricoperte da una semplice lastra di marmo di porfido. Il Reverendo Capitolo di San Pietro ne officia ancora la memoria con particolare solennit\u00e0 il 19 marzo di ogni anno.\nSanta Veronica Giuliani rifer\u00ec che il pontefice le apparve dopo la morte, dicendole che era in Purgatorio e che voleva essere liberato. La santa preg\u00f2 molto tempo per lui, finch\u00e9 qualche anno dopo le apparve di nuovo, dicendole che era pronto per il Paradiso. La santa mor\u00ec sei anni dopo Clemente XI.\nDiocesi create da Clemente XI.\nPrefetture apostoliche.\n1712: prefettura apostolica delle Isole dell'Oceano Indiano; il territorio fu ricavato dalla diocesi di Malacca (oggi arcidiocesi di Singapore).\nElevazioni a patriarcato.\nIl 7 novembre 1716 l'arcidiocesi di Lisbona fu elevata a patriarcato con la bolla \"In Supremo Apostolatus Solio\". Il titolo patriarcale \u00e8 comunque soltanto nominale, in quanto il patriarca di Lisbona non ha diritti maggiori rispetto agli altri metropoliti.\nDigione: elev\u00f2 al rango di cattedrale la chiesa di Santo Stefano (XV secolo).\nConcistori per la creazione di nuovi cardinali.\nClemente XI nomin\u00f2 settanta cardinali nel corso di quindici distinti concistori. Tra essi, i futuri pontefici Innocenzo XIII e Clemente XII.\nPrima di lui nessun papa aveva consacrato un numero cos\u00ec alto di porporati.\nNomine nell'ambito della famiglia.\nClemente XI effettu\u00f2 due nomine nell'ambito della propria famiglia:\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "61204", "revid": "808916", "url": "https://it.wikipedia.org/wiki?curid=61204", "title": "Sistema di controllo", "text": ""}
{"id": "61206", "revid": "808917", "url": "https://it.wikipedia.org/wiki?curid=61206", "title": "Sistemi di controllo", "text": ""}
{"id": "61207", "revid": "808918", "url": "https://it.wikipedia.org/wiki?curid=61207", "title": "Controlli automatici", "text": ""}
{"id": "61209", "revid": "808920", "url": "https://it.wikipedia.org/wiki?curid=61209", "title": "Sistemi automatici", "text": ""}
{"id": "61211", "revid": "808921", "url": "https://it.wikipedia.org/wiki?curid=61211", "title": "Controllo di sistemi", "text": ""}
{"id": "61214", "revid": "1305772", "url": "https://it.wikipedia.org/wiki?curid=61214", "title": "Portrait of an American Family", "text": "Portrait of an American Family \u00e8 il primo album in studio del gruppo musicale statunitense Marilyn Manson, pubblicato il 19 luglio 1994 dalla Nothing Records e dalla Interscope Records.\nInizialmente era intitolato \"The Manson Family Album\", ma fu rinominato prima della pubblicazione. \u00c8 il primo ed unico album in studio dei Marilyn Manson con musica quasi tutta di Daisy Berkowitz e che vede la presenza del bassista Gidget Gein, il quale venne sostituito da Twiggy Ramirez, amico di Manson. Al contrario di quanto si crede, perci\u00f2, Ramirez non suon\u00f2 il basso su questo disco. Nonostante la giovane et\u00e0 del gruppo, l'album ottenne un buon successo vendendo oltre 2 milioni di copie e mostrando in particolare il talento e la voglia di emergere di Brian Warner, venticinquenne \"leader\" del gruppo.\nCos\u00ec come le due successive uscite, l'album \u00e8 co-prodotto da Trent Reznor. Nel 2009, \"Portrait of an American Family\" fu ristampato dalla Interscope Records in una speciale edizione comprendente un vinile ed una maglietta con l'immagine della copertina. La ristampa comprendeva elementi grafici tratti da \"The High End of Low\" sulle etichette, e questo caus\u00f2 disappunto tra i fan.\nRiferimenti culturali.\nL'album contiene una gran quantit\u00e0 di riferimenti alla cultura americana. Le parole \"Go on and smile, you cunt\" (\"Vai avanti e sorridi, troia\") all'inizio di \"Cake and Sodomy\" sono pronunciate da Marlon Brando nel film \"Ultimo tango a Parigi\". Nella canzone \"Dogma\" c'\u00e8 una campionatura dal film \"Pink Flamingos\" di John Waters, dove il personaggio di Mink Stole dice \"Burn, you fucker!\" (\"Brucia, stronza!\") prima di incendiare una roulotte. Anche se nelle note del disco \u00e8 riportata una citazione da \"Desperate Living\", questa non \u00e8 presente all'interno del disco. John Waters fu inoltre ringraziato nelle note del disco.\nLa frase \"We're gonna ride to the Abbey of Thelema\" (\"Stiamo andando all'Abbazia di Thelema\") nella canzone \"Misery Machine\" \u00e8 un riferimento all'Abbazia di Thelema di Aleister Crowley, vista come la sede centrale da cui le dottrine di Thelema sarebbero state diffuse in tutto il mondo.\nIl brano \"My Monkey\" riprende alcuni versi da una canzone di Charles Manson intitolata \"Mechanical Man\"; i testi di \"My Monkey\" sono accreditati semplicemente a \"Manson\". Al punto 02:29 di \"Get Your Gunn\", si sente un mormorio di gente e uno sparo di pistola. Si tratta dell'audio della conferenza stampa in cui Budd Dwyer si suicid\u00f2 in diretta televisiva. Le parole di \"Prelude (The Family Trip)\" sono tratte dal libro \"La fabbrica di cioccolato\" di Roald Dahl. Inoltre, il font utilizzato per le immagini promozionali per questo album e il successivo EP \"Smells Like Children\" si rifanno alla locandina della versione cinematografica del libro, del 1971.\n\"Killing is killing, whether done for duty, profit or fun\" (\"Uccidere significa sempre uccidere, che lo si faccia per dovere, per profitto o per divertimento\") \u00e8 una citazione di Richard Ramirez inserita all'inizio di \"Snake Eyes and Sissies\". \"Organ Grinder\" campiona la frase \"Lollipops for the kiddie winkies\" (\"\"Lecca-lecca per i \"kiddie winkies\"\")\", pronunciata nel film \"Chitty Chitty Bang Bang\". All'inizio di \"Cyclops\" c'\u00e8 una campionatura molto rallentata e distorta del predicatore di \"Poltergeist II - L'altra dimensione\" mentre canta \"God Is in His Holy Temple\". \"Dope Hat\" contiene le campionature di \"the great Hoodoo!\" (\"il grande Hoodoo!\") e \"Prepare to meet your doom\" (\"Preparati al tuo destino\"), tratte dal cult show televisivo americano \"Lidsville\". Le parole sono pronunciate dall'attore Charles Nelson Reilly. \"Lunchbox\" contiene la citazione \"I bring you fire!\" (\"Ti do fuoco!\") dalla canzone \"Fire\" dei Crazy World. \"Misery Machine\" contiene una citazione da \"Beep Beep\" dei The Playmates. \"Wrapped in Plastic\" \u00e8 ispirata da \"I segreti di Twin Peaks\" e dall'immagine del personaggio di Laura Palmer avvolta nella plastica, che fu una delle immagini pi\u00f9 famose della serie. Contiene anche le parole distorte \"hallelujah\" e \"meanwhile\" (\"\"intanto\") dalla scena di \"Twin Peaks\" nella Loggia nera, seguite dal grido di Laura Palmer.\nNella sua autobiografia, \"La mia lunga strada dall'inferno\", Marilyn Manson racconta che \"Wrapped in Plastic\" \u00e8 una canzone sul suo passato nella cantina del nonno, e il grido alla fine della canzone \u00e8 la voce di Manson distorta ed invertita. La versione del brano presente nel demo \"The Family Jams\" permette di capire meglio questo dettaglio.\nComposizione.\n\"Cake and Sodomy\" \u00e8 la seconda canzone dell'album. Nel 1990, Marilyn Manson incontr\u00f2 una ragazza in un McDonald's di Fort Lauderdale, la quale lo invit\u00f2 a passare un weekend con lei a New York. Dopo aver scoperto che la giovane stava utilizzando i documenti della sorella poich\u00e9 troppo giovane per lavorare, Manson la abbandon\u00f2, e poco dopo incontr\u00f2 due ragazzi provenienti dalla Florida. Manson trascorse il resto della sua permanenza a New York nella camera d'hotel dei ragazzi, dove c'era accesso alla tv via cavo, \"un fenomeno completamente nuovo\" per lui. Manson pass\u00f2 \"ore a girare i vari canali, guardando Pat Robertson predicare a proposito dei mali della societ\u00e0 e poi chiedere alle persone di chiamarlo dandogli il numero della loro carta di credito\", mentre \"sull'altro canale, un ragazzo si stava ungendo il cazzo con vaselina e chiedeva alle persone di chiamare e dargli il numero della carta di credito\". Questo ispir\u00f2 Manson, che prese il bloc notes dell'hotel e inizi\u00f2 a scrivere il testo della canzone.\nManson spieg\u00f2 nella sua autobiografia \"La mia lunga strada dall'inferno\" che \"ho scritto altre canzoni che pensavo fossero belle, ma 'Cake and Sodomy' era pi\u00f9 che solo una bella canzone. Come un inno per l'America ipocrita che sbava sulla tetta della cristianit\u00e0, era un manifesto per il nostro futuro messaggio\".\n\"Lunchbox\" fu il secondo singolo estratto dall'album e la terza traccia dello stesso. Fu ispirata da una legge datata 1972, che rende illegale portare a scuola i contenitori in metallo per il pranzo. La canzone racconta la storia di uno scolaretto vittima di bullismo, che utilizza il suo \"lunchbox\" come un'arma di vendetta, aspettando il giorno in cui potr\u00e0 \"crescere e diventare una grande rock &amp; roll star\", mai pi\u00f9 intimidita da nessuno. La primissima registrazione di questa canzone comparve sulla cassetta demo \"After School Special\", pubblicata nel gennaio 1991.\n\"Dope Hat\" fu il terzo ed ultimo singolo estratto dall'album, e sesta traccia del disco. La prima registrazione di questo brano risale alla cassetta demo \"The Family Jams\", pubblicata nel 1992. Mentre Madonna Wayne Gacy \u00e8 menzionato tra i crediti della canzone su \"Portrait of an American Family\", curiosamente il suo nome \u00e8 assente dai crediti di \"The Family Jams\" e \"Refrigerator\", due cassette demo su cui \"Dope Hat\" apparve prima di essere pubblicata ufficialmente.\n\"Get Your Gunn\" \u00e8 il primo singolo e settima traccia del disco. La canzone fu ispirata dall'omicidio di David Gunn, ucciso in Florida da un attivista anti-abortista. Il cantante Marilyn Manson descrisse la sua morte come \"l'ultima ipocrisia della cui crescita sono stato testimone: che queste persone hanno ucciso qualcuno in nome dell'essere 'pro-vita' \"\".\n\"Wrapped in Plastic\" \u00e8 l'ottava traccia dell'album. La prima registrazione di questa canzone risale alla cassetta demo \"Refrigerator\", pubblicata nel 1993. La canzone \u00e8 un aperto riferimento alla serie televisiva \"Twin Peaks\", e ricicla parte del testo di un'altra canzone di Manson, mai pubblicata ufficialmente, \"IV-TV\".\n\"My Monkey\" \u00e8 la dodicesima traccia dell'album. Molti versi di questo brano sono stati tratti da \"Mechanical Man\", scritta ed eseguita da Charles Manson nel 1968. La prima registrazione di questa canzone risale al demo \"The Beaver Meat Cleaver Beat\", pubblicato nel 1990.\nPromozione.\nManson raccont\u00f2 nella sua autobiografia che voleva inizialmente utilizzare una fotografia di s\u00e9 stesso da bambino, nudo, come copertina per l'album, ma l'etichetta respinse l'idea poich\u00e9 avrebbe potuto costituire pornografia minorile. Questo ha reso \"Portrait of an American Family\" l'unico album in studio di Marilyn Manson a non riportare un'immagine di Manson stesso sulla copertina. In ogni caso, Manson utilizz\u00f2 una foto di s\u00e9 stesso nudo da adulto nel libretto del singolo di \"Lunchbox\". Questa foto non mostra i suoi genitali.\nPrima di imbarcarsi in un tour ufficiale sotto le ali di una major discografica, Marilyn Manson pass\u00f2 molti anni a fare tour autonomi in varie localit\u00e0 della Florida tra cui Fort Lauderdale, Boca Raton, Miami Beach, South Hallandale e Davie, e moltissimi altri luoghi. Durante questo periodo, la band lasci\u00f2 la Florida solo tre volte per esibirsi. Fino ad agosto 1992, il gruppo si esibiva col nome di Marilyn Manson &amp; the Spooky Kids. La band tenne questi spettacoli indipendenti dal 28 aprile 1990 al 4 giugno 1994. Durante l'era Spooky Kids, i concerti vedevano la presenza fissa di elementi come ragazze coperte di sangue che indossavano maschere animali. In \"The Long Hard Road Out of Hell\", Manson raccont\u00f2 che una notte, una donna port\u00f2 una bandiera nazista sul palco. C'erano anche gabbie e il famoso \"Pogo's Playground\", l'angolo di Madonna Wayne Gacy e la sua tastiera piena di strani elementi, come teste di bambole.\nIl \"Self Destruct Tour\" dei Nine Inch Nails fu il primo tour in cui i Marilyn Manson si imbarcarono, ora sotto contratto con l'etichetta discografica Interscope Records. La band apriva i concerti dei Nine Inch Nails, e rimase in tour dal 24 aprile 1994 all'11 dicembre 1994.\nIl \"Portrait of an American Family Tour\" fu il secondo tour in cui i Marilyn Manson si imbarcarono, e il primo da protagonisti assoluti sotto contratto con una major discografica. Il tour inizi\u00f2 il 27 dicembre 1994 e termin\u00f2 l'11 marzo 1995. Durante questi concerti, il palco era solitamente \"arredato\" come un salotto, e somigliava molto all'immagine presente sulla copertina dell'album. Un tavolo con una lampada fu uno degli elementi scenici principali del tour.\nAccoglienza.\nAl momento dell'uscita, l'album incontr\u00f2 pareri vari dai critici musicali. AllMusic diede all'album una recensione positiva, ma scrisse: \"Ma qualche anno dopo la sua uscita nel 1994, \"Portrait of an American Family\" inizi\u00f2 a suonare un po' datato, specialmente per il fatto che la formula \"Nine Inch Nails+W.A.S.P.+Alice Cooper\" fu pienamente realizzata nell'album successivo, \"Antichrist Superstar\". Qui \u00e8 presente in forma abbozzata, e per la fine dell'album \u00e8 chiaro che Warner, Manson, comunque lo si voglia chiamare, ha bisogno di spiegare completamente le vele prima di creare scompiglio\". \"Rolling Stone\" diede all'album una recensione negativa e scrisse: \"Il debutto di Marilyn Manson, \"Portrait of an American Family\", supervisionato da Trent Reznor dei Nine Inch Nails, non \u00e8 la spinosa critica culturale all'America che lui vorrebbe che voi pensiate. La maggior parte del materiale viene fuori da qualche film horror low-budget\"."}
{"id": "61216", "revid": "392652", "url": "https://it.wikipedia.org/wiki?curid=61216", "title": "Jet Propulsion Laboratory", "text": "Il Jet Propulsion Laboratory (JPL, letteralmente \"laboratorio di propulsione a getto\") \u00e8 un centro di ricerca e sviluppo a finanziamento federale e centro della NASA, situato nel comune californiano di La Ca\u00f1ada Flintridge, ma con indirizzo postale a Pasadena. Il centro \u00e8 di propriet\u00e0 della NASA, ma \u00e8 gestito dal California Institute of Technology. Il centro si occupa principalmente della progettazione, dello sviluppo e della costruzione delle sonde spaziali senza equipaggio della NASA.\nStoria.\nLe origini del JPL risalgono agli anni trenta del XX secolo quando un gruppo di studenti del Guggenheim Aeronautical Laboratory del California Institute of Technology (GALCIT), sotto la supervisione del professor Theodore von K\u00e1rm\u00e1n, iniziarono a condurre alcuni esperimenti sulla propulsione a razzo. Nel 1936, dopo che due esperimenti condotti presso il campus universitario si erano conclusi con esplosioni, gli studenti Frank Malina, Apollo Milton Olin Smith e Qian Xuesen, affiancati da Jack Parsons e da Edward Forman, vennero mandati nell'Arroyo Seco, un canyon poco a nord di Pasadena, a continuare i loro esperimenti. Qui, il 31 ottobre 1936 il gruppo test\u00f2 con successo un razzo alimentato ad alcool. Mentre il gruppo migliorava le proprie conoscenze sulla propulsione a razzo, von K\u00e1rm\u00e1n persuase l'esercito statunitense a investire sugli studi per dotare i velivoli di piccoli razzi per ottenere una spinta ausiliaria in caso di decollo su piste corte. L'esercito aiut\u00f2 il Caltech a comprare le terre nell'Arroyo Seco e a costruirvi dei laboratori, mentre ulteriori test venivano effettuati sulla vicina base aerea.\nNel 1943, nel corso della seconda guerra mondiale, l'esercito statunitense chiese a von K\u00e1rm\u00e1n di analizzare i razzi V2, sviluppati dalla Germania nazista e da poco scoperti dallo spionaggio alleato. Il gruppo di lavoro del GALCIT guidato da von K\u00e1rm\u00e1n, Qian e Malina prepar\u00f2 per l'esercito una proposta, datata 20 novembre 1943, su come indirizzare la ricerca missilistica. In questo documento il gruppo parl\u00f2 per la prima volta di se stesso come Jet Propulsion Laboratory. Nel 1944 l'esercito inizi\u00f2 a finanziare il JPL, e gi\u00e0 a fine anno il gruppo inizi\u00f2 coi test missilistici nel deserto del Mojave raggiungendo circa di altitudine, raggiungendo i l'anno dopo nei pressi di White Sands nel Nuovo Messico, monitorando i dati via radio. Dagli studi sui razzi V2 tedeschi il JPL realizz\u00f2 il razzo Corporal, che venne lanciato per la prima volta nel maggio 1947.\nNel 1954 il JPL collabor\u00f2 col gruppo di Wernher von Braun presso l'Army Ballistic Missile Agency (ABMA) del Redstone Arsenal per lo sviluppo di un satellite in occasione dell'anno geofisico internazionale. La loro proposta non venne accettata, ma gli sforzi vennero riversati verso un nuovo progetto, consistente nel dimostrare che la testata di un razzo potesse essere fatta rientrare dallo spazio senza andare bruciata: nel biennio 1956-1957 vennero effettuate tre missioni suborbitali dimostrative, usando il vettore Jupiter-C. Il 31 gennaio 1958 l'Explorer 1, sviluppato congiuntamente dal JPL e dall'ABMA usando un razzo Jupiter-C, divenne il primo satellite artificiale lanciato dagli Stati Uniti, il terzo dopo i due Sputnik sovietici.\nI successi dell'Explorer 1 portarono alla nascita della NASA nel luglio 1958, mentre il 3 dicembre 1958 l'affiliazione governativa del JPL venne trasferita dall'esercito alla NASA: il JPL divenne, cos\u00ec, il primo centro di ricerca e sviluppo governativo della NASA, gestito dal Caltech. Nel corso degli anni sessanta il JPL lavor\u00f2 sullo sviluppo di veicoli spaziali per l'esplorazione extraterrestre, iniziando coi programmi Ranger e Surveyor. Il programma Ranger prevedeva missioni spaziali senza equipaggio destinate a scattare immagini ravvicinate del suolo lunare, mentre il programma Surveyor doveva dimostrare la fattibilit\u00e0 di un allunaggio, preparando la strada alle missioni del programma Apollo. Parallelamente, il JPL era impegnato anche nelle missioni del programma Mariner per l'esplorazione di Marte, Venere e Mercurio. Nel 1965 la missione Mariner 4 fu la prima a raccogliere immagini ravvicinate della superficie marziana durante il sorvolo del pianeta.\nIl JPL e il Langley Research Center collaborarono per il programma Viking, che port\u00f2 due sonde sulla superficie di Marte nel 1976. Tra i pi\u00f9 grandi successi del JPL vi \u00e8 il programma Voyager, che port\u00f2 al lancio di due sonde spaziali nel 1977, Voyager 1 e Voyager 2: entrambe hanno osservato i pianeti Giove e Saturno, mentre la Voyager 2 \u00e8 stata in grado di osservare anche i pianeti Urano e Nettuno. Entrambe le sonde Voyager continuano a trasmettere dati verso la Terra ed entrambe hanno raggiunto lo spazio interstellare, avendo Voyager 1 superato l'eliopausa nel 2012, mentre Voyager 2 l'ha fatto sei anni dopo. Per seguire tutte queste missioni e raccogliere dati, il JPL progett\u00f2 e realizz\u00f2 la Deep Space Network, una rete internazionale di radiotelescopi costituita da tre complessi principali situati nel deserto del Mojave, nei pressi di Madrid e nei pressi di Canberra.\nNegli anni successivi il JPL pat\u00ec il calo di fondi messi a disposizione della NASA dopo il programma Apollo, fondi investiti prevalentemente nello sviluppo dello Space Shuttle; di conseguenza, il JPL inizi\u00f2 ad occuparsi anche di tecnologie energetiche, ma anche comunicazione e trasporto, lavorando alle dipendenze del dipartimento dell'energia statunitense. All'inizio degli anni ottanta il JPL torn\u00f2 sotto il dipartimento della difesa, nel 1981 rischi\u00f2 di essere chiuso quando alla NASA si pensava di interrompere le attivit\u00e0 legate alle esplorazioni di altri pianeti, venendo, per\u00f2, salvato grazie all'intervento della comunit\u00e0 scientifica, di alcuni membri del Congresso e dello stesso Caltech. Solamente nel 1989 avvenne il lancio delle sonde Magellano e Galileo.\nIl JPL fu inoltre coinvolto nello sviluppo di apparecchiature, quali il \"Wide Field and Planetary Camera\" (WFPC), una macchina fotografica installata sul telescopio spaziale Hubble sin dal suo lancio nel 1990, producendo immagini ad alta risoluzione di corpi celesti particolarmente brillanti. Il JPL svilupp\u00f2 anche il WFPC 2, installato da astronauti nel 1993. Il JPL ha preso parte anche al progetto dell'IRAS, un telescopio spaziale dedicato ad osservazioni astronomiche nell'infrarosso.\nNel corso degli anni novanta il JPL prese parte alla missione spaziale Cassini-Huygens, destinata all'esplorazione di Saturno, delle sue lune e dei suoi anelli. La Cassini-Huygens era una missione congiunta NASA ed ESA: la NASA si occup\u00f2 del razzo vettore e dell'orbiter Cassini realizzato dal JPL, mentre l'ESA si occup\u00f2 del lander Huygens. La sonda venne lanciata il 15 ottobre 1997 ed arriv\u00f2 nell'orbita di Saturno il 1\u00ba luglio 2004, studiando il pianeta e le sue lune fino al 2017.\nAlla fine degli anni novanta la NASA torn\u00f2 a rivolgere la sua attenzione verso il pianeta Marte, organizzando una serie di missioni tra le quali la Mars Pathfinder, gestita dal JPL, che port\u00f2 sulla superficie marziana il rover \"Sojourner\" nel 1997, divenendo il primo veicolo a esplorare Marte. La missione apr\u00ec la strada alla politica della NASA di rilasciare immagini al pubblico quasi in diretta tramite internet. Nel 2004 arrivarono su Marte altri due rover, \"Spirit\" e \"Opportunity\", nell'ambito della missione Mars Exploration Rover, esplorando un'area pi\u00f9 ampia alla ricerca di tracce di acqua. L'esplorazione del pianeta rosso continu\u00f2 col JPL in prima fila con la missione Mars Science Laboratory che port\u00f2 il rover \"Curiosity\" sulla superficie marziana nell'agosto 2012, per poi essere seguita nel febbraio 2021 dal rover \"Perseverance\" come parte della missione Mars 2020.\nLaboratori.\nIl nucleo originale dei laboratori si trovava nell'Arroyo Seco, un canyon poco a nord del comune californiano di Pasadena. Con la successiva costruzione dei nuovi edifici, quasi tutti i () del \"campus\" del JPL si trovano nel comune californiano di La Ca\u00f1ada Flintridge, nella contea di Los Angeles, mentre la casella di posta \u00e8 a Pasadena (\"4800 Oak Grove Drive, Pasadena, CA 91109\"). La gestione del laboratorio \u00e8 affidata al California Institute of Technology, avente sede proprio a Pasadena.\nIl laboratorio conta circa impiegati a tempo pieno. Al budget annuale messo a disposizione del JPL concorrono prevalentemente fondi governativi proveniente dalla NASA e in minima parte fondi extra governativi. Gli anni dieci del XXI secolo hanno visto un incremento dei fondi messi a disposizione del JPL, arrivando ai miliardi di dollari nel 2018, distribuiti sui vari progetti di ricerca e sviluppo nei quali il JPL \u00e8 impegnato.\nIl JPL ha creato nel 2003 il Museum &amp; Informal Education Alliance con l'obiettivo di mettere a disposizione per i propri membri materiale NASA a scopi educativi e formativi.\nProgetti e missioni.\nI progetti pi\u00f9 recenti che hanno visto coinvolto il JPL sono la Sonda Galileo (che ha raggiunto Giove), e i \"rover marziani\" (tra cui Mars Pathfinder del 1997 e i Mars Exploration Rovers del 2003). Finora, il JPL ha mandato sonde spaziali a esplorare tutti i pianeti del sistema solare. Inoltre ha promosso molte missioni per la mappatura del pianeta Terra. Il JPL controlla anche il Deep Space Network, che ha infrastrutture nel deserto del Mojave, a Madrid (Spagna) e a Canberra (Australia). Tra gli altri progetti vi sono il rover Low-Density Supersonic Decelerator e quello per il progetto Astrobiology Field Laboratory.\nMissioni spaziali.\nDi seguito una lista in ordine cronologico delle missioni spaziali pi\u00f9 significative a cui ha preso parte il JPL.\nDirettori.\nIl direttore del JPL ha anche il ruolo di vice presidente del California Institute of Technology e viene nominato dal presidente dello stesso Caltech. Di seguito la lista dei direttori del JPL."}
{"id": "61217", "revid": "22414", "url": "https://it.wikipedia.org/wiki?curid=61217", "title": "Quadri al secondo", "text": ""}
{"id": "61218", "revid": "599013", "url": "https://it.wikipedia.org/wiki?curid=61218", "title": "Jpl", "text": ""}
{"id": "61219", "revid": "599013", "url": "https://it.wikipedia.org/wiki?curid=61219", "title": "Fx", "text": ""}
{"id": "61220", "revid": "1498232", "url": "https://it.wikipedia.org/wiki?curid=61220", "title": "FX (Italia)", "text": "FX (letto \"eff\u00e8cs\" \u2013 acronimo di \"Fox eXtended\") \u00e8 stato un canale televisivo tematico italiano edito da Fox International Channels Italy e disponibile esclusivamente a pagamento con la piattaforma televisiva commerciale Sky Italia. Il canale era compreso nel channel pack \"Serie TV e Intrattenimento\" e occupava il canale 131 dello Sky Box.\nEra disponibile anche una versione di FX per la televisione mobile: FX Mobile. Questa versione del canale era disponibile esclusivamente a pagamento con le piattaforme televisive commerciali 3 TV e Vodafone Sky TV.\nIl 1\u00ba marzo 2010 FX ha subito un restyling grafico e di programmazione che ne hanno fatto il canale di intrattenimento del gruppo FOX per un pubblico attivo ed esigente, con tutte le serie TV internazionali pi\u00f9 sperimentali, le produzioni italiane fuori dagli schemi, il variety e la docufiction.\nIl canale ha cessato definitivamente le sue trasmissioni nelle prime ore del mattino del 1\u00ba luglio 2011. Gran parte del suo palinsesto \u00e8 stato redistribuito sui canali Fox e Fox Crime.\nPalinsesto.\nEcco una lista delle serie e degli show andati in onda su FX."}
{"id": "61221", "revid": "599013", "url": "https://it.wikipedia.org/wiki?curid=61221", "title": "Fy", "text": ""}
{"id": "61223", "revid": "1391297", "url": "https://it.wikipedia.org/wiki?curid=61223", "title": "Rudolf Caracciola", "text": "Biografia.\nRudolf Caracciola nacque il 30 gennaio 1901 a Remagen, in Germania, quarto figlio di Maximilian e Mathilda, che gestivano l'hotel F\u00fcrstenberg. I suoi antenati erano migrati da Napoli in Germania durante la Guerra dei Trent'anni stabilendosi in Renania, dove il principe Bartolomeo Caracciolo (nipote del maresciallo di campo dell'esercito spagnolo Tommaso Caracciolo, duca di Roccarainola) comandava la Fortezza di Ehrenbreitstein vicino a Coblenza.\nPrimo pilota ad essere soprannominato \"Il mago della pioggia\", cominci\u00f2 con la Mercedes-Benz nel 1922. Nei successivi tre anni vinse numerose gare nelle categorie minori e nelle corse in salita, a livello locale e nazionale.\nNel 1926 vinse il primo Gran Premio di Germania sul circuito dell'AVUS davanti a 500.000 spettatori. Nel 1928 rivinse il GP di Germania, stavolta al N\u00fcrburgring, alternandosi alla guida con Christian Werner.\nAltro risultato storico fu la vittoria nella Mille Miglia del 1931, la prima ottenuta da un non-italiano e rimasta unica fino a quella di Stirling Moss nel 1955. Quell'anno vinse anche l'Eifelrennen, poi all'Avus, e per la terza voltail Gran Premio di Germania.\nNel 1932, stante il momentaneo ritiro della Mercedes, Caracciola firm\u00f2 per l'Alfa Romeo, e rivinse il GP di Germania, poi i GP di Monza e di Leopoli (Polonia).\nNel 1933 su una Alfa Romeo privata ebbe un incidente molto serio al Gran Premio di Monaco, che lo lasci\u00f2 con una gamba pi\u00f9 corta dell'altra. Durante la convalescenza sub\u00ec la perdita della moglie Charly uccisa da una valanga.\nCaracciola si ristabil\u00ec e torn\u00f2 alle gare nel corso del 1934, di nuovo con la rientrante squadra della Mercedes-Benz, fino a vincere per 3 volte il Campionato Europeo Grand Prix, titolo equivalente all'attuale Mondiale di F1, nel 1935, nel 1937 e nel 1938. In quegli anni di battaglie tra le vetture tedesche (Mercedes e Auto-Union) e italiane, Caracciola fu uno dei simboli di quell'era insieme al compatriota Bernd Rosemeyer e all'italiano Tazio Nuvolari, ed ebbe come compagni di squadra Fagioli, Brauchitsch, Lang e Seaman.\nProverbiale fu la sua intesa professionale con Alfred Neubauer, il direttore sportivo Mercedes, che li port\u00f2 a numerosi successi.\nDopo un 1934 di progressivo recupero psicofisico, il pilota tedesco torn\u00f2 ai vertici dell'automobilismo mondiale.\nIl 1935 fu probabilmente la miglior stagione di Caracciola, che vinse i GP di Tripoli, Eifel, Francia, Belgio, Svizzera e Spagna, ottenendo il suo primo titolo di Campione d'Europa Grand Prix.\nNel 1936 la Mercedes soffr\u00ec pesantemente la scarsa competitivit\u00e0 del modello W25K. Tuttavia Caracciola vinse a Monaco e a Tunisi, prima di arrendersi alle difficolt\u00e0 tecniche della squadra.\nNel 1937 la Mercedes present\u00f2 il nuovo modello W 125, con cui Caracciola rivinse il titolo Europeo vincendo i GP di Germania, Svizzera, Italia e Brno (Cecoslovacchia).\nNel 1938 Caracciola vinse per la terza e ultima volta il Campionato Europeo Grand Prix, con le vittorie alla Coppa Acerbo (Pescara) e al Gran Premio di Svizzera.\nPrima dello scoppio della Seconda Guerra Mondiale, Caracciola nel 1939 vinse per la sesta volta il Gran Premio di Germania. Il suo compagno Hermann Lang domin\u00f2 la stagione vincendo numerose competizioni, prima che il conflitto mondiale mettesse fine a tutto.\nCaracciola stabil\u00ec diversi primati di velocit\u00e0 su strada, uno dei quali fu ottenuto il 28 gennaio 1938 sulla Mercedes-Benz \"Streamliner\" con motore V12 da oltre 750 CV: su un tratto dell'autostrada Francoforte-Darmstadt raggiunse i 432,692\u00a0km/h di media sulla distanza del chilometro lanciato. (Questo record fu da lui detenuto fino al ottobre del 2017, quando la Koenigsegg Agera R raggiunse la velocit\u00e0 di 447km/h). Pochi minuti dopo, sulla medesima strada, tentando di migliorare il primato appena stabilito da Caracciola, il suo rivale e connazionale Bernd Rosemeyer perse la vita su un prototipo Auto Union.\nDopo aver trascorso gli anni della seconda guerra mondiale in esilio a Lugano in Svizzera, Caracciola torn\u00f2 a gareggiare alla fine degli anni quaranta, ma era ormai impossibile raggiungere i risultati di prima della guerra.\nSi ciment\u00f2 alla 500 miglia di Indianapolis nel 1946, ma un serio incidente in prova gli imped\u00ec la partecipazione.\nCorse ancora per la Mercedes disputando nuovamente la Mille Miglia nel 1952, arrivando quarto a 51 anni. Sempre nel 1952, un ulteriore incidente durante una gara Sport a Berna segn\u00f2 la fine della sua trentennale carriera.\nMor\u00ec per una malattia al fegato nel 1959 e fu sepolto nel cimitero di Castagnola, a Lugano.\nRisultati.\n() N.B. Le gare in grassetto indicano una pole position mentre quelle in \"corsivo\" indicano il giro pi\u00f9 veloce in gara.\nStatistiche e record.\nNel 1932 ha fatto parte della Squadra Ufficiale Alfa Romeo insieme a Nuvolari, Campari e Borzacchini.\nTra le varie categorie, Caracciola totalizz\u00f2 149 vittorie, 20 secondi posti e 12 terzi.\nHa vinto 26 Gran Premi, di cui 11 valevoli anche per i Campionati Europei Grand Prix.\nDetiene tuttora il record del maggior numero di affermazioni nel Gran Premio di Germania, con 6 vittorie.\nOltre ai tre gi\u00e0 citati Campionati Europei Grand Prix (1935, 1937, 1938, tutti su Mercedes), Caracciola vinse anche tre Campionati Europei della Montagna: nel 1930 e 1931 su Mercedes nella categoria Sport, e nel 1932 su Alfa nella categoria GP.\n\u00c8 stato per 3 volte Campione di Germania (1935, 1937, 1939)."}
{"id": "61224", "revid": "121430991", "url": "https://it.wikipedia.org/wiki?curid=61224", "title": "Carlo Ambrosini", "text": "Biografia.\nFrequenta il liceo artistico e si diploma all'Accademia di belle arti di Brera. Nel 1976 inizia a disegnare racconti di guerra per la Editoriale Dardo; scrive gli ultimi episodi della serie \"Daniel\" per le Editoriale Corno; collabora con la Ediperiodici e la Mondadori.\nNel 1980 inizia a collaborare con la Sergio Bonelli disegnando alcuni episodi di \"Ken Parker\" scritti da Giancarlo Berardi, compreso l'ultimo episodio della serie, il n. 59. Nel 1984 scrive e disegna Nico Macchia per la rivista \"Orient Express\". Nel 1987, sempre per la Bonell, inizia a disegnare alcuni episodi di \"Dylan Dog\", di cui scriver\u00e0 anche una sua prima sceneggiatura nel 1994. Nel 1992 disegna \"Videomax\" creato da Graziano Origa.\nNel 1997 crea, di nuovo con la Bonelli, la testata \"Napoleone\" per la quale scrive quasi tutte le sceneggiature e ne disegna alcuni episodi. La serie termina nel 2006 con il n. 54. Nel luglio 2005 realizza i disegni del n. 19 dello speciale di Tex. Ultimo lavoro in ordine cronologico dell'autore \u00e8 la miniserie, \"Jan Dix\", sempre per la Bonelli, pubblicato dal 2008 al 2010."}
{"id": "61225", "revid": "599013", "url": "https://it.wikipedia.org/wiki?curid=61225", "title": "Ga", "text": ""}
{"id": "61227", "revid": "599013", "url": "https://it.wikipedia.org/wiki?curid=61227", "title": "Gb", "text": ""}
{"id": "61230", "revid": "599013", "url": "https://it.wikipedia.org/wiki?curid=61230", "title": "Gc", "text": ""}
{"id": "61232", "revid": "1610933", "url": "https://it.wikipedia.org/wiki?curid=61232", "title": "Lince pardina", "text": ""}
{"id": "61233", "revid": "1610933", "url": "https://it.wikipedia.org/wiki?curid=61233", "title": "Lince canadese", "text": ""}
{"id": "61234", "revid": "2207", "url": "https://it.wikipedia.org/wiki?curid=61234", "title": "Felis pardina", "text": ""}
{"id": "61235", "revid": "599013", "url": "https://it.wikipedia.org/wiki?curid=61235", "title": "Ge", "text": ""}
{"id": "61237", "revid": "2207", "url": "https://it.wikipedia.org/wiki?curid=61237", "title": "Lynx canadesis subsolanus", "text": ""}
{"id": "61239", "revid": "2207", "url": "https://it.wikipedia.org/wiki?curid=61239", "title": "Lynx lynx balcanica", "text": ""}
{"id": "61240", "revid": "2207", "url": "https://it.wikipedia.org/wiki?curid=61240", "title": "Lynx lynx lynx", "text": ""}
{"id": "61241", "revid": "2207", "url": "https://it.wikipedia.org/wiki?curid=61241", "title": "Lynx lynx dinniki", "text": ""}
{"id": "61242", "revid": "2207", "url": "https://it.wikipedia.org/wiki?curid=61242", "title": "Lynx lynx isabellinus", "text": ""}
{"id": "61243", "revid": "2207", "url": "https://it.wikipedia.org/wiki?curid=61243", "title": "Lynx lynx koslowi", "text": ""}
{"id": "61244", "revid": "2207", "url": "https://it.wikipedia.org/wiki?curid=61244", "title": "Lynx lynx sardiniae", "text": ""}
{"id": "61245", "revid": "2207", "url": "https://it.wikipedia.org/wiki?curid=61245", "title": "Lynx lynx stroganovi", "text": ""}
{"id": "61246", "revid": "2207", "url": "https://it.wikipedia.org/wiki?curid=61246", "title": "Lynx lynx wrangelli", "text": ""}
{"id": "61247", "revid": "2207", "url": "https://it.wikipedia.org/wiki?curid=61247", "title": "Lynx lynx carpathica", "text": ""}
{"id": "61248", "revid": "2207", "url": "https://it.wikipedia.org/wiki?curid=61248", "title": "Lynx lynx alpina", "text": ""}
{"id": "61249", "revid": "5", "url": "https://it.wikipedia.org/wiki?curid=61249", "title": "Lince europea", "text": ""}
{"id": "61251", "revid": "228587", "url": "https://it.wikipedia.org/wiki?curid=61251", "title": "Giasone", "text": ""}
{"id": "61252", "revid": "1719883", "url": "https://it.wikipedia.org/wiki?curid=61252", "title": "Brama", "text": "Brama \u00e8 un genere di pesci ossei marini appartenenti alla famiglia Bramidae.\nDistribuzione e habitat.\nQuesti pesci si incontrano sono diffusi in tutti gli oceani, con l'eccezione delle regioni polari.\nNel mar Mediterraneo \u00e8 presente la specie \"Brama brama\".\nPopolano acque mediamente profonde.\nDescrizione.\nI pesci del genere \"Brama\" presentano un corpo alto, molto compresso ai fianchi, con profilo dorsale e ventrale piuttosto convessi. Le pinne pettorali sono grandi e allungate, la caudale ampia e fortemente forcuta, la pinna dorsale e quella anale hanno i primi raggi allungati, per poi abbassarsi e proseguire fino al peduncolo caudale specularmente.\nLa livrea di ogni specie \u00e8 tendenzialmente grigio argentea, pi\u00f9 chiara sul ventre.\nLa lunghezza massima varia secondo la specie, dagli 8 cm di \"Brama pauciradiata\" ai 100 cm di \"Brama brama\".\nRiproduzione.\nSono specie ovipare.\nAlimentazione.\nSono specie predatrici: si nutrono di piccoli pesci, crostacei, cefalopodi e gasteropodi.\nPredatori.\nI \"Brama\" sono predati da squali, pesci spada, tonni e lampughe\nPesca.\nTutte le specie sono pescate, pi\u00f9 o meno intensamente, per l'alimentazione umana. Non ha grande valore commerciale.\nSpecie.\nAl genere appartengono 8 specie:"}
{"id": "61253", "revid": "47767", "url": "https://it.wikipedia.org/wiki?curid=61253", "title": "Ubaldesco", "text": "Origine e diffusione.\nSi tratta di un derivato in forma patronimica del nome Ubaldo, ossia vuol dire \"di Ubaldo\", \"relativo a Ubaldo\". \nOnomastico.\nL'onomastico viene festeggiata il 28 maggio in ricordo di santa Ubaldesca Taccini, nativa e patrona del paese di Calcinaia in provincia di Pisa, festeggiata anche nella Diocesi Metropolitana di Pisa e in alcuni paesi della Spagna e di Malta. \u00c8 una delle sante femminili venerate dal Sovrano Militare Ordine di Malta."}
{"id": "61254", "revid": "47767", "url": "https://it.wikipedia.org/wiki?curid=61254", "title": "Ubalda", "text": ""}
{"id": "61255", "revid": "47767", "url": "https://it.wikipedia.org/wiki?curid=61255", "title": "Ubaldo", "text": "Origine e diffusione.\nDeriva dal nome germanico \"Hugibald\", composto dagli elementi \"hugu\" (o \"hug\", \"spirito\", \"cuore\", \"mente\") e \"bald\" (o \"baltha\", \"ardito\", \"coraggioso\"); il significato complessivo pu\u00f2 essere interpretato in diversi modi, come \"ardito per il suo ingegno\", \"saggio e ardito\", \"spirito ardito\" o \"forte soccorritore\". Entrambi gli elementi sono comuni nell'onomastica germanica; il primo si ritrova anche in Ugo e Uberto, mentre il secondo, diffusissimo, si riscontra ad esempio in Alberto, Erberto, Bertoldo e Dagoberto.\nPer quanto riguarda la diffusione, essa \u00e8 dovuta principalmente al culto di sant'Ubaldo, vescovo di Gubbio, e risulta infatti per la maggioranza accentrato nella citt\u00e0 umbra, attestandosi per il resto sparso nell'Italia centro-settentrionale, soprattutto in Toscana. La forma \"Uboldo\", di tradizione francone, \u00e8 maggiormente diffusa nella provincia di Milano. Da Ubaldo \u00e8 inoltre derivato, come patronimico, il nome Ubaldesco.\nOnomastico.\nL'onomastico pu\u00f2 essere festeggiato in memoria di pi\u00f9 santi e beati, alle date seguenti:"}
{"id": "61256", "revid": "47767", "url": "https://it.wikipedia.org/wiki?curid=61256", "title": "Ubertino", "text": ""}
{"id": "61258", "revid": "132266", "url": "https://it.wikipedia.org/wiki?curid=61258", "title": "Uberto", "text": "Origine e diffusione.\nDeriva dal nome germanico \"Huguberht\", composto da \"hugu\" (\"senno\", \"intelligenza\", \"cuore\", \"mente\") e \"behrt\" (\"chiaro\", \"brillante\", \"scintillante\", \"illustre\", \"famoso\"), e il significato complessivo potrebbe essere \"illustre per il suo senno\" o \"cuore/spirito brillante\" (per quanto, come molti nomi germanici, non \u00e8 detto che all'epoca avesse un significato unitario preciso). Il primo elemento del nome si ritrova anche in Ugo e Ubaldo mentre il secondo, diffusissimo nell'onomastica germanica, si riscontra ad esempio in Roberto, Fulberto, Alberto, Viliberto e via dicendo.\nNon \u00e8 ben chiaro come sia giunto il nome in Italia, se direttamente dal dominio linguistico alto-tedesco o se tramite il francese \"Hubert\"; nella seconda met\u00e0 del Novecento godeva ancora di buona diffusione, sostenuto specialmente dal culto del santo vescovo di Liegi, attestandosi dal Nord Italia fino alla Campania. In Inghilterra venne importato dai normanni, rimpiazzando il nome imparentato inglese antico \"Hygebeorht\"; scomparso nel Medioevo, riaffior\u00f2 nel XVII secolo come ripresa del cognome da esso stesso derivato, per poi tornare molto in voga nel XIX secolo.\nOnomastico.\nL'onomastico si pu\u00f2 festeggiare in memoria di pi\u00f9 santi, in una delle date seguenti:"}
{"id": "61264", "revid": "547034", "url": "https://it.wikipedia.org/wiki?curid=61264", "title": "Il Giasone", "text": "Il Giasone \u00e8 un dramma per musica in un prologo e tre atti, composto da Francesco Cavalli, su libretto di Giacinto Andrea Cicognini tratto dal mito di Giasone tramandato da Apollonio Rodio.\nIl dramma fu rappresentato per la prima volta al Teatro San Cassiano di Venezia il 5 gennaio 1649 con il tenore Antonio Cesti.\nDa alcuni critici \u00e8 ritenuta l'opera pi\u00f9 rappresentativa del XVII secolo italiano come esempio del passaggio dalla commedia dell'arte all'opera in musica.\nIn quel periodo cominci\u00f2 la trasformazione delle compagnie teatrali, che continuarono a portare in giro di citt\u00e0 in citt\u00e0 i loro spettacoli per un pubblico pagante, ma inserendo nei ruoli principali attori-cantanti.\n\"Il Giasone\" di Cavalli, proposto anche con altri titoli quali \"Il novello Giasone\", \"Il trionfo d'Amor delle vendette\" e \"Medea in Colco\", ebbe grande successo di pubblico e continu\u00f2 ad essere rappresentato per quasi cinquant'anni. Vennero pubblicate circa quaranta edizioni del libretto.\nNel 1665 inaugura il Teatro del Vecchio Arsenale di Ancona.\nAd oggi esistono ancora una decina di partiture superstiti, una rarit\u00e0 per le opere dell'epoca."}
{"id": "61265", "revid": "124638650", "url": "https://it.wikipedia.org/wiki?curid=61265", "title": "Karlsruhe", "text": "Karlsruhe (in tedesco alemanno \"Karlsrueh\", in tedesco palatino \"Kallsruh\"), nome che significa letteramente \"riposo di Carlo\", \u00e8 una citt\u00e0 extracircondariale del Baden-W\u00fcrttemberg, in Germania; dopo Stoccarda \u00e8 la citt\u00e0 pi\u00f9 grande del \"land\", estendendosi su una superficie di circa . La citt\u00e0 \u00e8 sede del distretto governativo di Karlsruhe e confina a nord, ovest e sud con l'omonimo circondario e la \"regione del medio Reno superiore\". Fa inoltre parte della \"zona trinazionale metropolitana del Reno superiore\".\nFino al 1945 Karlsruhe \u00e8 stata capitale e sede del governo del vecchio \"Land\" del Baden. Dal 1950 ospita invece la Corte di Giustizia Federale (\"Bundesgerichtshof\") e dal 1951 la Corte Costituzionale Federale tedesca (\"Bundesverfassungsgericht\"), ragion per cui si \u00e8 guadagnata l'appellativo di \"Citt\u00e0 del diritto\". La caratteristica disposizione urbanistica della citt\u00e0 ha fatto s\u00ec che sia anche conosciuta come la \"F\u00e4cherstadt\", o \"citt\u00e0 a ventaglio\".\nGeografia fisica.\nTerritorio.\nKarlsruhe si stende nella Fossa Renana, sulle rive dei fiumi Alb e Pfinz e del Reno; confina a est con le ultime propaggini della Foresta Nera e del Kraichgau.\nLa citt\u00e0 si trova nel cosiddetto \"Verdichtungsraum Karlsruhe/Pforzheim\", che comprende anche alcuni comuni dell'omonimo distretto (fra cui Bruchsal, Ettlingen, Stutensee e Rheinstetten) e la citt\u00e0 di Pforzheim, la parte nord-occidentale del circondario dell'Enz, la citt\u00e0 di M\u00fchlacker e la comunit\u00e0 di Niefern-\u00d6schelbronn.\nL'ubicazione all'interno della regione del Medio Reno superiore ha fatto di Karlsruhe un centro regionale (\"Oberzentrum\"), tra i 14 totali designati per l'intero Baden-Wurttemberg dal piano nazionale di sviluppo 2002. In aggiunta, la citt\u00e0 stringe particolari legami anche con le comunit\u00e0 del sud del Palatinato e del Basso Reno, nella regione europea di Pamina (Palatinat, Mittlerer Oberrhein e Nord-Alsace).\nClima.\nKarlsruhe ha una temperatura media annua di - una delle citt\u00e0 pi\u00f9 calde della Germania - e una media di ore di sole all'anno (2005), risultando anche una delle citt\u00e0 pi\u00f9 soleggiate. La posizione riparata all'interno della Fossa Renana comporta come conseguenza che a Karlsruhe in estate vi sia spesso un'umidit\u00e0 opprimente. Gli inverni, per contro, sono meno rigidi rispetto alla media tedesca, e spesso accompagnati dalla classica nebbia della Valle del Reno. Nel medio-lungo termine, Karlsruhe conta una media di 17,1 giorni di gelo (temperatura costantemente inferiore allo zero della scala Celsius) all'anno.\nConfini.\nConfinano con il territorio comunale di Karlsruhe le seguenti Citt\u00e0 e Comuni. Sono, in senso orario partendo da Nord:\nEggenstein-Leopoldshafen, Stutensee, Weingarten (Baden), Pfinztal, Karlsbad, Waldbronn, Ettlingen e Rheinstetten (entrambe parte del Circondario di Karlsruhe), quindi Hagenbach e W\u00f6rth am Rhein, entrambe parte del Circondario di Germersheim, nella Renania-Palatinato.\nDivisione urbana.\nLa citt\u00e0 di Karlsruhe \u00e8 divisa in 27 distretti (\"Stadtbezirke\"), a loro volta ulteriormente suddivisi in distretti minori, in precedenza chiamati semplicemente 'Quartieri' (\"Stadtteile\").\nStoria.\nEpoca romana.\nRisale alla prima met\u00e0 del XX secolo il ritrovamento, avvenuto tra il 1922 e il 1927, di tre fornaci di mattoni e un forno per ceramica, databili con ogni probabilit\u00e0 a un'epoca risalente tra la fine del I secolo e la fine del II secolo d.C.\nXVIII secolo.\nSecondo la leggenda, Carlo III Guglielmo, margravio di Baden-Durlach, durante una gita di caccia si addorment\u00f2 nella foresta di Hardtwald, nelle vicinanze di Durlach. Sogn\u00f2 un sontuoso castello dal quale si dipartivano come i raggi del sole delle strade. Carlo III Guglielmo mise allora su carta il piano della citt\u00e0 che aveva sognato, fondando il 15 giugno 1715 la citt\u00e0, ad incominciare proprio dal Castello di Karlsruhe.\nI raggi del sole sognati da Carlo III Guglielmo si possono vedere ancora oggi anche nell'impianto urbano della citt\u00e0: il castello \u00e8 situato nel centro di un cerchio, da cui si dirama una trama di strade radiali in espansione verso la citt\u00e0 a sud e, sotto forma di viali, attraverso la foresta Hardt a nord. Dalla torre del castello, posta nell'esatto centro dell'edificio, si gode la visuale completa di tutti questi raggi, per un totale di 32 fra strade e viali. Questo numero corrisponde esattamente alla divisione della Rosa dei venti. La citt\u00e0 \u00e8 stata costruita a partire dai quartieri meridionali. Lo schema urbano di Karlsruhe ricorda anche la forma di un ventaglio, da cui deriva il suo soprannome di \"F\u00e4cherstadt\".\nKarlsruhe \u00e8 una delle ultime grandi citt\u00e0 europee ad essere stata pianificata ex novo, e la sua realizzazione ha rappresentato il compimento di un'idea di vasta portata: per volere del conte Carlo III Guglielmo, nel 1715 in opposizione ai confini medievali della sua residenza di Durlach si propose la costruzione di una nuova citt\u00e0, dalla pianta e dallo spirito aperti agli scambi. La sua idea di citt\u00e0 modello per il del futuro \u00e8 riassunta in un documento storico di enorme importanza: il \"Privilegienbrief\".\nQuesta lettera anticipava gi\u00e0 molte idee caratteristiche di uno Stato moderno e alta considerazione della figura umana. Nel \"Privilegien\" si intravede molto di ci\u00f2 per cui i popoli europei avrebbero lottato nelle rivoluzioni del periodo successivo, fino al XX secolo: libert\u00e0 personale, libert\u00e0 economica, uguaglianza davanti alla legge, partecipazione politica.\nPer la fondazione di Karlsruhe sono accorsi molti lavoratori e abitanti da Francia, Polonia, Italia, Svizzera e dai molti paesi che componevano l'allora ancora frammentata Germania. A dimostrare tale variet\u00e0 si pu\u00f2 ricordare che il primo sindaco della citt\u00e0, Johann Sembach, proveniva da Strasburgo.\nKarlsruhe fu inizialmente, dal 1717, residenza del Margravio e sede del Margraviato di Baden-Durlach, e dal 1771, in seguito al ricongiungimento con il Margraviato di Baden-Baden, dell'intero Margraviato di Baden.\nXIX secolo.\nNel 1806 la citt\u00e0 divenne la residenza dei granduchi di Baden. Nel 1818, proprio a Karlsruhe, il granduca Carlo II di Baden concesse la cosiddetta \"Badische Verfassung\", una costituzione per l'epoca particolarmente liberale (da cui prese nome il \"Badischer Liberalismus\").\nNel 1822 venne inaugurato in citt\u00e0 il primo palazzo, su suolo tedesco, appositamente costruito per ospitare un parlamento. Un deputato della \"Badische St\u00e4ndeversammlung\", Friedrich Hecker, \u00e8 stato inoltre uno dei leader della rivoluzione del Baden del 1848-1849.\nAl 1825 risale l'istituzione del Politecnico - primo nucleo dell'oggi denominato Karlsruher Institut f\u00fcr Technologie - avvenuta per volere del granduca Carlo II di Baden. Nel 1846 venne istituito nel quartiere di Durlach, nei pressi della Feuerwehr Heidelberg, uno dei primi corpi di vigili del fuoco volontari (\"Freiwilligen Feuerwehren\").\nDurante la rivoluzione del Baden, il granduca Leopoldo trov\u00f2 rifugio nel maggio del 1849 a Coblenza: fino alla sconfitta degli insorti da parte delle truppe prussiane nei pressi Rastatt, avvenuta a luglio dello stesso anno, il Baden divenne \"de facto\" una repubblica.\nCon il primo tribunale amministrativo istituito tra gli allora stati tedeschi e di conseguenza con la possibilit\u00e0 per la prima volta per i propri cittadini di vedere il riconoscimento dei propri diritti nei confronti anche dello stato, Karlsruhe ha segnato nel periodo 1863-1864 una pietra miliare sulla strada dell'emancipazione dei propri abitanti da sudditi a cittadini.\nFra il 3 e il 5 settembre 1860 si tenne il congresso di Karlsruhe, che vide la presenza di circa 140 chimici. Durante il congresso lo scienziato siciliano Stanislao Cannizzaro ripropose alla comunit\u00e0 scientifica le ristampe delle tesi di Amedeo Avogadro. La definizione del principio di Avogadro ha consentito di distinguere il concetto di \"atomo\" da quello di \"molecola\" (per esempio, delle \"molecole diatomiche\", studiate dallo stesso Avogadro, che rappresentano la configurazione di molti gas allo stato naturale)\nNel 1862 il liberalismo del Baden ha riconosciuto l'uguaglianza civile per gli ebrei.\nIl 4 novembre 1876 la Badische Staatskapelle Karlsruhe esegu\u00ec in citt\u00e0 per la prima volta la Sinfonia n. 1 di Brahms.\nIl 21 gennaio 1877 venne progettato il primo tram trainato da cavalli.\nIl 16 settembre 1893 apr\u00ec il \"M\u00e4dchengymnasium\" (\"Liceo femminile\"), primo istituto di scuola superiore femminile di tutta la Germania.\nXX secolo.\nLa popolazione cittadina crebbe nel corso dei secoli fino a superare nel 1901 la quota di abitanti, guadagnandosi cos\u00ec, secondo quanto stabilito nel 1887 dall'Istituto Internazionale di Statistica lo status di Grande citt\u00e0 (in tedesco: \"Gro\u00dfstadt\"). Nel tempo, molti comuni limitrofi sono stati incorporati nella citt\u00e0: l'ultima annessione risale al 1975, con l'inglobamento del comune di Neureut, nonostante la forte opposizione a tale operazione manifestata da parte degli abitanti che costrinse la \"Staatsgerichtshof f\u00fcr das Land Baden-W\u00fcrttemberg\" (la Corte Suprema per il Land del Baden-W\u00fcrttemberg) a pronunciarsi sulla questione. Nel quartiere si parla ancora oggi colloquialmente dell'evento come di un'annessione forzata.\nDopo la Rivoluzione di novembre del 1918 Karlsruhe divenne la capitale dello Stato del Baden. La citt\u00e0 inoltre ha ospitato anche, come ai tempi della monarchia, la sede del \"Landeskommiss\u00e4rbezirk Karlsruhe\", il commissario distrettuale di Karlsruhe. Durante la Seconda Guerra Mondiale e l'espansione tedesca, l'Alsazia venne affiliata al Baden nel \"Gau Baden-Elsa\u00df\", il previsto Reichsgau dell'Alto Reno, il cui capoluogo divenne proprio la citt\u00e0 di Karlsruhe. Durante la Wagner-B\u00fcrckel-Aktion vennero deportati circa 6.000 ebrei che vivevano in questo Reichsgau verso il campo di concentramento di Gurs. Allo stesso modo, famiglie di Sinti e Rom residenti in particolare nel \"D\u00f6rfle\" furono radunati nel maggio 1940 presso il \"Polizeipr\u00e4sidium am Marktplatz\" e deportati dapprima al forte di Hohenasperg e in seguito al Campo di concentramento di Auschwitz.\nDopo la guerra, Karlsruhe venne inserita inizialmente nel Land a tutela statunitense del W\u00fcrttemberg-Baden; dal 1952 - anno di fusione dei L\u00e4nder di W\u00fcrttemberg-Baden, W\u00fcrttemberg-Hohenzollern e Baden - \u00e8 parte dell'attuale unico Land del Baden-W\u00fcrttemberg.\nAll'interno della Repubblica Federale Tedesca Karlsruhe \u00e8 diventata la cosiddetta \"Sede della Giustizia\": dal 1950, ospita il \"Bundesgerichtshof\", la Corte di Giustizia Federale. Il 28 settembre 1951 vi si insedi\u00f2 anche il \"Bundesverfassungsgericht\", la Corte Costituzionale Federale tedesca, il cui primo presidente fu il politico dell'FDP Hermann H\u00f6pker-Aschoff. Dal 1952 al 1972 Karlsruhe fu sede del \"Regierungsbezirk Nordbaden\", il Distretto governativo del Baden settentrionale, mentre dal 1\u00ba gennaio 1973 \u00e8 diventata la sede del Distretto governativo di Karlsruhe.\nNel 1967 la citt\u00e0 ha ospitato l'appuntamento biennale del Bundesgartenschau, una delle principali esposizioni agricolo-floricole europee. Per l'occasione, il parco comunale, lo zoo e il parco del castello sono stati trasformati in modo significativo e meglio adattati alle esigenze dei cittadini per il proprio tempo libero.\nNel 1969 la citt\u00e0 di Karlsruhe ha ricevuto il Premio europeo per il proprio eccezionale contributo all'idea dell'integrazione europea.\nNel 1972 la citt\u00e0 ha cominciato a istituire isole zone pedonali sulla Kaiserstra\u00dfe. L'attuale stato di zona pedonale continua a forma di corona in Europaplatz \u00e8 stato raggiunto nel 1984.\nLa prima e-mail ricevuta in Germania, il 2 agosto 1984 \u00e8 stata ricevuta e inviata dal data center dell'Universit\u00e0 di Karlsruhe: il pioniere di Internet Werner Zorn riusc\u00ec a rispondere al benvenuto ufficiale dell'americana CSNET, una piattaforma per la comunicazione elettronica tra scienziati.\nDal 20 al 30 luglio 1989 ha avuto luogo a Karlsruhe, la terza edizione dei World Games, un concorso internazionale per gli atleti e le atlete i cui sport non sono presenti nel programma olimpico. Vi hanno partecipato atleti di 19 discipline.\nIl 13 giugno 1995, \u00e8 stato fondato il GmbH Baden-Airport. Questo \u00e8 stato costruito nell'ex base aerea canadese di S\u00f6llingen (Rheinm\u00fcnster), collegando cos\u00ec Karlsruhe alla rete internazionale del trasporto aereo.\nKarlsruhe \u00e8 stata la sede di uno dei 45 sottocampi del campo di concentramento di Auschwitz.\nXXI secolo.\nNel 2003, ha aperto nel quartiere di Forchheim della vicina Rheinstetten la Fiera di Karlsruhe (\"Messe Karlsruhe\") in grado di ospitare scambi nazionali e internazionali, mostre e saloni. La fiera dispone di quattro magazzini per metri quadrati. Nella Dm-Arena, utilizzata come sala polivalente, possono essere ospitati fino a visitatori.\nIl 7 settembre 2005 ha aperto, dopo due anni di lavori per la costruzione, il centro commerciale ECE \"Ettlinger Tor\", il pi\u00f9 grande centro commerciale urbano nel sud della Germania. Circa quattro anni prima, il 27 settembre 2001 all'interno dell'ex ufficio postale centrale di Europaplatz era stato aperto il primo centro commerciale urbano della citt\u00e0.\nIl 21 gennaio 2010 il primo ministro del Land del Baden-W\u00fcrttemberg, G\u00fcnther Oettinger, insieme con il Segretario di Stato Rainer Bomba e al sindaco di Karlsruhe, Heinz Fenrich, ha inaugurato primo tunnel ferroviario sotto Europaplatz, in grado di alleggerire la via principale dello shopping dal traffico.\nStemma.\nLo stemma della citt\u00e0 di Karlsruhe presenta su sfondo rosso una fascia diagonale color oro e margini in argento, su cui \u00e8 posta in diagonale la parola \"Fidelitas\", scritta in nero in caratteri latini maiuscoli. La bandiera della citt\u00e0 \u00e8 di colore rosso-giallo-rosso.\nI colori dello stemma rappresentano un'inversione dello stemma del Baden, che si mostra invece come uno scudo dorato attraversato da una fascia rossa diagonale. Il fondatore della citt\u00e0, Carlo III Guglielmo, aveva cos\u00ec voluto e suggerito sia l'inclusione del motto - che ricordava l'ordine dinastico da lui stesso fondato, l'Ordine della fedelt\u00e0 - sia del giorno della fondazione della citt\u00e0. La combinazione di colori proposta dal Margravio \u00e8 stata usata per la prima volta solo nel 1887, mentre in precedenza venivano utilizzati i colori della bandiera statale.\nMonumenti e luoghi d'interesse.\nIn quanto citt\u00e0 relativamente giovane, mancano a Karlsruhe le vie medievali caratterizzanti molte altre grandi citt\u00e0 tedesche. La disposizione urbana venne organizzata secondo il piano per la fondazione proposto nel 1715. Fulcro centrale del tutto \u00e8 la torre del Castello, insieme al Giardino e al \"Schlossplatz\": la strada denominata \"Zirkel\" (\"Cerchio\") circonda tutto il complesso costituito appunto da castello, giardino e piazza.\nStoricamente era stata autorizzata la costruzione degli altri edifici pubblici solamente a sud dello \"Zirkel\"; per la costruzione di questi, inoltre, sono state dettate severe linee guida - in particolare in materia di altezza dei fronti - in modo tale da rendere un'immagine complessiva uniforme dell'abitato. Gli edifici sorti nei pressi del castello risalgono a tempi pi\u00f9 recenti: a est si trova il Karlsruher Institut f\u00fcr Technologie, mentre a ovest \u00e8 ospitata la sede della Corte Costituzionale Federale tedesca. Lo Schwedenpalais fu costruito per il consigliere privato del margravio Georg Ernst Ludwig Preuschen su progetto di Johann Friedrich Weyhing (1716-1781).\nAll'esterno dello \"Zirkel\" si diramano le 32 fra strade e viali che hanno origine dalla torre del Castello, rappresentando allegoricamente i raggi del sole. Il numero e la disposizione corrispondono inoltre alle direzioni indicate dalla Rosa dei venti. Lo sviluppo iniziale privilegiato, con un'espansione a partire dal lato sud del castello ha fatto poi s\u00ec che il centro della citt\u00e0 assomigliasse pi\u00f9 a un ventaglio, piuttosto che al sole. Nel castello \u00e8 attualmente ospitato il Badisches Landesmuseum, il Museo di Stato del Baden.\nL'architetto neoclassico Friedrich Weinbrenner caratterizz\u00f2 durante la prima met\u00e0 del XIX secolo il paesaggio urbano di Karlsruhe, ed \u00e8 ancora possibile trovare in citt\u00e0 molti dei suoi lavori. Marktplatz, con la Chiesa Evangelica (l'\"Evangelische Stadtkirche\" del 1807-1815) e il Municipio - \"Rathaus\" - risalente al periodo 1821-1825, insieme alla connessa \"Via Triumphalis\" - che si sviluppa come asse principale lungo la direttrice nord-sud - si pone sicuramente come una delle piazze pi\u00f9 importanti del neoclassico europeo. In seguito ai danni di guerra fu ricostruita in gran parte dal 1950. Degna di nota \u00e8 inoltre la chiesa parrocchiale di S. Stefano, costruita tra il 1808 e il 1814: essa non costituisce solamente una delle opere pi\u00f9 importanti di Weinbrenner, perch\u00e9 rappresenta anche un edificio che ospita una delle pi\u00f9 importanti cupole neoclassiche del sud della Germania.\nNel 1928 la citt\u00e0 di Karlsruhe ha indetto un concorso per la costruzione di una nuova porzione di citt\u00e0 nel quartiere meridionale di Dammerstock - per pubblicizzare la zona vicina a R\u00fcppurr - con l'obiettivo di realizzare il sito entro la met\u00e0 del 1929. Il primo premio fu assegnato al progetto di Walter Gropius, che aveva da poco abbandonato la direzione del Bauhaus: il piano prevedeva costruzioni con sviluppo in linea, in modo da permettere a tutti i residenti di poter godere alla stessa maniera della luce del giorno. A causa della Grande depressione del 1929 e della conseguente crisi, tuttavia, venne realizzata solamente la prima fase del progetto, con il completamento di 228 appartamenti. Ci\u00f2 nonostante, la soluzione utilizzata per Dammerstock rimane una delle realizzazioni pi\u00f9 importanti del Movimento Moderno in Germania.\nIn seguito alle vicissitudini della seconda guerra mondiale si crearono molti spazi vuoti nel tessuto urbano, riempiti spesso con il calcestruzzo di edifici commerciali. Si pu\u00f2 dire che la citt\u00e0 di Karlsruhe, prima ma soprattutto dopo la seconda guerra mondiale, sia cambiata significativamente. Conformemente agli indirizzi tipici degli anni settanta del XX secolo, la maggior parte delle piccole case degli abitanti del villaggio del 1812, la Klein-Karlsruhe, fu demolita e sostituita da grandi strutture in calcestruzzo. La Kriegsstra\u00dfe \u00e8 stata potenziata ai livelli di grande arteria urbana; la Kaiserstra\u00dfe, per contro, \u00e8 stata durante gli anni ottanta del XX secolo a poco a poco trasformata in isola pedonale. Dopo il ritiro delle truppe americane e francesi, avvenuto nel 1990, il progetto urbano \u00e8 stato caratterizzato dall'uso dei terreni incolti e dalla riconversione di diverse aree. Nel centro della citt\u00e0 sono state realizzate nuove aree residenziali, cos\u00ec come nella zona sud-est in luogo della ex-stazione merci e nella citt\u00e0 settentrionale, sulla base della ex colonia americana.\nNella zona sud-occidentale della citt\u00e0, in luogo della ex fabbrica di munizioni \u00e8 stato realizzato un grande complesso comprendente un cinema multisala, il nuovo edificio dell'\"Agentur f\u00fcr Arbeit\" (\"Agenzia per il lavoro\"), la sede del Procuratore generale e, all'interno della fabbrica di armi vera e propria, lo \"ZKM-Zentrum f\u00fcr Kunst und Medientechnologie\" (\"Centro per l'Arte e Tecnologia dei Media\") e la \"HfG-Staatliche Hochschule f\u00fcr Gestaltung Karlsruhe\" (Accademia di Stato per il Design). Con l'apertura di un grande centro commerciale al coperto presso la Ettlinger Tor, nell'autunno del 2005, Karlsruhe si \u00e8 dotata del pi\u00f9 grande centro commerciale urbano nella Germania meridionale.\nSociet\u00e0.\nEvoluzione demografica.\nKarlsruhe ha raggiunto la soglia dei abitanti nel 1901, raggiungendo lo status di Grande citt\u00e0. Nel 1950 tale numero era gi\u00e0 raddoppiato a circa . Nel 1975 la popolazione crebbe ulteriormente a causa delle numerose annessioni di comuni limitrofi avvenute nei primi anni settanta fino a quota . Dopo una perdita di circa persone ed un picco negativo a quota abitanti raggiunto nel 1987, la popolazione \u00e8 nuovamente cresciuta di circa unit\u00e0 entro il 2005. Il 30 giugno del 2010 \u00e8 stata dichiarata per Karlsruhe, da parte dell'Ufficio statistico del Baden-W\u00fcrttemberg, una \"popolazione ufficiale\" di abitanti. La percentuale di stranieri stimata era del 14,1% a dicembre 2009.\nLo sviluppo della popolazione \u00e8 condizionato dal basso tasso di natalit\u00e0 che a lungo ha caratterizzato la popolazione tedesca. Anche se Karlsruhe aveva registrato perdite sostenute a causa del trasferimento di molti cittadini nelle localit\u00e0 circostanti, in questi ultimi anni, l'arrivo di cittadini stranieri ha raggiunto e superato il numero di tedeschi che hanno lasciato la citt\u00e0. I principali paesi di origine (secondo quanto specificato dalle fonti cittadine) sono: Turchia (), Italia (), Croazia (), Serbia-Montenegro (), Polonia (), Russia (), Francia (), Romania (), Cina (), Ucraina (), Bosnia-Erzegovina () e Spagna () e Grecia (809). stranieri (il 37,1%) sono membri di uno dei 27 Stati membri dell'UE.\nReligione.\nCristianesimo.\nLa Riforma protestante era stata introdotta nel Margraviato di Baden-Durlach gi\u00e0 nel 1556. Dal momento che Karlsruhe apparteneva a tale margraviato, la citt\u00e0 si presentava gi\u00e0 dalla sua fondazione come una citt\u00e0 protestante. Al fine di attrarre nuovi residenti in citt\u00e0, Carlo III Guglielmo propose una serie di incentivi. Oltre ai benefici finanziari, ai nuovi cittadini veniva inoltre concessa la libert\u00e0 di religione, cosicch\u00e9 ben presto inizi\u00f2 ad attirare i primi cattolici. Carlo Federico di Baden eredit\u00f2 nel 1771 i possedimenti della linea estinta di Baden-Baden, che era rimasta cattolica, e promosse la stessa lungimirante tolleranza religiosa come il fondatore della citt\u00e0, Carlo III Guglielmo. All'inizio del XIX secolo, i cristiani cattolici romani della citt\u00e0 ebbero una propria chiesa, la Chiesa di Santo Stefano, dedicata nel 1814. Al giorno d'oggi, la percentuale di cattolici (32,7%) e protestanti (30,6%) tra la popolazione totale \u00e8 pressoch\u00e9 paritaria.\nChiesa cattolica.\nI membri della Chiesa cattolica romana della citt\u00e0 sono parte del Decanato di Karlsruhe, all'interno della regione Medio Reno Superiore-Pforzheim dell'Arcidiocesi di Friburgo in Brisgovia. Si \u00e8 tenuto nel 1992 un Katholikentag caratterizzato dallo slogan \"\"Eine neue Stadt ersteht\", \"si pone una nuova citt\u00e0\"\". Vengono celebrate in citt\u00e0 anche messe secondo il rito tridentino e di Taiz\u00e9. Nel quartiere di Knielingen si trova anche la Chiesa del Cuore di Ges\u00f9, della Fraternit\u00e0 Sacerdotale San Pio X, la fraternit\u00e0 dei cosiddetti \"lefebvriani\".\nChiesa evangelica di Stato.\nI membri della Chiesa evangelica fanno riferimento - ad eccezione dei membri di chiese evangeliche indipendenti - alla Kirchenbezirk (equivalente grosso modo alla Diocesi cattolica) di Karlsruhe e Durlach (con l'eccezione del distretto di Neureut, parte del distretto ecclesiastico di Karlsruhe-Land, con sede a Bruchsal), parte del Kirchenkreis del Baden settentrionale in seno alla Chiesa Evangelica dello Stato del Baden, che avendo sede proprio a Karlsruhe, fa della citt\u00e0 anche la residenza del \"Landesbischof\".\nAltre chiese, chiese libere e comunit\u00e0.\nIn Karlsruhe si trovano inoltre la Comunit\u00e0 vetero-cattolica \u201eChristi Auferstehung\u201c e numerose Chiese libere, tra cui il Christlicher Verein Junger Menschen (il CVJM, noto anche come YMCA), la \"Apostolische Gemeinschaft\" (Comunit\u00e0 apostolica), l'Esercito della salvezza, una Chiesa cristiana avventista del settimo giorno, una \"Evangelische T\u00e4ufergemeinde\" (Congregazione evangelica battista) in Durlach, due \"Br\u00fcdergemeinde\", una \"Evangelisch-Freikirchliche Gemeinde\" (battismo), una Chiesa evangelica libera, 11 comunit\u00e0 appartenenti alla Chiesa Neo-Apostolica, sei Chiese evangeliche metodiste, una Comunit\u00e0 evangelica-luterana ed una Comunit\u00e0 mennonita.\nDelle tante Chiese carismatiche e pentecostali, fanno parte del Bund Freikirchlicher Pfingstgemeinden (Comunit\u00e0 delle Chiese libere pentecostali) la Gospelhouse Karlsruhe, la Treffpunkt Leben, la Freie Christengemeinde e la comunit\u00e0 Agape, incluse le comunit\u00e0 figliate brasiliana e turca (K\u00f6pr\u00fc); tra le chiese protestanti aderenti al M\u00fclheimer Verband Freikirchlich-Evangelischer Gemeinden (Associazione di Chiese libere e comunit\u00e0 evangeliche di M\u00fclheim) si ricordano la Johannes-Gemeinde e la rete di Hauskirche (Chiese domestiche); partecipano al Forum Leben il Christliches Zentrum Karlsruhe (CZK), la Nehemia-Initiative e Fabrik88; vi sono inoltre la Libera missione pentecostale Karlsruhe, la CITY-Gemeinde, la sezione cittadina dell'ICF (\"International Christian Fellowship\") e la Chiesa di Dio di Cleveland. In aggiunta, trovano ospitalit\u00e0 vari gruppi religiosi di lingua straniera, come una sezione evangelica latino-americana, una chiesa anglicana episcopale e due chiese cortodosse: una greco-ortodossa ed una Chiesa ortodossa rumena.\nAltre fedi.\nTra le ulteriori comunit\u00e0 a riferimento cristiano presenti in citt\u00e0 si ricordano la Chiesa di Ges\u00f9 Cristo dei santi degli ultimi giorni (Mormoni), la Chiesa scientista, la \"Comunit\u00e0 Cristiana\" (Die Christengemeinschaft), i Testimoni di Geova e la \"Universelles Leben\".\nEbraismo.\nKarlsruhe ospita la sede della comunit\u00e0 religiosa ebraica di Baden (\"Israelitische Religionsgemeinschaft Baden\"), una sinagoga, un rabbino Chabad e diversi cimiteri ebraici.\nPrima dell'Olocausto risiedeva in citt\u00e0 una vasta comunit\u00e0 ebraica: figure di spicco come lo studioso talmudico Nathaniel Weil, il politico Moritz Ellst\u00e4tter e la dottoressa Rahel Straus provenivano, ad esempio, da Karlsruhe. La sinagoga cittadina era stata costruita gi\u00e0 nel 1806 dal famoso architetto Friedrich Weinbrenner e ricostruita nel 1871 da Josef Durm. Inoltre, si trovavano a Karlsruhe anche una sinagoga ortodossa, opera di Gustav Ziegler ed un centro comunitario, opera di Robert Curjel e Karl Moser.\nNel 1933 vivevano in citt\u00e0 (inclusi i distretti successivamente inglobati), secondo il censimento del 16 giugno, 3.358 cittadini di fede ebraica.\nLe sinagoghe vennero distrutte nel 1938 durante la Notte dei cristalli e in seguito alla Wagner-B\u00fcrckel-Aktion 893 ebrei vennero deportati, durante l'estate del 1940, nel campo di concentramento di Gurs, nella Francia meridionale. L'archivio cittadino ha stilato nel 1988, un elenco memoriale per le oltre vittime ebraiche; con l'aiuto del lavoro di numerosi volontari, tale elenco \u00e8 stato integrato con numerose biografie all'interno del \"Gedenkbuch f\u00fcr die Karlsruher Juden\".\nNel 1971 venne inaugurata la nuova sinagoga \u00e8 stata inaugurata in Knielinger Allee, a disposizione di una comunit\u00e0 che, nel 2006, era tornata a rappresentare circa 830 iscritti.\nIslam.\nPer i musulmani che vivono a Karlsruhe, vi sono a disposizione in citt\u00e0 dieci moschee e un Moscheeverein (Gruppo Musulmano in lingua tedesca).\nBuddismo e altro.\nEsistono inoltre a Karlsruhe una comunit\u00e0 Bah\u00e1'\u00ed, centri per il buddismo Kadam, il buddismo della Via del Diamante, il buddismo Vipassan\u0101 ed il Buddhismo Zen, un grippo cittadino Eckankar ed un centro Sathya Sai.\nGiustizia.\nOltre ad ospitare la Corte Costituzionale Federale tedesca e la Corte di Giustizia Federale, Karlsruhe \u00e8 sede della Corte Suprema (\"Oberstes Gericht\") per i procedimenti civili. \u00c8 inoltre degna di nota la sede del Procuratore Generale, in precedenza situata all'interno dei locali della Corte di Giustizia e, dal 1999 ospitata in un edificio dedicato in Brauerstra\u00dfe. Vi sono inoltre il tribunale ordinario, una Corte d'appello (\"Oberlandesgericht Karlsruhe\"), con relativa procura, un tribunale distrettuale (\"Landgericht Karlsruhe\") e due preture (\"Amtsgericht\"), l'\"Amtsgericht Karlsruhe\" e l'\"Amtsgericht Karlsruhe-Durlach\". Trovano sede in citt\u00e0 anche un Tribunale amministrativo (\"Verwaltungsgericht Karlsruhe\"), un Tribunale del lavoro (\"Arbeitsgericht Karlsruhe\") ed un \"Sozialgericht\", Tribunale sociale.\nL'esercito tedesco, il \"Bundeswehr\", ha in citt\u00e0 un distaccamento del Tribunale militare per il Sud della Germania, la cui sede principale \u00e8 a Monaco di Baviera.\nTale concentrazione di centri per l'amministrazione del diritto ha fatto s\u00ec che Karlsruhe guadagnasse la definizione di \"Residenz des Rechts\" (\"Citt\u00e0 del Diritto\") e, in occasione della nomina a Capitale europea della cultura, la stessa adottasse come motto \"Kulturhauptstadt 2010 \u2013 mit Recht\" (\"Capitale della cultura 2010 - con Diritto\").\nEnti pubblici.\nKarlsruhe \u00e8 sede del \"Versorgungsanstalt des Bundes und der L\u00e4nder\" - l'ente pensionistico del governo federale - e di varie agenzie dello Stato, come la Direzione regionale delle Finanze (\"Oberfinanzdirektion\") - a sua volta distinta in due uffici per Karlsruhe-Durlach e Karlsruhe citt\u00e0 - e della Corte dei Conti del Baden-W\u00fcrttemberg (\"Rechnungshof Baden-W\u00fcrttemberg\").\nSi trovano inoltre in citt\u00e0 la Compagnia assicurativa BGV - \"Badische Gemeinde Versicherungsverband\", il \"Gemeindepr\u00fcfungsanstalt\" (Istituto cittadino per la ricerca), la \"Landeswohlfahrtsverband Baden\" (associazione caritatevole) e la \"Kommunale Versorgungsverband Baden-W\u00fcrttemberg\" ed alcuni dipartimenti del Ministero degli Interni del Baden-W\u00fcrttemberg. A ci\u00f2 si aggiunge il Dipartimento per le Foreste (\"Forstdirektion\").\nHanno sede in citt\u00e0 il \"Deutsche Rentenversicherung\", il fondo pensionistico tedesco (ex \"Landesversicherungsanstalt\" - Istituto Nazionale delle Assicurazioni) ed il distaccamento per il Baden-W\u00fcrttemberg del Ministero per l'Ambiente, la Natura e per i Trasporti.Vi sono infine un'agenzia per il lavoro ed un ufficio doganale.\nSi trova inoltre a Karlsruhe una stazione della Polizia Federale (\"Bundespolizei\"), destinata a garantire la protezione della Corte Costituzionale Federale. In aggiunta, il \"Bundesamt f\u00fcr den Zivildienst\" (\"Ufficio Federale per i Servizi Civili\") gestisce in citt\u00e0 una delle sue scuole di formazione al servizio civile, detta \"Zivildienstschule\".\nIn quanto sede dei distretti governativi (\"Regierungsbezirkes\") del Medio Reno Superiore (\"Regionalverband Mittlerer Oberrhein\"), del Circondario rurale di Karlsruhe e, infine, di Karlsruhe stessa, la citt\u00e0 ospita le sedi amministrative di ben tre entit\u00e0.\nIl \"Generallandesarchiv Karlsruhe\", l'Archivio Generale di Stato di Karlsruhe, \u00e8 responsabile per il territorio dei distretti amministrativi e della citt\u00e0 stessa, oltre ad ospitare i documenti relativi all'antico Stato del Baden.\nDal punto di vista ecclesiastico, infine, Karlsruhe \u00e8 la sede dell'Ufficio regionale per il Medio Reno Superiore-Pforzheim dell'Arcidiocesi di Friburgo in Brisgovia (cattolica), a sua volta comprendente i decanati di Baden-Baden, Bruchsal, Karlsruhe, Pforzheim e Rastatt. Per quanto riguarda invece l'ambito protestante, la citt\u00e0 \u00e8 sede della \"Evangelische Landeskirche in Baden\", la Chiesa evangelica regionale del Baden, mentre in citt\u00e0 opera anche il decanato della \"Kirchenbezirk\" di \"Karlsruhe und Durlach\". Il decanato per la \"Kirchenbezirk Karlsruhe-Land\", riguardante i dintorni della citt\u00e0, ha invece sede a Bruchsal.\nDialetto.\nIl dialetto parlato a Karlsruhe, sviluppatosi solamente negli ultimi tre secoli, \u00e8 il risultato della contaminazione dei linguaggi delle regioni circostanti. Da nordovest proviene l'influsso del tedesco palatino, da sudest quello del dialetto svevo e da sud dal tedesco alemanno, sebbene queste ultime parlate abbiano influenzato in maniera minore il \"Karlsruherisch\".\nLinguisticamente parlando, il dialetto cittadino \u00e8 riconducibile al Francone meridionale, colloquialmente indicato come \"Brigantendeutsch\".\nCultura.\nIstruzione.\nCentri di ricerca e istituti.\nCon il motto \"Herausforderung Demokratie\" (La sfida della democrazia), Karlsruhe \u00e8 stata una delle dieci citt\u00e0 tedesche ospitanti il \"Treffpunkt der Wissenschaft\", durante l'anno della scienza (\"Wissenschaftsjahr\") 2009.\nKarlsruher Institut f\u00fcr Technologie (KIT).\nIl Karlsruher Institut f\u00fcr Technologie rappresenta il polo universitario cittadino ed un centro di ricerca nazionale; appartiene alla \"Helmholtz-Gemeinschaft Deutscher Forschungszentren\" (\"Associazione Helmholtz dei Centri di Ricerca tedeschi\"). \u00c8 stato istituito il 1\u00ba ottobre del 2009 in seguito alla fusione dell'allora \"Universit\u00e4t Karlsruhe\" con il \"Forschungszentrum\" cittadino: dalla precedente collaborazione tra due istituzioni di prestigio, si \u00e8 passati quindi alla costituzione di un'unica fondazione. Il KIT gode ottima reputazione a livello internazionale in settori come la fisica, l'ingegneria meccanica, l'ingegneria civile, l'informatica, la gestione dell'informazione, l'ingegneria industriale e l'ingegneria elettrica. L'Universit\u00e0 di Karlsruhe \u00e8 stata premiata come una delle prime tre universit\u00e0 della nazione, nell'ambito dell'iniziativa \"Elite-Universit\u00e4t\".\nMedia.\nTelevisione.\nIn Kriegsstra\u00dfe hanno sede anche gli studi televisivi della SWR, la S\u00fcdwestrundfunk, in funzione soprattutto dell'informazione inerente alle decisioni prese dalle Corti di Giustizia presenti in citt\u00e0. Hanno sede a Karlsruhe anche le stazioni televisive private \"BW Family.tv\" (dal febbraio 2006) ed \"R.TV \u2013 das Regionale\", mentre ha chiuso gi\u00e0 da alcuni anni l'emittente privata B.TV. La SWR gira regolarmente in citt\u00e0 scene per la serie televisiva tedesca Tatort.\nStampa.\nTra i diversi quotidiani pubblicati in citt\u00e0 il principale \u00e8 la Badische Neueste Nachrichten (BNN), quotidiano locale con interesse rivolto in particolare al Baden centrale. Inoltre, ci sono diversi quotidiani gratuiti settimanali: la BNN pubblica la propria versione domenicale \"Der Sonntag\", venduta insieme all'edizione cittadina di Der Kurier, con la Stadtzeitung Karlsruhe, bollettino ufficiale della Citt\u00e0 di Karlsruhe, la cui versione online \u00e8 accessibile tramite l'home page della citt\u00e0. Al mercoled\u00ec viene distribuito il settimanale \"Wochenblatt\" in citt\u00e0 e in regione in quattro diverse edizioni, mentre alla domenica viene distribuito il Boulevard Baden.\nRiviste cittadine.\nOltre ai giornali, sono distribuite in citt\u00e0 diverse riviste gratuite, tra cui Klappe auf, INKA Stadtmagazin e FRIZZ Das Magazin. Questi possono essere trovati in numerosi punti della citt\u00e0 e trattano principalmente dei divertimenti e dei locali di Karlsruhe.\nVarie.\nLa comunit\u00e0 giovanile no profit \"Stadtjugendausschuss e. V.\" gestisce le riviste \"Internet Caf\u00e9\" per i bambini e \"Info-Line\" per i giovani, con l'obiettivo di fornire un aiuto di tipo pedagogico all'ingresso die pi\u00f9 giovani nel campo della ricerca e della comunicazione. Ulteriori strutture di supporto nell'educazione alla comunicazione curata dallo \"Stadtjugendausschuss e. V.\" sono presenti nella \"Jubez-Medienwerkstatt\" e in molte altre associazioni per bambini e club giovanili. Karlsruhe ospita una delle due sedi del \"Landesmedienzentrums\", Centro Mediatico Statale del Baden-W\u00fcrttemberg, posto sotto il patrocinio del Ministero per la Cultura, la Giovent\u00f9 e lo Sport del Baden-W\u00fcrttemberg \"Ministerium f\u00fcr Kultus, Jugend und Sport Baden-W\u00fcrttemberg\"; l'altra sede \u00e8 ospitata a Stoccard.\nRadio.\nIn Kriegsstra\u00dfe si trovano gli studi cittadini della S\u00fcdwestrundfunk (SWR), radio diffusa nei L\u00e4nder di Baden-W\u00fcrttemberg e Renania-Palatinato. In particolare, vengono diffuse da Karlsruhe le trasmissioni della radio regionale SWR4 Baden-W\u00fcrttemberg. Inoltre, in Kriegsstra\u00dfe 130, sono ubicati gli studi cittadini della stazione radio RPR1 (\"Rheinland-Pf\u00e4lzische Rundfunk\") responsabile editoriale per il Nord Baden Nord de il Sud Palatinato.\nTrasmette inoltre come emittente privata anche Die neue Welle. Oltre alle emittenti commerciali e pubbliche, vi \u00e8 una radio libera, radio Querfunk, che trasmette al pomeriggio, alla sera e nei fine settimana. Al mattino e nelle prime ore serali, si possono ascoltare sulla frequenza FM le lezioni della LernRadio della Hochschule f\u00fcr Musik Karlsruhe (il conservatorio cittadino), la Campusradio del Karlsruher Institut f\u00fcr Technologie, Radio Fri (al luned\u00ec) e, nel tempo rimanente, la gi\u00e0 citata Querfunk. Possiede uno studio in citt\u00e0 anche l'emittente radio privata Radio Regenbogen.\nInternet.\nKarlsruhe ha ricoperto in Germania un ruolo particolarmente importante nello sviluppo della tecnologia di Internet. Infatti, proprio dai computer dell'universit\u00e0 di Karlsruhe \u00e8 avvenuto nel 1984 il primo scambio epistolare elettronico della nazione e tra il 1994 ed il 1998 in citt\u00e0 \u00e8 stata gestita la totalit\u00e0 dei domini internet tedeschi. Ugualmente nel 1987, con Karlsruhe \u00e8 avvenuta la prima comunicazione internet anche verso la Cina, sempre dai locali dell'Universit\u00e0 ed in interazione con l'ICA Beijing, di Pechino.\nPoich\u00e9 la BNN (\"Badische Neueste Nachrichten\") non possiede pi\u00f9 da tempo alcun servizio online, pu\u00f2 essere considerato pubblicazione autonoma la sua originaria versione web, il quotidiano online \"ka-news.de\". Pubblicato sin dall'anno 2000, \u00e8 stato uno dei primi quotidiani regionali on-line ad essere stato istituito in Germania. Oltre alle notizie locali ci sono anche le programmazioni cinematografiche, il calendario degli eventi ed alcune webcam. La Stadtwiki Karlsruhe costituisce la pi\u00f9 grande City wiki del mondo.\nUna societ\u00e0 di Karlsruhe gestisce il pi\u00f9 grande centro di raccolta dati europeo, circa il 40% di tutti i siti web tedeschi \u00e8 ospitato in citt\u00e0. Presso l'Universit\u00e0 si sono sviluppate circa 2.500 aziende collegate al mondo di internet e delle telecomunicazioni, tanto da aver fatto guadagnare a Karlsruhe, nel 2003 il titolo di \"Internethauptstadt Deutschlands\", \"Capitale tedesca di internet\".\n\u00c8 sede della societ\u00e0 tedesca ABAS.\nCinema.\nIl maggiore cinema di Karlsruhe \u00e8 attualmente il \"Filmpalast am ZKM\", in grado di ospitare all'interno delle sue dieci sale circa tremila spettatori. Il pi\u00f9 antico cinema della citt\u00e0, invece, \u00e8 il \"Filmtheater Schauburg\", che proietta sia blockbuster contemporanei che produzioni alternative e film in lingua originale. In entrambi i cinema \u00e8 ospitata una Sneak Preview settimanale in offerta. Da segnalare anche l\"'Universum-City\" ed il \"Kinematek\", il cinema ospitato nel Prinz-Max-Palais. Vengono inoltre organizzate proiezioni con cadenza regolare da parte del gruppo culturale studentesco AFK presso i locali dell'Universit\u00e0. Ha chiuso nel luglio 2010, dopo oltre cinquant'anni di attivit\u00e0 l'oramai divenuto storico cinema \"Die Kurbel\".\nCabaret.\nLe numerose manifestazioni di cabaret organizzate nei locali del \"Kulturzentrum Tollhaus\" e del \"Sandkorn-Theater\"sono espressione della presenza in citt\u00e0 di una scena cabarettistica particolarmente attiva. Famosi artisti formatisi nei locali cittadini sono, ad esempio, la cantante Annette Postel, il comico di fama nazionale comico Boris Meinzer, il cantante e comico Gunzi Heil, il \"KomedyKabarett rastetter &amp; wacker\" (duo composto da Erik Rastetter e Martin Wacker), il Clown Schorsch (Georg Schweitzer), il gruppo di cabaret \"Die Spiegelfechter\", il mago e mimo Peter Herrmann, il poeta dialettale Harald Hurst, e molti altri, compresi diversi nomi di spicco nel panorama tedesco. I membri del club \"Pyramidalen KleinKunst-Vereins PKV\" organizzano annualmente - gi\u00e0 ormai del 1990 - una rassegna annuale di acrobazie e giocoleria, oltre ad aver organizzato in citt\u00e0 le edizioni 2000 e 2008 dell'European Juggling Convention, il pi\u00f9 importante evento mondiale di giocoleria.\nEconomia e infrastrutture.\nDurante il 2009 Karlsruhe ha raggiunto il sesto posto nella classifica stilata dall'INSM (\"Initiative Neue Soziale Marktwirtschaft\") tra le citt\u00e0 con maggiore successo in Germania.\nIn citt\u00e0 si trova la Staatliche M\u00fcnze Karlsruhe, una delle cinque Zecche di Stato in cui vengono coniate le Monete euro tedesche. Per la precisione, le monete coniate a Karlsruhe riportano la lettera \"G\". La zecca \u00e8 stata istituita in citt\u00e0 nel 1827.\nSecondo uno studio della rete di cooperazione inter-regionale del Quinto programma quadro di ricerca dell'Unione europea, la regione di Karlsruhe era rappresentata come l'unica senza alcuna presenza significativa di grandi imprese tra i primi posti della classifica riguardante globalmente le imprese attive nel campo della ricerca.\nTrasporti.\nStrade.\nPassando per l'area urbana orientale, come un asse lungo la direttrice nord-sud, la citt\u00e0 \u00e8 attraversata dalla A 5 (Francoforte sul Meno-Basilea). Karlsruhe \u00e8 collegata ad est anche alla A 8, l'autostrada per Stoccarda, che si dirama proprio dallo svincolo autostradale di Karlsruhe dalla A 5. Dall'altra parte del Reno corre la A 65, che conduce, in direzione nord, verso Ludwigshafen ed al confine francese, collegandosi all'Autoroute 35.\nDiverse sono inoltre le strade federali (\"Bundesstra\u00dfen\") che attraversano la citt\u00e0, tra cui la B 3, che collega Heidelberg a Friburgo in Brisgovia, la B 10 Landau in der Pfalz-Stoccarda e la B 36, che unisce Mannheim a Lahr/Schwarzwald. Importante arteria di comunicazione \u00e8 anche la S\u00fcdtangente (\"Tangenziale Sud\"), che inizia nei pressi della A 5 come Kreisstra\u00dfe (\"Strada Circondariale\"), per poi divenire B 10 sul Reno e confluire nella A 65.\nAttualmente, \u00e8 in fase di studio la realizzazione di una tangenziale nord, da completare con un ulteriore ponte sul fiume Reno, per ridistribuire il traffico stradale.\nFerrovie.\nKarlsruhe rappresenta un importante nodo ferroviario: ci\u00f2 \u00e8 dovuto in parte al passaggio della linea Rheintalbahn, il treno della Valle del Reno da Mannheim-Basilea, una delle tratte ferroviarie pi\u00f9 trafficate di tutta la Germania. Altre tratte collegano la citt\u00e0 a Stoccarda e Neustadt an der Weinstra\u00dfe. I treni fermano alla stazione Karlsruhe Hauptbahnhof, premiata nel 2008 come \"Bahnhof des Jahres\", \"Stazione dell'anno\".\nDall'estate del 2007, la citt\u00e0 \u00e8 stazione intermedia della tratta TGV che unisce Stoccarda e Parigi, via Strasburgo, la cosiddetta LGV Est europ\u00e9enne. Dal 9 dicembre dello stesso anno, Karlsruhe \u00e8 divenuta la seconda citt\u00e0, subito dopo Stoccarda, ad essere servita da una stazione per TGV. Attualmente (2010), giunge un TGV al giorno anche da Monaco di Baviera.\nLe ferrovie regionali sono costituite principalmente dalla metropolitana leggera, la Stadtbahn (vedi la sezione \"Trasporti pubblici\").\nCruciale per il futuro di Karlsruhe come nodo ferroviario \u00e8 lo sviluppo di vari progetti ferroviari internazionali: il percorso merci verso Basilea, sar\u00e0 ampliato, portando a nord della futura Galleria di base del San Gottardo ben quattro binari. Inoltre, Karlsruhe si trova lungo il tracciato della rete trans-europea Magistrale per l'Europa, Parigi-Bratislava, che sar\u00e0 ampliato entro il 2015, completando il gi\u00e0 citato percorso ferroviario ad alta velocit\u00e0.\nKarlsruhe \u00e8 sede di uno dei sette centri operativi della Deutsche Bahn (\"Ferrovie Tedesche\") e di una sottostazione di trazione e conversione corrente.\nTrasporti pubblici.\nKarlsruhe \u00e8 servita molto bene dal trasporto pubblico. Il centro storico pu\u00f2 essere raggiunto da pi\u00f9 parti della citt\u00e0 con una delle sette linee tranviarie o con le linee di metropolitana leggera (\"Stadtbahn\") dalla periferia, oltre che per mezzo delle pi\u00f9 comuni linee di autobus. Pi\u00f9 lontano, nella campagna circostante, giungono ancora dalla citt\u00e0 tre linee di metropolitana leggere a sistema classico pi\u00f9 altre otto linee a sistema combinato (\"Zweisystem-Stadtbahn\"). Un sistema di punti di cambio permette il passaggio dai della rete tranviaria ai in corrente alternata della rete ferroviaria della Deutsche Bahn in corrispondenza della stazione ferroviaria principale (\"Stadtbahn Karlsruhe\").\nAttraverso l'invenzione di questo \"Tram-treno\", negli ultimi anni il numero di passeggeri nel trasporto ferroviario \u00e8 aumentato in modo significativo all'interno della regione di Karlsruhe, mentre numerose altre realt\u00e0 guardano alla riproduzione di questo modello di trasporto combinato divenuto noto proprio come \"Modello Karlsruhe\" (seguono questa categoria, la RijnGouweLijn olandese o la Metropolitana del Tyne and Wear in Inghilterra). Per fare solo un esempio, il numero di passeggeri sulla tratta Karlsruhe-Bretten \u00e8 aumentato del 560% dall'entrata in funzione della Stadtbahn.\nSei linee tranviario-ferroviarie attraversano l'area pedonale di \"Kaiserstra\u00dfe\". Attraverso un ampio progetto di sviluppo urbano, l'attuale configurazione verr\u00e0 proposta nell'arco di un decennio anche in ulteriori aree del centro della citt\u00e0. La proposta prevede lo spostamento delle rotaie di Kaiserstra\u00dfe da Gottesauer Platz verso est fino alla M\u00fchlburger Tor ad ovest, e di conseguenza lo spostamento dell'innesto meridionale da Marktplatz ad Augartenstra\u00dfe, all'interno del costruendo tunnel ferroviario sotterraneo.\nInoltre, l'arteria stradale principale, la Kriegsstra\u00dfe, che \u00e8 gi\u00e0 al giorno d'oggi infossata rispetto al terreno, verr\u00e0 convertita in un tunnel stradale. Nella fase finale di costruzione, verr\u00e0 stesa, al di sopra del nuovo tunnel di Kriegstra\u00dfe, una nuova linea ferroviaria.\nQuesta scelta di riorganizzazione della mobilit\u00e0 urbana non \u00e8 stata comunque presa a cuor leggero. La citt\u00e0 ha avallato tale decisione nel 2002, al secondo referendum, con una maggioranza del 56%. Il progetto \u00e8 in atto, ma ancora oggetto di dibattito, sebbene una nuova iniziativa (\"B\u00fcrgerbegehren\") contraria di alcuni cittadini non abbia avuto successo: di conseguenza, la costruzione del tunnel ferroviario ha avuto inizio nella primavera del 2010.\nLe linee tranviarie e di autobus urbane e la linea S2 della Stadtbahn sono gestite dalla \"Verkehrsbetriebe Karlsruhe (VBK)\", l'azienda dei trasporti cittadina.\nLa maggior parte delle linee di metropolitana leggera che collegano la citt\u00e0 con il circondario \u00e8 gestita dalla Albtal-Verkehrs-Gesellschaft (AVG). La S3 che porta a Germersheim - attraversando Heidelberg e Mannheim - \u00e8 invece gestita dalla DB Regio, controllata della Deutsche Bahn. Tutti i trasporti pubblici possono essere utilizzati secondo le tariffe del sistema tariffario integrato cittadino, stabilite dalla Karlsruher Verkehrsverbund (KVV).\nSono infine degne di nota, da un punto di vista turistico, la Schlossgartenbahn Karlsruhe, il trenino del giardino del Castello di Karlsruhe, che viaggia - durante l'estate - la domenica e i giorni festivi attraverso il parco, e la Turmbergbahn, la funivia panoramica che collega il quartiere di Durlach alla collina di Turmberg.\nMobilit\u00e0 in bicicletta.\nLe condizioni per il ciclismo sono ottimali, sia per la pianura in cui si trovano Karlsruhe ed il suo circondario, sia per le strade di fondazione relativamente recente, ampie e prive di particolari tortuosit\u00e0. Non sorprende, dunque, che sia stato un abitante di Karlsruhe, Karl Drais ad inventare una delle macchine precorritrici della bicicletta, la draisina.\nNella zona pedonale di Kaiserstra\u00dfe \u00e8 per\u00f2 vietato, durante l'orario di apertura dei negozi, far transitare le biciclette.\nNell'ottobre 2005 il Consiglio Comunale ha adottato un programma di 20 punti a favore della bicicletta (\"20-Punkte-Programm zur F\u00f6rderung des Radverkehrs\") per rendere Karlsruhe una citt\u00e0 ulteriormente bike-friendly. L'obiettivo \u00e8 quello di aumentare il traffico di biciclette della quota di ripartizione modale (\"Modal split\") del traffico al 21% nel 2012 ed al 23% entro il 2015.\nAl 2010, la quota rappresentata dalle biciclette costituisce il 16% del traffico complessivo ed il 18% del traffico interno.\nPortualit\u00e0.\nGrazie al Rheinhafen Karlsruhe (Porto sul Reno), la citt\u00e0 ospita - dopo Mannheim - il pi\u00f9 importante porto fluviale del Baden-W\u00fcrttemberg. Il porto \u00e8 il quinto in ordine di importanza di tutta la Germania e, sul Reno, il pi\u00f9 meridionale porto verso il Mare del Nord senza chiuse. Venne inaugurato nel 1901.\nSegu\u00ec alla fondazione del porto l'insediamento di grandi complessi industriali (una cartiera ed una raffineria di petrolio) nella zona di Altaue, area non a rischio inondazione, e dopo diversi ampliamenti del porto, la citt\u00e0 si dot\u00f2 anche di un vero e proprio terminal petroli nella zona nord-ovest della citt\u00e0. Il Rheinh\u00e4fen Karlsruhe ha movimentato nel 2006 7,1 milioni di tonnellate di merci. Parte inoltre da qui la nave da crociera \"Ausflugsschiff MS Karlsruhe\", con destinazione Strasburgo, Spira ed altre. La citt\u00e0 ospita infine il BAW (\"Bundesanstalt f\u00fcr Wasserbau\"), l'istituto federale di ingegneria idraulica.\nTrasporto aereo.\nKarlsruhe si trova vicino a ben tre aeroporti internazionali: l'Aeroporto di Francoforte sul Meno a , l'Aeroporto di Stoccarda a e, oltre il confine, l'Aeroporto di Strasburgo-Entzheim a . Dal 1996 la citt\u00e0 \u00e8 per\u00f2 dotata anche in un proprio aeroporto, l'\"Aeroporto di Karlsruhe-Baden-Baden\", situato tra i comuni di Rheinm\u00fcnster e H\u00fcgelsheim, a circa 40 kilometri dal centro abitato, da considerare tuttavia ancora come un aeroporto a carattere regionale.\nIn particolare, da quando la compagnia Ryanair ha inaugurato la prima linea nel 2003 da e per Karlsruhe, l'aeroporto ha iniziato a godere di maggior visibilit\u00e0, e conseguentemente anche il numero di passeggeri transitati ha iniziato ad incrementare rapidamente. Gi\u00e0 l'anno successivo l'aeroporto era diventato il secondo del Baden-W\u00fcrttemberg in quanto a numero di passeggeri annui, divenuti 1,1 milioni nel 2009.\nIl \"Karlsruher Verkehrslandeplatz\" (\"Campo volo\") della citt\u00e0, situato nel quartiere di Forchheim a Rheinstetten, 8\u00a0km a sud della citt\u00e0, \u00e8 stato abbandonato in seguito alla riconversione completata nel 1996 della ex-base canadese di S\u00f6llingen/Rheinm\u00fcnster nel gi\u00e0 citato aeroporto. Il sito del vecchio campo volo \u00e8 stato, di conseguenza, adibito a fiera, la nuova Messe Karlsruhe. Nei primi mesi del 2003, tuttavia, \u00e8 stato allestito nuovamente uno spazio per il volo degli alianti un centinaio di metri ad est della fiera. Il traffico d'affari e per turismo \u00e8 stato dirottato sull'Aeroporto di Karlsruhe-Baden Baden di Rheinm\u00fcnster. Data la necessit\u00e0 di espandere ulteriormente l'area commerciale e per non creare situazioni di intralcio per gli alianti, il 25 settembre 2004 \u00e8 stato inaugurato un nuovo campo per volo senza motore, il \"Segelfluggel\u00e4nde Rheinstetten\", circa 500 metri a est del precedente campo.\nKarlsruhe \u00e8 sede di una stazione VOR e di un centro di controllo della Deutsche Flugsicherung (DFS), la compagnia tedesca addetta al controllo del traffico aereo.\nImprenditoria locale.\nA Karlsruhe si trova la sede centrale della Dm-drogerie markt, una delle pi\u00f9 importanti catene di distribuzione cosmetici della Germania. Anche la EnBW Energie Baden-W\u00fcrttemberg, compagnia energetica di livello internazionale, ha sede in citt\u00e0 e gestisce all'interno del Rheinhafen una centrale termoelettrica; la MiRO Mineraloelraffinerie, presente nel quartiere di Knielingen, \u00e8 invece la pi\u00f9 grande raffineria di petrolio in Germania. La Stadtwerke Karlsruhe \u00e8 una delle principali aziende locali fornitrici di elettricit\u00e0, acqua e riscaldamento e gestisce l'impianto di riscaldamento \"Heizkraftwerk West\" nel quartiere di M\u00fchlburg. Ha sede in citt\u00e0 anche un impianto della Siemens tra i pi\u00f9 antichi ed estesi della Germania. Altri grandi aziende operanti in citt\u00e0 sono principalmente attive nel campo dell'informatica, nel settore bancario-assicurativo e nell'industria farmaceutica.\nCentri di ricerca.\nSorto sul sito della Siemens AG, il Siemens Industriepark Karlsruhe \u00e8 stato fondato nel 1997: lo spazio disponibile \u00e8 rivolto soprattutto alle imprese operanti nei settori ad alta tecnologia e nei servizi. Nel quartiere di Oststadt si trovano invece la \"Technologiefabrik\" - incubatore d'azienda ricavato all'interno di una ex fabbrica di macchine da cucire - ed il \"Technologiepark\", di nuova realizzazione. Qui hanno trovato un primo punto d'appoggio numerose nuove imprese, spesso spin-off dell'Universit\u00e0 degli Studi.\nPoli espositivi.\nA sud di Karlsruhe, a Rheinstetten, direttamente sulla Bundesstra\u00dfe 36, ha aperto nel novembre del 2003 la Fiera - Congressi della citt\u00e0, la Messe Karlsruhe. All'interno delle sue quattro sale espositive da si svolgono fiere ed altri eventi. La \"dm-arena\" pu\u00f2 ospitare addirittura fino a un massimo di visitatori. La superficie espositiva lorda del complesso raggiunge un totale di metri quadrati.\nAmministrazione.\nSindaco: B\u00fcrgermeister e Oberb\u00fcrgermeister.\nDopo la fondazione del Castello, nel 1715, si svilupp\u00f2 vicino a questo un insediamento, che inizi\u00f2 ad essere governato da un B\u00fcrgermeister (Sindaco) a partire dal 1718. Dal 1812, in seguito allo sviluppo dell'insediamento originario, il borgomastro ha ricevuto il titolo di Oberb\u00fcrgermeister. La carica di Sindaco \u00e8 ricoperta dal 1998 da Heinz Fenrich, della CDU. Il 2 luglio 2006 Fenrich \u00e8 stato rieletto per un mandato di ulteriori sette anni, battendo altri sei candidati.\nIn aggiunta all'Oberb\u00fcrgermeister, operano altri cinque altri Sindaci:\nil B\u00fcrgermeister per il Personale, le Elezioni, e le Statistiche, il Servizio civile e di Sicurezza, la Cultura (attualmente Wolfram J\u00e4ger (SPD))\nGemellaggi.\nKarlsruhe \u00e8 gemellata con:\nSport.\nLa principale societ\u00e0 calcio locale \u00e8 il Karlsruher SC.\nLa squadra di pallacanestro \u00e8 il BG Karlsruhe.\nCitt\u00e0 natale di Vincenzo Italiano allenatore di serie A"}
{"id": "61267", "revid": "533647", "url": "https://it.wikipedia.org/wiki?curid=61267", "title": "Ugolino", "text": ""}
{"id": "61270", "revid": "47767", "url": "https://it.wikipedia.org/wiki?curid=61270", "title": "Ugolina", "text": ""}
{"id": "61271", "revid": "47767", "url": "https://it.wikipedia.org/wiki?curid=61271", "title": "Ugone", "text": ""}
{"id": "61272", "revid": "47767", "url": "https://it.wikipedia.org/wiki?curid=61272", "title": "Uguccione", "text": ""}
{"id": "61275", "revid": "47767", "url": "https://it.wikipedia.org/wiki?curid=61275", "title": "Ulberto", "text": ""}
{"id": "61276", "revid": "123930026", "url": "https://it.wikipedia.org/wiki?curid=61276", "title": "Kassel", "text": "Kassel (fino al 1926 \"Cassel\") \u00e8 una citt\u00e0 extracircondariale situata sul fiume Fulda, nell'Assia settentrionale, nella Germania centro-occidentale. Kassel \u00e8 capoluogo del distretto governativo di Kassel (\"Regierungsbezirk\") e del circondario rurale (Kreis) dallo stesso nome. La citt\u00e0 conta abitanti ed occupa una superficie di .\nNel territorio di Kassel la Fulda riceve alcuni suoi affluenti fra i quali: Ahne, Drusel (chiamato, nell'ultimo tratto del suo corso, \"Kleine Fulda\", cio\u00e8 Piccola Fulda), Geile (chiamato, nell'ultimo tratto del suo corso, \"D\u00f6ll\"), Grunnelbach, Jungfernbach, Losse, Nieste e Wahle.\nStoria.\nIl nome della citt\u00e0 deriva dall'antica \"Castellum Cattorum\", un castello dei Catti, una trib\u00f9 germanica che viveva nell'area fin dall'epoca romana.\nLa citt\u00e0 di Kassel viene menzionata per la prima volta nel 913 come luogo dove il re Corrado di Franconia firm\u00f2 due documenti. Il luogo veniva chiamato \"Chasella\" ed era una fortificazione vicino ad un ponte sul fiume Fulda. Un documento del 1189 certifica che Kassel possedeva i diritti di citt\u00e0, ma la data in cui vennero concessi \u00e8 sconosciuta.\nNel 1567 il Langraviato di Assia, la cui capitale era Marburgo, venne diviso tra quattro eredi, con l'Assia-Kassel che divenne uno degli stati che nacquero dalla spartizione. Kassel era la capitale e divenne il centro del Protestantesimo in Germania. Robuste fortificazioni vennero costruite per proteggere la roccaforte protestante contro i nemici cattolici. Nel 1685 Kassel divenne rifugio per 1700 Ugonotti che trovarono riparo nell'appena fondato quartiere di Oberneustadt. Il Langravio Carlo, che era responsabile di questo atto umanitario, ordin\u00f2 anche la costruzione dell\"Oktogon\" e dell\"Orangerie\". L'Assia-Kassel divenne in seguito tristemente nota per la fornitura di mercenari (i cosiddetti \"Assiani\") alla corona britannica, per aiutarla a sopprimere la rivoluzione americana dietro pagamento in denaro (utilizzato per finanziare la costruzione di palazzi e lo stile di vita opulento del langravio).\nAll'inizio del XIX secolo vi abitarono i Fratelli Grimm, che vi raccolsero e scrissero le loro fiabe. A quell'epoca (1803) il langraviato venne elevato ad elettorato, ma poco dopo venne annesso da Napoleone e, nel 1807 divenne la capitale del Regno di Vestfalia (che ebbe breve vita) retto dal fratello di Napoleone, Girolamo. Nel 1813 l'elettorato venne ripristinato.\nEssendosi schierato con l'Austria nella guerra Austro-Prussiana per la supremazia in Germania, l'elettorato venne annesso alla Prussia nel 1866. L'amministrazione prussiana un\u00ec Nassau, Francoforte e Assia-Kassel nella nuova provincia di Assia-Nassau. Kassel cess\u00f2 di essere una residenza principesca, ma si svilupp\u00f2 ben presto in un importante centro industriale e snodo ferroviario.\nNel 1870 dopo la Battaglia di Sedan, Napoleone III venne inviato in prigionia nel Castello di Wilhelmsh\u00f6he sovrastante la citt\u00e0.\nDurante la seconda guerra mondiale, nella notte del 22/23 ottobre 1943, 569 bombardieri britannici compirono un'incursione sulla citt\u00e0, distruggendo il 90% del centro cittadino: circa 10.000 persone morirono nel raid e 150.000 persero la casa, in una tempesta di fuoco paragonabile a quella di Amburgo nel luglio 1943. L'attacco venne mascherato da un finto attacco a Francoforte sul Meno, che cominci\u00f2 cinque minuti prima di quello su Kassel. La maggior parte delle vittime furono civili o soldati feriti ricoverati negli ospedali locali, mentre le fabbriche di armamenti pesanti della citt\u00e0 rimasero perlopi\u00f9 intatte. . Nella notte del raid su Kassel il Comando Bombardieri della RAF introdusse l'Operazione Corona per confondere i caccia notturni tedeschi, rendendo l'attacco un successo completo.\nDopo la guerra la maggior parte degli edifici antichi non venne restaurato, e ampie parti del centro della citt\u00e0 vennero completamente ricostruite nello stile degli anni cinquanta. Comunque alcuni edifici storici, come il Museo Fridericianum, vennero recuperati.\nEsiste una leggenda frequentemente ripetuta tra i cittadini di Kassel, secondo cui la citt\u00e0 fu vicina a diventare la capitale provvisoria della Repubblica Federale Tedesca nel 1949. \u00c8 vero che il parlamento ad interim stava a quell'epoca considerando una nuova sede per la capitale, poich\u00e9 Berlino era una regione amministrativa speciale, controllata dagli Alleati e circondata dalla zona d'occupazione sovietica. Diverse citt\u00e0 furono proposte per ospitare il governo federale, ma Kassel venne eliminata al primo turno. Gran parte dei membri dell'assemblea costituzionale tedesca (cos\u00ec come il comando supremo statunitense) favorivano Francoforte, dove l'amministrazione assiana aveva gi\u00e0 iniziato la costruzione di una \"Sala per l'Assemblea plenaria\". \nMonumenti e luoghi d'interesse.\nA causa dei bombardamenti del 1943, la citt\u00e0 venne quasi completamente ricostruita negli anni cinquanta. Per questo motivo ci sono pochi edifici storici in centro. Il monumento pi\u00f9 antico \u00e8 la \"Druselturm\", una torre medievale alta 44 metri. La \"Br\u00fcderkirche\" e la chiesa di San Martino sono anch'esse in parte di origine medievale, ma i campanili di San Martino risalgono agli anni cinquanta.\nGli edifici storici sopravvissuti sono principalmente al di fuori del centro della citt\u00e0. \nPalazzo Wilhelmsh\u00f6he.\nIl \"Palazzo Wilhelmsh\u00f6he\", sopra la citt\u00e0, venne costruito nel 1786 dal Langravio Guglielmo IX di Assia-Kassel. Il palazzo \u00e8 circondato da un parco che offre molteplici vedute. L\"Oktagon\" \u00e8 una grossa struttura ottagonale in pietra, sormontata da una replica dell\"Ercole Farnese\" oggi a Napoli (copia da Lisippo). Il \"L\u00f6wenburg\" (\"Castello dei Leoni\") \u00e8 una replica di un castello medioevale, anch'esso fatto costruire da Guglielmo IX. Dopo la guerra Franco-Prussiana del 1870/71, Napoleone III venne imprigionato a Wilhelmsh\u00f6he. Nel 1918 Wilhelmsh\u00f6he divenne sede del Comando dell'Esercito Tedesco (OHL): fu l\u00ec che i comandanti militari Hindenburg e Ludendorff prepararono la capitolazione tedesca. Nel dopoguerra, riparati i gravi danni dei bombardamenti, \u00e8 divenuto dal 1976 la sede definitiva di due delle pi\u00f9 importanti collezioni della citt\u00e0 e di importanza mondiale.\nL'Antikensammlung, la Collezione di Arte antica (situata a piano terra), comprende reperti dagli Egizi alla civilt\u00e0 greco-romana: il pezzo pi\u00f9 famoso \u00e8 l\"Apollo di Kassel\", replica romana di un'importante opera di Fidia; la Gem\u00e4ldegalerie Alte Meister, Pinacoteca dei maestri antichi (nei tre piani superiori), fu formata soprattutto nel brevissimo periodo dal 1748 al 1756 per opera dell'appassionato langravio Guglielmo VIII d'Assia-Kassel. Nonostante alcune dolorose perdite in et\u00e0 napoleonica, \u00e8 ancora una collezione eccezionale soprattutto per le opere della scuola olandese del '600: Rubens, Jacob Jordaens, Van Dyck, Frans Hals e, gemma tra le gemme, un gruppo di 11 capolavori di Rembrandt, estremamente variato per datazione ed anche per soggetto (ritratti, scene sacre e bibliche, paesaggi). Meno numerose, ma sempre di alta qualit\u00e0, le opere delle scuole francese (Poussin, Simon Vouet), spagnola (Murillo), e italiana (famoso il ritratto di condottiero a figura intera, forse Ferrante Gonzaga, opera tarda di Tiziano). \nIl Bergpark Wilhelmsh\u00f6he \u00e8 il pi\u00f9 grande parco collinare d'Europa: vasto 240 ettari, al suo interno ci sono ben dodici chilometri di corsi d'acqua, che danno a vita ad una cascata che sembra non finire mai. Il 23 giugno 2013 \u00e8 entrato a far parte del Patrimonio Mondiale dell'UNESCO.\nUn altro vasto parco \u00e8 il \"Karlsaue\" lungo il Fulda. Fondato nel XVI secolo, \u00e8 famoso per l\"Orangerie\", costruita nel 1710 come residenza estiva per il Langravio. Oggi il parco ospita anche un planetario.\nA Kassel si tiene ogni cinque anni documenta, un'importante esibizione internazionale di arte contemporanea. Tra gli altri musei vi sono il Museum f\u00fcr Sepulkralkultur (l'unico museo tedesco di cultura funeraria); la Neue Galerie (Famiglia Tischbein, Joseph Beuys; l'Astronomisch-Physikalisches Kabinett nell'Orangerie, con strumenti astronomici e scientifici).\nCultura.\nNel 1558 a Kassel venne costruito il primo osservatorio tedesco, seguito nel 1604 dall\"Ottoneum\", il primo teatro permanente, e nel 1779 dal museo pubblico chiamato \"Museo Fridericianum\" in onore del suo fondatore. Alla fine del XIX secolo il museo ospitava la pi\u00f9 grande collezione di orologi del mondo.\nDal 1955 \u00e8 sede della manifestazione d'arte contemporanea Documenta.\nAmministrazione.\nGemellaggi.\nKassel \u00e8 gemellata con:"}
{"id": "61278", "revid": "1318658", "url": "https://it.wikipedia.org/wiki?curid=61278", "title": "Formaldeide", "text": "La formaldeide (o aldeide f\u00f2rmica, nome IUPAC: metanale) \u00e8 la pi\u00f9 semplice delle aldeidi. La sua formula chimica \u00e8 CH2O. Il suo monomero idrato, erroneamente considerato una soluzione acquosa al 37%, \u00e8 commercialmente noto anche con il nome di formalina o formolo.\nCaratteristiche.\nLa sua molecola \u00e8 planare; l'atomo di carbonio ha ibridazione sp2 ed \u00e8 al centro di un triangolo all'incirca equilatero, ai cui vertici si trovano i due atomi di idrogeno e quello di ossigeno.\nGassosa a temperatura ambiente, si trova generalmente in due forme: come soluzione acquosa al 37% o come \"paraformaldeide\" in forma di 1,3,5-triossano, molecola ciclica formata dall'unione di tre molecole di formaldeide. La ciclizzazione \u00e8 una reazione reversibile, la paraformaldeide pu\u00f2 essere riconvertita in formaldeide.\nIn soluzione acquosa, la formaldeide \u00e8 in equilibrio con la sua forma idrata, il metandiolo [CH2(OH)2 CAS. 463-57-0 EINECS 207-339-5]. Tale equilibrio a temperatura ambiente \u00e8 quasi completamente spostato a destra (K &gt; 1000); pertanto una \"soluzione acquosa di formaldeide\" \u00e8 di fatto una soluzione acquosa di metandiolo.\nLe sue soluzioni acquose sono incolori e posseggono un odore caratteristico. La formaldeide presenta il tipico comportamento chimico delle aldeidi, con la differenza di possedere una maggiore reattivit\u00e0. La formaldeide \u00e8 un forte elettrofilo ed in quanto tale pu\u00f2 dare reazione di sostituzione con i composti aromatici e di addizione agli alcheni.\nIn presenza di basi, subisce la reazione di Cannizzaro (vedi alcoli) trasformandosi in acido formico e metanolo.\nLa reazione di Cannizzaro \u00e8 un esempio di disproporzionamento (o dismutazione), ossia una reazione in cui parte di un composto subisce un'ossidazione mentre un'altra parte subisce una riduzione.\nLa formaldeide in soluzione acquosa reagisce facilmente con l'ossigeno dell'aria, che la ossida ad acido formico.\nProduzione.\nSintesi di laboratorio.\nLa formaldeide fu individuata per la prima volta nel 1859 dal chimico russo Aleksandr Butlerov. Nel suo articolo, Butlerov si riferiva alla formaldeide come \"diossimetilene\" (o biossido di metilene) perch\u00e9 la sua formula empirica non era corretta (C4H4O4). Fu definitivamente identificata solo da August Wilhelm von Hofmann, che per primo annunci\u00f2 la produzione di formaldeide facendo passare il vapore di metanolo nell'aria su un filo di platino caldo. Con modifiche, il metodo di Hoffmann rimane la base dell'attuale percorso industriale.\nLe vie di soluzione alla formaldeide comportano anche l'ossidazione del metanolo o dello ioduro di metile.\nSintesi industriale.\nLa formaldeide \u00e8 prodotta industrialmente dall'ossidazione catalitica del metanolo. I catalizzatori pi\u00f9 comuni sono l'argento metallico o una miscela di un ossido di ferro e ossidi di molibdeno o vanadio. Nel processo Formox comunemente usato, il metanolo e l'ossigeno reagiscono a 250-400 \u00b0C in presenza di ossido di ferro in combinazione con molibdeno e/o vanadio per produrre formaldeide:\nIl catalizzatore a base d'argento normalmente opera a una temperatura pi\u00f9 alta, circa 650 \u00b0C. Due reazioni chimiche su di esso producono simultaneamente formaldeide: quella mostrata sopra e la reazione di deidrogenazione:\nIn linea di principio, la formaldeide potrebbe essere generata dall'ossidazione del metano, ma questa via non \u00e8 praticabile industrialmente perch\u00e9 il metanolo \u00e8 pi\u00f9 facilmente ossidabile del metano.\nUtilizzi.\nLa formaldeide \u00e8 un potente battericida; per questo motivo, soluzioni acquose che la contengono trovano largo impiego come disinfettanti per uso domestico; nella produzione di tessuti a livello industriale viene utilizzata come battericida. Soluzioni di formaldeide vengono anche utilizzate per conservare campioni di materiale biologico. Trova del resto vasto impiego anche nelle tecniche di imbalsamazione.\nViene anche utilizzata in soluzione acquosa (formalina) per la produzione di vaccini, sia per produrre anatossine (o tossoidi), cio\u00e8 tossine che perdono la tossicit\u00e0 ma mantengono la immunogenicit\u00e0, a partire da tossine batteriche, sia per produrre vaccini basati su microrganismi uccisi. La maggior parte della formaldeide prodotta \u00e8 destinata per\u00f2 alla produzione di polimeri e di altri composti chimici.\nPer reazione con il fenolo polimerizza dando la bachelite, una resina termo-indurente. In maniera analoga reagisce con l'urea e la melammina, le cui resine trovano uso come laminati plastici, adesivi e schiume isolanti. La formaldeide \u00e8 anche un reagente impiegato per produrre altri composti organici; molti di essi sono polioli, come la pentaeritrite.\nTra gli additivi alimentari \u00e8 identificata dalla sigla E 240, ed \u00e8 usata come conservante. Difatti \u00e8 presente nel fumo di legno ed \u00e8, insieme ai polifenoli, responsabile della conservazione dei prodotti alimentari affumicati. La formaldeide, insieme all'urea, \u00e8 impiegata come vernice collante di pannelli in legno di truciolato, nobilitato o Medium-density fibreboard (MDF); \u00e8 contenuta, inoltre, nei pannelli fonoassorbenti dei controsoffitti e nelle pareti divisorie degli uffici open space. Negli anni tende a volatilizzarsi nell'ambiente circostante. Viene utilizzata per la produzione di isoprenolo. Nella tintura tessile \u00e8 usata nell'applicazione con i naftoli per dare maggiore stabilit\u00e0 alle soluzioni naftoliche e nel trattamento successivo di alcune tinture ottenute con coloranti diretti con lo scopo di migliorarne la solidit\u00e0 all'acqua ed ai lavaggi in generale.\nEffetti sulla salute umana.\nDato il largo impiego di resine derivate dalla formaldeide nelle produzioni di manufatti, rivestimenti e schiume isolanti, considerato che queste tendono a rilasciare nel tempo molecole di formaldeide nell'ambiente, la formaldeide \u00e8 uno dei pi\u00f9 diffusi inquinanti di interni. A concentrazioni nell'aria superiori a 0,1\u00a0ppm pu\u00f2 irritare per inalazione le mucose e gli occhi. L'ingestione o l'esposizione a quantit\u00e0 consistenti sono potenzialmente letali. La cancerogenicit\u00e0 \u00e8 stata accertata sui roditori, dove la formaldeide provoca un tasso di incidenza di cancro al naso ed alla gola superiori al normale; la formaldeide \u00e8 in grado di interferire con i legami tra DNA e proteine.\nL'Associazione Internazionale per la Ricerca sul Cancro (AIRC) sin dal 2004 ha inserito la formaldeide nell'elenco delle sostanze considerate con certezza cancerogene per la specie umana.\nVa considerato che le concentrazioni di formaldeide presenti normalmente all'interno degli edifici sono generalmente basse, mentre vanno accuratamente valutati i rischi per gli addetti alle lavorazioni industriali che impiegano formaldeide.\nL'Organizzazione Mondiale della Sanit\u00e0 ha indicato, come limite massimo di concentrazione accettabile di formaldeide in casa, 100 microgrammi / metrocubo (pari a 0,1 parti per milione - ppm). Fino al momento in cui il prodotto \u00e8 stato bandito, era uno degli ingredienti delle pastiglie Formitrol per il mal di gola.\nDal 1\u00ba gennaio 2016, la formaldeide \u00e8 passata dalla classificazione di \"sospettato di provocare il cancro\" a \"pu\u00f2 provocare il cancro\" (Regolamento (UE) N. 605/2014)."}
{"id": "61279", "revid": "47767", "url": "https://it.wikipedia.org/wiki?curid=61279", "title": "Ulderico", "text": ""}
{"id": "61280", "revid": "47767", "url": "https://it.wikipedia.org/wiki?curid=61280", "title": "Ulfa", "text": ""}
{"id": "61281", "revid": "1745361", "url": "https://it.wikipedia.org/wiki?curid=61281", "title": "Adone (disambigua)", "text": ""}
{"id": "61282", "revid": "712828", "url": "https://it.wikipedia.org/wiki?curid=61282", "title": "Cabernet-Sauvignon (vitigno)", "text": ""}
{"id": "61284", "revid": "47767", "url": "https://it.wikipedia.org/wiki?curid=61284", "title": "Ulfo", "text": ""}
{"id": "61285", "revid": "372", "url": "https://it.wikipedia.org/wiki?curid=61285", "title": "Cabernet franc (vitigno)", "text": ""}
{"id": "61294", "revid": "125954931", "url": "https://it.wikipedia.org/wiki?curid=61294", "title": "Zagor", "text": "Zagor \u00e8 un personaggio dei fumetti ideato nel 1961 da Guido Nolitta (pseudonimo di Sergio Bonelli) e realizzato graficamente da Gallieno Ferri, protagonista della omonima serie a fumetti pubblicata dalla Sergio Bonelli Editore; la serie inizialmente era pubblicata in formato a strisce per poi passare nel 1965 sulla collana Zenith Gigante nel classico formato bonellide. Pubblicata ininterrottamente da oltre cinquant'anni la serie ha superato i 600 volumi venendo pi\u00f9 volte ristampata. Il personaggio rappresenta uno dei pi\u00f9 celebri tarzanidi italiani e fa parte della storia del costume italiano. Gli \u00e8 stato dedicato un documentario nel 2013.\nBiografia del personaggio.\nZa-gor-te-nay, o pi\u00f9 brevemente Zagor, nella prima met\u00e0 del diciannovesimo secolo si batte per mantenere la pace, proteggere le trib\u00f9 indiane e dare la caccia ai criminali. Il vero nome di Zagor \u00e8 Patrick Wilding. Suo padre Mike \u00e8 stato un ufficiale dell'esercito ucciso insieme alla madre Elisabeth \"Betty\" Burton dagli indiani Abenachi. Rimasto orfano vien adottato da uno strano trapper, di nome Nathaniel Fitzgeraldson (detto Wandering Fitzy), che vive nella foresta. Cresce cercando di vendicare la morte dei genitori ma scopre che suo padre si era reso responsabile della morte di indiani innocenti, motivo per il quale venne ucciso per vendetta dagli Abenachi dal bianco Salomon Kinsky. Zagor prova per questo un forte risentimento verso il padre da lui ritenuto \u00ab\"un militarista e un massacratore di indiani\"\u00bb (nel n. 400 tra i due si avr\u00e0 un chiarimento). Questa scoperta gli fece capire che il bene e il male non stanno mai da una parte sola e per questo decise di divenire Za-gor-te-nay ovvero \"lo Spirito con la Scure\" schierandosi a difesa dei deboli e degli innocenti di qualunque razza.\nCreduto un essere soprannaturale dagli indiani, che lo chiamano \u00abSpirito con la Scure\u00bb, Zagor abita con l'amico Cico nell'immaginaria foresta di Darkwood nel nord est degli Stati Uniti ottocenteschi, in una capanna difesa da sabbie mobili e paludi. Strenuo difensore della foresta e dei nativi americani, le sue armi sono la pistola e una scure indiana fatta con una pietra arrotondata e si ritrova a fronteggiare rivolte indiane come invasioni extraterrestri e oltre agli abituali abitanti come indiani e trapper si possono incontrare Thug, Vichinghi, Eschimesi e creature fantastiche come vampiri, lupi mannari e altri personaggi.\nZagor \u00e8 sempre vestito con una maglia rossa di fattura indiana che raffigura all'interno di un cerchio giallo sul petto l'Uccello del Tuono.\nCome gi\u00e0 detto, \"Za-gor-te-nay\" \u00e8, nella storia, il nome indiano in dialetto algonchino del personaggio. In realt\u00e0, nelle lingue dei nativi americani questo termine non significa nulla, \u00e8 una pura invenzione del creatore, Sergio Bonelli, che ide\u00f2 questo nome durante un viaggio in macchina, sull'Autostrada del sole. Inizialmente aveva pensato a qualcosa come Aiax ma venne poi scartato perch\u00e9 era gi\u00e0 il nome di un detersivo. Il nome avrebbe dovuto contenere la lettera zeta per ragioni grafiche in quanto sarebbe sembrata un fulmine sulla copertina e da qui si arriv\u00f2 a Za-gor-te-nay. Il termine Aiax \u00e8 comunque rimasto nel grido di battaglia di Zagor, \"Aaayyyaaakkk!\". Per un errore di stampa, nella prima striscia di Zagor, \"La foresta degli agguati\", Zagor dice a Cico che i pellerossa lo chiamano \u00abZA-GOR-TENAY\u00bb.\nSuo inseparabile compagno \u00e8 il messicano Cico (il cui nome completo \u2013 anche se compaiono varianti infinite \u2013 \u00e8 \"Cico Felipe Cayetano Lopez Martinez y Gonzales\"), grassottello, basso, perennemente affamato, un po' tonto, pauroso, ingenuo e protagonista di siparietti comici spesso causati dalla sua imperizia. Nonostante questo talvolta dimostra qualit\u00e0 nascoste in grado di stupire positivamente.\nStoria editoriale.\nLa prima edizione delle storie di Zagor venne pubblicata dal 1961 al 1970 nella \"Collana Lampo\", edita dalle Edizioni Araldo nel formato a strisce e suddivisa in quattro serie per un totale di 239 albi; le rese delle prime due serie vennero poi raccolte in 35 volumi. In appendice venivano pubblicati, oltre alle rubriche \"Aneddoti\" e \"Frasi Celebri\", anche storie a fumetti di altri personaggi dell'editore come \"Cobra\", \"Vita dura per gli sceriffi\", \"5000 dollari di taglia\", \"L'oro di Uncle Bill\" (Giubba Rossa), \"La foresta in fiamme\" (Giubba Rossa), \"L'ultimo Incas\", \"La grande caccia\" o racconti a puntate in forma narrativa scritti da Valerio Bortolazzi in cui Zagor non \u00e8 presente. Tra gli autori delle sceneggiature, dopo Nolitta si ebbero fra gli altri Marcello Toninelli e Moreno Burattini mentre per i disegni, dopo Gallieno Ferri, esordirono artisti come Franco Bignotti e Franco Donatelli.\nLe storie furono poi ristampate dal 1965 all'interno della collana \"Zenith Gigante\" esordendo sul n. 52 e per questo negli albi della serie Zenith esiste una doppia numerazione: la prima relativa alla collana \"Zenith Gigante\" presente sulla costina e la seconda relativa alla serie di \"Zagor\" presente all'interno e sfasata appunto di 51 numeri; fino al n. 119 del febbraio 1971 furono ristampati prevalentemente episodi delle quattro serie della \"Collana Lampo\", a eccezione di alcuni episodi inediti intercalati tra le varie storie gi\u00e0 edite; le storie inedite incominciarono a essere presenti in forma definitiva da pagina 77 del n. 119.\nAlla spalla del protagonista, Cico, dal 1979 al 1983 vennero dedicati cinque albi fuori serie disegnati da Gallieno Ferri dove era protagonista e Zagor comprimario; nel 1990, all'interno di una collana annuale, la serie ha ripreso le pubblicazioni fino al 2007 per altri 22 albi sempre disegnati da Francesco Gamba.\nDa maggio a luglio 2018 \u00e8 stata pubblicata una miniserie nel classico formato a strisce, \"Collana Darkwood\", scritta da Moreno Burattini. Una seconda miniserie, ma nel formato bonellide e interamente a colori, \u00e8 stata pubblicata da maggio 2019, \"Zagor: le origini\", sempre scritta da Burattini il quale ricostruisce la giovent\u00f9 del personaggio basandosi sulla storia \"Zagor racconta...\", scritta da Nolitta e pubblicata negli albi 106 e 107 della serie regolare.\nNel 2019 esce una seconda miniserie a strisce (\"Collana Scure\"). L'anno successivo una seconda miniserie di sei volumi, negli stessi formato e foliazione di \"Le origini\", intitolata \"Darkwood novels\", che indaga il lato pi\u00f9 umano del protagonista.\nCrossover e team-up.\nZagor condivide lo stesso universo narrativo con altri personaggi bonelliani: Mister No, Martin Myst\u00e8re, Dylan Dog, Nathan Never e Legs Weaver, pur non incontrandoli mai per ovvi motivi di ambientazione temporale. In diverse storie Zagor si trova a collaborare con gli agenti (tra cui Edgar Allan Poe) di Altrove, base segreta statunitense creata nel 1776 da Benjamin Franklin e Thomas Jefferson per studiare e contenere i fenomeni paranormali che possano mettere in pericolo la sicurezza nazionale. Zagor visiter\u00e0 diverse installazioni risalenti all'epoca dello scontro tra le due civilt\u00e0 di Atlantide e di Mu (altro punto di unione tra le sue storie e quelle di Martin Myst\u00e8re) e in una storia rischier\u00e0 la vita a causa di alcune armi chimiche originarie di Mu la cui origine e scopo verranno rivelati in una storia di Myst\u00e8re. Lo stesso Myst\u00e8re incontrer\u00e0 nelle sue storie informazioni su un certo \"Za-Te-Nay\", dotato di una scure che colpisce sempre il bersaglio e che indossa un costume con raffigurato sul petto un volatile stilizzato; tuttavia, come precisato sia da Alfredo Castelli che da Sergio Bonelli, lo \"Za-Te-Nay\" di cui si parla non \u00e8 Zagor. A luglio 2015 l'universo di Dragonero e quello di Zagor si incontrano e i due personaggi si alleano per combattere. Nel \"Color Zagor\" n. 8 (\"La minaccia dei Morb\") del dicembre 2018 avviene il team-up con Brad Barron. Nel dicembre 2021, nel terzo \"Speciale Tex Willer\", avviene l'attesissimo incontro fra uno Zagor di mezza et\u00e0 e un giovane Tex.\nRistampe.\nUna prima ristampa della collana Zenith Gigante dal n. 52 in poi (quindi limitata al solo Zagor e soprannominata dai collezionisti \"scritta rossa\" in quanto presentava sulla costina la scritta \"Zagor\" in rosso) esord\u00ec nel 1970 e termin\u00f2 dopo 161 numeri nel 1983; segu\u00ec la collana \"TuttoZagor\", nuova ristampa edita dal 1986 al 1998 dei primi 235 numeri. Entrambe le collane riportavano la numerazione relativa alla serie di storie di Zagor e non a quella Zenith. Nel 2012 ha esordito una terza ristampa nella collana \"Zagor - Collezione storica a colori\", edita dal Gruppo espresso. A marzo 2019 esordisce una terza serie mensile, \"Classic Zagor\", che ristampa cronologicamente, in albi a colori ma con una minore foliazione, la serie originale.\nAmbientazione.\nLe storie sono ambientate in un far west fantastico incentrate sulle avventure del personaggio noto anche come lo Spirito con la Scure sempre accompagnato dalla spalla comica Cico. Le storie, partendo da una ambientazione western, si caratterizzano per la variet\u00e0 degli spunti, dei temi, dei personaggi e delle situazioni, con una notevole commistione di generi, dal western al fantasy alla fantascienza; si pu\u00f2 definire come un fantawestern.\nIl periodo in cui sono ambientate le sue storie \u00e8 imprecisato. Basandosi su fatti storici citati in alcune avventure si pu\u00f2 individuarlo tra la fine degli anni venti e l'inizio degli anni quaranta del XIX secolo: Zagor partecipa a eventi legati alle seconde guerre Seminole (1835-1842); un suo nemico, lo scienziato pazzo Hellingen, ricatta gli Stati Uniti durante la presidenza di Andrew Jackson (in carica tra il marzo 1829 e il marzo 1837); incontra Edgar Allan Poe mentre questi sta trovando l'ispirazione per scrivere la \"Storia di Arthur Gordon Pym\" (scritto tra il 1837 e il 1838); incontra il pirata Jean Lafitte (la cui data di morte ipotizzata dagli storici varia tra il 1823 ed il 1827); si trova a Concepci\u00f3n, nel Cile, colpita dal terremoto del 1835 e qui vi incontra Charles Darwin (che effettivamente document\u00f2 la distruzione della citt\u00e0 durante il suo viaggio a bordo del HMS Beagle). Sono presenti tuttavia degli anacronismi come la presenza di pistole a tamburo e cartucce metalliche e mitragliatrice Gatling diffuse in realt\u00e0 solo nella seconda met\u00e0 del secolo.\nZagor vive nella immaginaria foresta di Darkwood ma con riferimenti reali situata vicino ai Grandi Laghi e al Canada nei primi decenni dell'Ottocento e come riferisce Sergio Bonelli: \u00ab\"[...] Per esempio, Forte Henry (uno degli avamposti militari in cui Zagor si imbatte pi\u00f9 di frequente) esisteva davvero. Sorgeva sul fiume Wheeling e oggi al suo posto c'\u00e8 una citt\u00e0 che si chiama appunto Wheeling. Dov'\u00e8 Darkwood, dunque? Grosso modo, nel Nord-Est degli Stati Uniti. Ci troviamo nella regione subito a sud dei Grandi Laghi, tra Ohio e Pennsylvania. [...] Lo Spirito con la Scure agisce nella prima met\u00e0 del secolo Diciannovesimo (pur tra anacronismi e licenze poetiche), mentre Tex e molti altri eroi del western vivono le loro avventure nella seconda met\u00e0, e questo \u00e8 un altro importante motivo di differenziazione. All'epoca della creazione di Zagor, trionfavano ancora le tematiche del Vecchio West, che sentivo ormai strette per un personaggio che volevo invece risultasse il pi\u00f9 fantasioso possibile. Ecco perch\u00e9 preferii anticipare la collocazione delle storie in un'epoca non ben definita, rispetto a quella cos\u00ec cronologicamente determinata del genere western.[...] Questa scelta mi permetteva di mostrare le trib\u00f9 in un periodo lontano dalla corruzione e dallo sterminio portato dall'uomo bianco, quando gli indiani potevano ancora considerarsi padroni della loro terra e dei loro destini\"\u00bb. Comunque capita anche che il personaggio affronti lunghi viaggi sia all'interno degli Stati Uniti che in giro per il mondo come il Messico, la Groenlandia, la Scozia e l'Africa incontrando anche civilt\u00e0 ritenute estinte quella vichinga, preistorica, di Atlantide.\nDarkwood \u00e8 un luogo di pura fantasia dove accadono fatti strabilianti; si mostra d'aspetto tipicamente paludoso nonostante sia ipoteticamente ambientato nel nord est degli Stati Uniti. Non \u00e8 chiaro quanto sia esteso come territorio e al suo interno non mancano anche paesaggi boschivi. Nelle sue vicinanze vivono inoltre svariate trib\u00f9 pellerossa. Nel 2008 il cantante Graziano Romani ha pubblicato un singolo, dal titolo \"Darkwood\", dedicato alla foresta e pi\u00f9 in generale al mondo di Zagor. Come parte dell'ambientazione di Darkwood si distingue in particolare il Monte Naatani, un luogo immaginario ideato da Sergio Bonelli e immaginato come teatro di alcune avventure di Zagor. Il monte dovrebbe trovarsi in Pennsylvania, ed ha l'aspetto di un cumulo roccioso sormontato da alti pinnacoli. \u00c8 teatro di varie avventure fantascientifiche tra cui \"Hellingen!\", uscita nel giugno 1980, in cui Zagor e Cico scopriranno una comunit\u00e0 extraterrestre di discutibili intenzioni. Ne \"Il demone della follia\" (luglio 1988), sar\u00e0 dal Monte Naatani che comincer\u00e0 l'avventura pi\u00f9 assurda dello Spirito con la Scure, in cui vi rincontrer\u00e0 l'indiano Akoto, stregone che custodisce le mostruose spoglie di Rakum. Infine in \"Ombre su Darkwood\" (novembre 1996) un gruppo di coloni europei si installa alle falde del monte e viene attaccato da mostruosi esseri di legno.\nPersonaggi.\nComprimari.\nNelle storie a fumetti compaiono ciclicamente una serie di comprimari come ad esempio: Digging Bill, sfortunato cercatore di tesori, Bat Batterton, scalcinato detective privato, Guitar Jim, ex fuorilegge che nasconde una pistola all'interno della sua chitarra, Tonka, orgoglioso capo della trib\u00f9 Mohawk, Satko, indiano Cherokee laureato in legge, Doc Lester, Rochas e altri amici trapper, il capitano Fishleg, Ramath il fachiro e tutta la ciurma della Golden Baby.\nAltri media.\nCinema.\nNel 1971 vennero realizzati due film turchi dedicati al personaggio: \"Zagor - Kara Korsan'in haz\u00ecneler\u00ec\" (Zagor - Il tesoro del Corsaro Nero) e \"Zagor - Kara Bela\" (Zagor - Il Flagello Nero), liberamente ispirati alla storia delle jene del mare e a quelle dell'Avvoltoio e di Satko.. In ambedue, Zagor \u00e8 interpretato dall'attore turco Levent \u00c7ak\u0131r. Nel 1970 \u00e8 stato realizzato un film turco intitolato \"Zagor\", ma, a dispetto del nome, \u00e8 un semplice western che narra le avventure di un pistolero che nulla ha a che vedere con Zagor.\nGiochi.\nNel 2016 fu realizzato un gioco da tavolo, ispirato alla storia del 1972 \"Odissea Americana\". Molti dei disegni furono realizzati da Gallieno Ferri. Gli autori del gioco sono Luigi Ferrini e Daniele Ursini.\nTelevisione.\nA cavallo fra gli anni settanta e ottanta, nell'ambito della trasmissione televisiva \"Tex &amp; Company\", curata da Mauro Boselli e prodotta da Fono Roma e Coronado Productions, sono stati trasmessi da varie emittenti locali, i cartoni semianimati di vari personaggi dei fumetti Bonelli; per Zagor, furono realizzati e mandati in onda cinque episodi tratti dalla serie regolare: \"Zagor racconta...\", \"L'isola della paura\", \"Indian Circus\", \"Il mio amico \"Guitar\" Jim\" e \"I cacciatori di uomini\".\nVideogiochi.\nNel 1987 \u00e8 stata realizzata da Marco Corazza un'avventura testuale per Commodore 64 in cui il giocatore prende le sembianze di Zagor. Venne distribuita in edicola dalla \"Systems Editoriale\" come allegato a Commodore 64 Club N. 3. Il gioco era ispirato alla storia \"La fortezza di Smirnoff\" (albi nn. 201-203, sceneggiatura di Alfredo Castelli e disegni di Franco Donatelli). Questa avventura fu il primo videogioco in assoluto ad essere commercializzato in Italia avente come protagonista un personaggio dei fumetti.\nMerchandising.\nFra il 1977 e il 1978 la Daim Press e la Interpress Italia s.r.l. di Milano realizzarono i trasferelli chiamati \"Calcarelli\"; la serie \u00e8 composta da quattro album conosciuti con i titoli \"Battaglia a Darkwood\" (1977), \"Zagor contro Titan\" (1978), \"Zagor contro il Vampiro\" (1978) e \"Zagor e Cico\" (1978). Nel 1978 la casa editrice Solaris pubblica \"Le figurine di Zagor\", album di figurine ufficiale; nel 2016 la Panini pubblica \"Zagor - Lo Spirito con la Scure\", album di figurine ufficiale."}
{"id": "61297", "revid": "72396", "url": "https://it.wikipedia.org/wiki?curid=61297", "title": "Febe (astronomia)", "text": "Febe (o Phoebe, in greco \u03a6\u03bf\u03af\u03b2\u03b7) \u00e8 un satellite naturale di Saturno. Fu scoperto da William Henry Pickering il 17 marzo 1899 osservando fotografie scattate il 16 agosto 1898 da DeLisle Stewart, ad Arequipa in Per\u00f9. Fu il primo satellite ad essere scoperto fotograficamente. Il nome deriva da Febe, una Titanide della mitologia greca. \u00c8 anche designato \"Saturno IX\".\nStoria delle osservazioni.\nPickering scopr\u00ec Febe nel 1899 analizzando lastre prese da DeLisle Stewart l'anno precedente. La scoperta fece sensazione perch\u00e9 oltre a essere il primo oggetto del sistema solare scoperto tramite l'astrofotografia, avvenne oltre 50 anni dopo l'ultima scoperta di un satellite di Saturno (Iperione nel 1848). Per pi\u00f9 di 100 anni Febe fu la luna pi\u00f9 esterna di Saturno conosciuta, fino alla scoperta di molte lune pi\u00f9 piccole nel 2000 da parte di un gruppo guidato da Brett J. Gladman. \nMissioni spaziali.\nA differenza delle altre lune di Saturno, Febe non era in una posizione favorevole per le rotte delle sonde Voyager. La Voyager 2 osserv\u00f2 Febe per alcune ore nel settembre 1981. Nelle immagini, scattate da una distanza di 2,2 milioni di chilometri, la dimensione di Febe era di circa 11 pixel e mostrava solamente dei punti luminosi sulla superficie altrimenti scura.\nLa sonda spaziale Cassini \u00e8 passata a 2068 chilometri da Febe l'11 giugno 2004, ottenendo molte immagini ad alta risoluzione e mappando l'intera superficie della luna Il passaggio della sonda nelle vicinanze di Febe era una priorit\u00e0 viste le immagini in bassa qualit\u00e0 delle Voyager, cos\u00ec la traiettoria di Cassini fu programmata in anticipo anche perch\u00e9 a causa della grande distanza da Saturno sarebbe stato possibile un solo sorvolo ravvicinato. La sonda cattur\u00f2 immagini ad alta risoluzione, e complice la veloce rotazione di Febe (9 ore e 17 minuti) riusc\u00ec a mappare l'intera superficie e a calcolare la massa della luna con estrema precisione.\nParametri orbitali.\nFebe orbita attorno a Saturno con moto retrogrado ed \u00e8 4 volte pi\u00f9 distante da Saturno di Giapeto, il suo vicino pi\u00f9 prossimo, avendo un semiasse maggiore di quasi 13 milioni di chilometri. Il suo periodo orbitale \u00e8 di 550 giorni circa ed \u00e8 sostanzialmente pi\u00f9 grande di ogni altra luna in orbita a distanza simile dal proprio pianeta.\nTutte le lune pi\u00f9 interne di Saturno, fino a Giapeto, orbitano molto vicino al piano equatoriale del pianeta. Le lune esterne possono essere suddivise in due gruppi: Il gruppo di Siarnaq (Kiviuq, Ijiraq, Paaliaq, Albiorix, Erriapo, Siarnaq e Tarvos) \u00e8 inclinato di 33,5-46,5\u00b0, mentre il gruppo di Phoebe (Phoebe, Skathi, Narvi, Mundilfari, Suttungr, Thrymr e Ymir) \u00e8 retrogrado \u00e8 inclinato di 134,5-175,5\u00b0. Entrambi i gruppi sono estremamente eccentrici e nessuna delle lune si prevede sia in rotazione sincrona, come fanno tutte le lune interne di Saturno (a parte Iperione), al contrario Febe ruota su s\u00e9 stesso piuttosto velocemente, in un periodo calcolato in 9 ore e 16 minuti.\nCaratteristiche fisiche.\nFebe \u00e8 grosso modo sferico e ha un diametro di 213 chilometri, circa un quindicesimo del diametro della nostra Luna. La sua temperatura di superficie \u00e8 di ().\nLa maggior parte delle lune interne di Saturno hanno superfici molto brillanti, l'albedo di Febe \u00e8 invece molto basso (0,06). La superficie \u00e8 pesantemente craterizzata, con crateri larghi fino a 80 chilometri; un cratere ha pareti alte 16 chilometri.\nI colori scuri di Febe portarono inizialmente gli scienziati a supporre che fosse un asteroide catturato, dato che assomigliava alla classe comune di asteroidi carboniosi e scuri. Questi sono chimicamente molto primitivi e si pensa che siano composti da sostanze condensatesi dalla nebulosa solare con pochi cambiamenti da allora.\nTuttavia, le immagini dalla sonda Cassini-Huygens mostrano che i crateri di Febe presentano una considerevole variazione di luminosit\u00e0: ci\u00f2 indica la presenza di grandi quantit\u00e0 di ghiaccio sotto una coltre relativamente sottile di depositi scuri, approssimativamente dai 300 ai 500 metri di spessore. Inoltre, sulla superficie, \u00e8 stato rilevato il biossido di carbonio, mai rilevato su un asteroide. Si valuta che Febe sia costituito per circa il 50% di roccia, rispetto al 35% circa che caratterizza le lune interne di Saturno. Per queste ragioni gli scienziati sono portati a credere che Febe sia un centauro catturato, oppure uno dei numerosi planetoidi ghiacciati della Fascia di Kuiper che orbitano oltre Nettuno.\nIl materiale rimosso dalla superficie di Phoebe da impatti di microscopici meteoriti potrebbe essere responsabile delle superfici scure di Iperione e dell'emisfero scuro di Giapeto. I frammenti degli impatti pi\u00f9 grandi potrebbero aver fornito il materiale per altre lune del gruppo di Phoebe, le quali messe assieme misurano meno di 10\u00a0km di diametro.\nAnello di Febe.\nNell'ottobre del 2009, grazie al telescopio spaziale Spitzer, \u00e8 stato scoperto il pi\u00f9 grande anello di Saturno mai osservato in precedenza. Questo enorme anello si trova alla periferia del sistema di Saturno, in un'orbita inclinata di 27\u00b0 rispetto al piano del sistema dei sette anelli principali. Il nuovo anello, che si ritiene sia originato da Febe, \u00e8 composto di ghiaccio e di polvere allo stato di particelle alla temperatura di . Pur essendo molto esteso questo anello \u00e8 rilevabile solo nello spettro infrarosso, perch\u00e9 non riflette la luce visibile. La massa dell'anello comincia ad una distanza di circa 6 milioni di chilometri dal pianeta e si estende fino a 11,9 milioni di chilometri. La scoperta potrebbe essere decisiva per risolvere il problema legato alla colorazione del satellite Giapeto: gli astronomi ritengono che le particelle dell'anello, che orbitano intorno a Saturno in modo retrogrado (proprio come Febe), vadano a collidere contro la superficie di Giapeto quando esso, durante il suo moto orbitale, attraversa l'anello."}
{"id": "61298", "revid": "3707", "url": "https://it.wikipedia.org/wiki?curid=61298", "title": "Za-gor-te-nai", "text": ""}
{"id": "61299", "revid": "36426", "url": "https://it.wikipedia.org/wiki?curid=61299", "title": "Vino spumante", "text": "Il vino spumante \u00e8 un vino caratterizzato da rilevante effervescenza, dovuta ad anidride carbonica disciolta. Il termine \"spumante\" si riferisce allo sviluppo di spuma che \u00e8 una manifestazione dell'effervescenza. Lo spumante \u00e8 un vino speciale come i liquorosi e gli aromatizzati.\nGeneralit\u00e0.\nIl vino spumante appartiene alla categoria del vino effervescente, che comprende anche il vino frizzante che per\u00f2 non va confuso con lo spumante e viceversa (inoltre il vino frizzante non \u00e8 un vino speciale). La differenza \u00e8 la minore effervescenza del frizzante rispetto allo spumante (data la minore sovrappressione e quindi minore quantit\u00e0 di anidride carbonica disciolta).\nSecondo le definizioni dell'UE, all'atto dell'apertura della bottiglia di VSQ (Vino Spumante di Qualit\u00e0) il prodotto all'interno deve avere una sovrappressione non inferiore a 3,5 bar ad una temperatura ambiente di 20 \u00b0C, per gli spumanti \"generici\" (VS) deve avere 3 bar minimi, come anche per un VSQA (Vino Spumante di Qualit\u00e0 Aromatico).\nSpumante e champagne.\nIl termine generico spumante designa una tipologia complessiva di vino, definita per legge (vedi sopra). Tale tipologia \u00e8 formata da molti prodotti diversi.\nAnche se talvolta capita di leggere \"spumante e champagne\" come se fossero due tipologie di vino distinte, nella tipologia spumante \u00e8 presente \"anche\" lo champagne che \u00e8 una specifica DOP francese, sebbene sia certamente lo spumante pi\u00f9 famoso e rinomato al mondo. Equivarebbe a dire \"formaggio erborinato e gorgonzola\".\nStoria.\nAlcuni scritti di epoca romana riportano dei vini con effervescenza naturale, ma con molta probabilit\u00e0 i romani bevevano il mosto che ancora doveva diventare vino; in effetti per poter mettere in pratica la tecnica di spumantizzazione vi \u00e8 bisogno di un contenitore a tenuta stagna, come la bottiglia, che permetta di mantenere una sovrappressione di 6 atmosfere a 20\u00a0\u00b0C.\nTracce storiche di nascita del vino spumante si trovano nel XVII secolo in Italia e in Francia.\nIl primo spumante italiano, nacque nel 1865 frutto del lavoro sinergico tra i fratelli Gancia e il conte Augusto di Vistarino; i primi esempi d'olltralpe, invece, si attribuiscono a Dom Pierre P\u00e9rignon, seppur popolare, l'attribuzione \u00e8 poco documentata.\nMetodologie di produzione e tipologie.\nVini spumanti naturali.\nNei vini spumanti naturali l'anidride carbonica (CO2) si forma per rifermentazione del vino potendo utilizzare due differenti metodi:\nPer la produzione degli spumanti metodo classico si usano i vitigni neutri (cio\u00e8 n\u00e9 tendenti al colore bianco n\u00e9 al colore rosso, o pi\u00f9 semplicemente \"rosati\"); sia a bacca bianca che a bacca nera. \nI principali sono gli internazionali soprattutto lo Chardonnay, il Pinot nero e il Pinot bianco, oltre al Pinot Meunier, il Pinot grigio e il Riesling. In Italia, altri vitigni nazionali che danno ottimi risultati in Italia sono il verdicchio nelle Marche, il torbato in Sardegna, l'inzolia in Sicilia. Nel resto del mondo si produce spumante metodo classico utilizzando un gran numero di variet\u00e0 locali o le altre internazionali.\nNel metodo Martinotti si preferiscono uve aromatiche (moscato bianco, malvasia e brachetto sono le principali); oppure si possono usare altri vitigni con profumi pi\u00f9 sfumati come il moscato giallo, la glera (da cui si ottiene il Prosecco) e l'aleatico nero (uve semi aromatiche). I tre principali vitigni in Italia per produrre spumante Martinotti sono: glera (Veneto e Friuli-Venezia Giulia, lambrusco (Emilia-Romagna e moscato Bianco (tutta Italia). Ancor pi\u00f9 che del metodo classico, con la spumantizzazione charmat si pu\u00f2 elaborare un vino base ottenuto da qualsiasi variet\u00e0.\nUn'elevata escursione termica tra giorno e notte, una buona esposizione luminosa, terreni ben drenati e calcarei sono condizioni ottimali per ottenere uve adatte alla spumantizzazione, con buona acidit\u00e0 ed ottimi profumi; terra di vocazione alla spumantizzazione italiana \u00e8 l'Oltrep\u00f2 Pavese oltre alla Franciacorta e al Trentino, ma anche a Sud, nella terra del San Severo DOC vengono prodotti spumanti da uve autoctone Bombino bianco con caratteristiche particolari.\nAd ogni modo la stragrande maggioranza della produzione di spumante (sia in Italia che nel mondo) \u00e8 realizzata con il metodo Martinotti, utilizzando le pi\u00f9 svariate uve, bianche e nere. Anche se la quota \u00e8 minoritaria, esiste anche spumante rosso (basti pensare al caso italiano del lambrusco).\nVini spumanti gassificati.\nOltre allo spumante \"naturale\" (ovvero quello definito sopra), esiste anche lo spumante \"gassificato\". Negli spumanti gassificati (detti anche \"artificiali\") l'anidride carbonica (CO2) viene addizionata a basse temperature. Questi prodotti, per la scarsa finezza dei profumi ed il perlage grossolano, sono di qualit\u00e0 mediocre e, solo legalmente, considerabili spumanti. Ovviamente, hanno prezzi molto minori rispetto agli spumanti naturali.\nLegislazione.\nLa legislazione europea (reg. CE 491/2009), recepita ovviamente anche in Italia, distingue gli spumanti in:\nLa vecchia sigla VSQPRD e quella VSAQPRD \u00e8 stata abolita con l'entrata in vigore della OCM \"Vino\" (cio\u00e8 le revisione della legislazione UE in materia vitivinicola nel 2009).\nNaturalmente, come per tutti gli altri vini, lo spumante rientra nella classificazione generale relativa alle indicazioni o denominazioni.\nLa classificazione.\nLa UE, con il regolamento (ce) n. 607/2009-allegato XIV, prevede la classificazione dello spumante in base al suo residuo zuccherino.\nDa notare che, generalmente, per gli spumanti metodo classico (es. Franciacorta), le versioni pi\u00f9 diffuse sono brut ed extra brut mentre per gli spumanti charmat (es. Prosecco) sono extra dry e brut. Il pas dos\u00e9 (piuttosto diffuso tra appassionati ed esperti, in quanto prodotto \"estremo\") \u00e8 tipico del metodo classico e il dry presente quasi esclusivamente negli charmat. Ultimamente, visto il gusto prevalente e la diffusione del rito dell'aperitivo, qualche produttore di metodo classico inserisce nella gamma anche una versione extra dry. Il demi sec ha una buona versatilit\u00e0 visto che pu\u00f2 essere servito sia con un dessert sia con le altre portate (quando abbinabili). Gli spumanti dolci sono molto spesso ottenuti da vitigni aromatici (moscati, malvasie, brachetto, etc.): tipico esempio l'Asti spumante."}
{"id": "61303", "revid": "114875521", "url": "https://it.wikipedia.org/wiki?curid=61303", "title": "Vino liquoroso", "text": "I vini liquorosi sono quei vini prodotti utilizzando un vino base (di gradazione alcolica non inferiore a 12%) addizionato di mistella (mosto al quale \u00e8 stata bloccata la fermentazione mediante aggiunta di alcol), alcol, acquavite di vino o mosto concentrato (mosto parzialmente disidratato), al fine di aumentarne la gradazione alcolica. I liquorosi sono chiamati anche vini fortificati, a volte vini alcolizzati.\nCaratteristiche.\nIl loro titolo alcolometrico complessivo \u00e8 sempre alto, ma non deve essere pi\u00f9 del doppio del vino-base, mentre quello svolto deve essere compreso tra i 15/22%.\nLo scopo della fortificazione era quello di conservare i vini durante i lunghi viaggi in nave dal luogo di produzione alla destinazione finale (generalmente l'Inghilterra); infatti, l'aggiunta di alcol nel vino consentiva di bloccare la fermentazione e favoriva la stabilizzazione del liquido.\nL'alcolizzazione non solo causa nel vino l'aumento del grado alcolico, ma anche una serie di trasformazioni sensoriali rilevanti. Inoltre, fa s\u00ec che i vini fortificati abbiano tempi di conservazione (e di evoluzione positiva) praticamente \"eterni\": 50 anni \u00e8 un periodo normale, ma esistono grandissimi vini liquorosi che hanno passato il secolo senza problemi.\nNon si confonda il vino liquoroso con il vino passito, due prodotti molto diversi anche se a volte erroneamente accomunati. Ancora pi\u00f9 grave \u00e8 scambiare un vino liquoroso per un liquore.\nTra i vini liquorosi pi\u00f9 conosciuti ricordiamo:\nSi noti, infine, che nel mondo e in Italia esistono versioni liquorose, previste dai disciplinari, in diverse denominazioni."}
{"id": "61306", "revid": "466539", "url": "https://it.wikipedia.org/wiki?curid=61306", "title": "Comandante Mark", "text": "Il Comandante Mark \u00e8 un personaggio immaginario protagonista di una omonima serie a fumetti western ideata nel 1966 dal gruppo di autori noto come EsseGesse (Pietro Sartoris, Dario Guzzon e Giovanni Sinchetto) gi\u00e0 noto per aver creato altre serie a fumetti di successo come Il grande Blek, Capitan Miki, Kinowa e Alan Mistero. La serie esord\u00ec in Francia nel luglio 1966 edita dalle edizioni Aventures &amp; Voyages con il nome di Capt'ain Swingin e in Italia, nel settembre dello stesso anno, all'interno della \"Nuova Collana Araldo\" edita dalle Edizioni Araldo raggiungendo un buon successo di vendite e venendo pubblicata ininterrottamente fino al 1990 e ristampata tre volte nel corso degli anni.\nTrama.\nLe avventure del Comandante Mark si svolgono in Ontario tra il 1773 e il 1781 durante la Guerra d'indipendenza americana. Mark \u00e8 un comandante dei Lupi dell'Ontario, una formazione paramilitare che combatte contro le Giubbe rosse di Re Giorgio III. Rimasto orfano in tenera et\u00e0 a seguito di un naufragio Mark cresce col padre adottivo in un villaggio indiano. Mark decide di aderire alla causa dei patrioti americani quando scopre che suo padre era stato giustiziato dalle Giubbe Rosse. In quest'occasione fa anche la conoscenza di Gufo Triste e Mister Bluff e intorno a loro si riunisce un gruppo di coloni che formeranno un piccolo esercito che prender\u00e0 il nome di Lupi dell'Ontario comandato dallo stesso Mark.\nOltre a Mister Bluff (ex corsaro ed ex compagno di lotta del padre di Mark), Gufo Triste (pellerossa, valoroso combattente e uomo saggio, anche se inguaribilmente pessimista, discendente di uno stregone, nonch\u00e9 capo delle trib\u00f9 dei grandi laghi) altri comprimari sono El Gancho (un rude marinaio con un uncino alla mano destra), il Dottor Strong (valente medico e capo segreto dei patrioti americani), Betty (la bella bionda dal look collegiale, fidanzata gelosissima di Mark e talvolta protagonista lei stessa di alcune missioni) e il fedele cane Flok.\nStoria editoriale.\nLa serie a fumetti esord\u00ec nel 1966 e venne pubblicata, all'interno della \"Nuova Collana Araldo\", per 281 numeri fino al 1990. Dopo la conclusione della serie sono stati pubblicati undici albi nella collana annuale \"Speciale Mark\" dal 1990 al 2000 e contenenti storie inedite di Guzzon e altri autori.\nLa prima ristampa della serie si \u00e8 avuta gi\u00e0 nel 1972 e prosegu\u00ec fino al 1983 per 128 numeri. Dopo la chiusura della serie inedita nel gennaio 1990 il mese successivo esord\u00ec la seconda ristampa della serie rivista e corretta nella collana \"Tutto Mark\" nella quale ogni albo presentava due storie in ordine cronologico. Una terza ristampa venne edita dalle Edizioni if dal 2002 al 2011, per 122 albi che contengono in ordine cronologico prima tre storie e in seguito due. In allegato alla ristampa vennero pubblicati una serie di racconti illustrati scritti da Gabriele Ferrero, Massimiliano Valentini, Davide Castellazzi e Davide Rigamonti e disegnati tra gli altri da Paolo Morisi e Giovanni Crivello. L'Editoriale Mercury ha iniziato nel 2014 a pubblicare la ristampa a colori degli albi del Comandante Mark.\nAltri media.\nNel 1971 \u00e8 stato realizzato un film turco sul Comandante Mark intitolato \"Korkusuz Kaptan Swing\" (L'intrepido Capitan Swing). L'avventura \u00e8 ripresa dall'ottavo episodio: \"Il fantasma di Mister Bluff\"."}
{"id": "61311", "revid": "9", "url": "https://it.wikipedia.org/wiki?curid=61311", "title": "Spumante", "text": ""}
{"id": "61312", "revid": "140509", "url": "https://it.wikipedia.org/wiki?curid=61312", "title": "Genesis", "text": "I Genesis (IPA: ) sono un gruppo musicale rock britannico.\nApprodati al mercato discografico nel 1968, nella prima met\u00e0 degli anni settanta divennero fra i principali esponenti del rock progressivo britannico assieme a gruppi come King Crimson, Yes e Emerson, Lake &amp; Palmer. Dagli anni ottanta ai primi anni novanta raggiunsero il vertice della popolarit\u00e0 e del successo commerciale, grazie anche a produzioni pi\u00f9 accessibili al grande pubblico. Scioltisi di fatto nel 1999, si sono riuniti dal 2006 al 2007 e nuovamente nel 2020 per alcune tourn\u00e9e, senza nel frattempo produrre nuovo materiale inedito.\nTra i musicisti che in archi di tempo diversi militarono nelle file del gruppo, alcuni raggiunsero popolarit\u00e0 e successo commerciale anche come artisti solisti o in progetti paralleli: il cantante e cofondatore Peter Gabriel, che lasci\u00f2 definitivamente il gruppo nel 1975; il batterista cantante Phil Collins, che dapprima subentr\u00f2 a Gabriel nel ruolo di frontman e poi dal 1981 intraprese una carriera da solista parallela ai Genesis; il bassista/chitarrista Mike Rutherford infine \u2013 anch'egli cofondatore e, assieme al tastierista Tony Banks, elemento stabile della formazione \u2013 ottenne vari successi di classifica anche come leader del gruppo Mike + The Mechanics.\nNel Regno Unito, su quindici album in studio pubblicati in totale, undici consecutivi si classificarono nei primi dieci posti della Official Albums Chart e cinque di essi raggiunsero la prima posizione. Negli Stati Uniti d'America, secondo la certificazione della RIAA, i lavori del gruppo (comprese raccolte e dischi dal vivo) hanno venduto nel complesso circa 21,5 milioni di copie, sei album hanno ottenuto almeno un disco di platino, e altri otto almeno un disco d'oro; nel 2010 la formazione \u00e8 stata inserita nella Rock and Roll Hall of Fame.\nStoria del gruppo.\n1967-1970: dalle origini a \"Trespass\".\nIl nucleo originario del gruppo nacque nel 1966-67 a Godalming, nel Surrey, presso la Charterhouse School, collegio di un certo prestigio, caratterizzato da sistemi educativi rigidi e tradizionali e all'epoca frequentato esclusivamente da studenti maschi, per lo pi\u00f9 di estrazione sociale medio-alta: se da un lato tale ambiente austero e relativamente ostile indusse i futuri membri del gruppo a ricercare uno sfogo nella musica, l'alta formazione che la scuola vantava era destinata a influenzarne in parte la poetica e lo stile, specie per quanto riguarda i primi lavori.\nGi\u00e0 dal 1966, in due diverse ali dell'istituto si erano formati due gruppi musicali: in una gli \"Anon\", composti da Mike Rutherford (chitarra), Richard McPhail (voce) Rivers Jobe (basso) e Rob Tyrell (batteria), nell'altra i \"Garden Wall\" con Tony Banks (pianoforte), Peter Gabriel (voce) e Chris Stewart (batteria); quest'ultima sezione era frequentata anche da Anthony Phillips (chitarra), di un anno pi\u00f9 giovane, il quale ebbe occasione di suonare con entrambe le formazioni. Dopo che McPhail e Tyrell ebbero lasciato il collegio, nel 1967 i due gruppi si fusero in uno solo, ancora senza nome, composto da Banks, Gabriel, Phillips, Rutherford e Stewart: i cinque registrarono in uno studio amatoriale a Chiswick un demo di brani inediti tra cui \"She Is Beautiful\" (poi inclusa nel primo album dei Genesis con un nuovo testo e il titolo \"The Serpent\"), il primo brano in assoluto scritto assieme da Banks e Gabriel. I due, anni dopo, raccontarono come in questa prima fase si considerassero pi\u00f9 \u00abuna cooperativa di autori\u00bb che un gruppo vero e proprio e che la loro idea fosse perci\u00f2 scrivere per altri artisti, piuttosto che incidere dischi direttamente a proprio nome.\nProprio all'inizio del 1967 torn\u00f2 in visita alla Charterhouse l'ex allievo Jonathan King, divenuto nel frattempo cantante \u2013 con all'attivo il singolo di successo \"Everyone's Gone to the Moon\" \u2013 e A&amp;R per conto della Decca Records tramite le edizioni musicali JonJo Music da lui fondate assieme a Ken Jones e Joe Roncoroni nel 1965. I membri del gruppo, troppo timidi per avvicinarlo direttamente, incaricarono un amico di consegnargli una copia del loro demo. King, riconoscendo buone potenzialit\u00e0 in alcuni brani, decise di proporre i cinque alla Decca: la loro minore et\u00e0 implic\u00f2 la mediazione dei genitori e cos\u00ec il contratto discografico \u2013 pensato inizialmente per durare cinque anni \u2013 fu ridotto a un solo anno con opzione di rinnovo, il che in seguito si sarebbe rivelato decisivo per il futuro del gruppo. King ide\u00f2 anche il nome \"Genesis\", per simboleggiare la \"genesi\" di un nuovo progetto e anche perch\u00e9 i diretti interessati nel frattempo non ne avevano scelto un altro.\nCol finanziamento della JonJo Music, il gruppo registr\u00f2 presso i Regent Studios di Londra una prima serie di brani che King tuttavia giudic\u00f2 di scarso potenziale commerciale. Il rifiuto indusse gli autori ad avvicinarsi ai gusti musicali del produttore imitando lo stile di artisti dal lui prediletti, come i Bee Gees; una nuova sessione di registrazione tenuta negli stessi studi a dicembre 1967 ebbe pi\u00f9 fortuna e frutt\u00f2 al gruppo i primi due 45 giri: \"The Silent Sun / That's Me\" fu pubblicato il 2 febbraio 1968 e \"A Winter's Tale / One\u2013Eyed Hound\" il 24 maggio seguente. Nessuno dei due singoli ottenne riscontri di vendite significativi, malgrado alcuni passaggi radiofonici quotidiani di \"The Silent Sun\" da parte del disc jockey Kenny Everett dell'emittente pirata Radio Caroline e un paio di recensioni positive sul \"Melody Maker\" (a cura di Chris Welch) e su \"NME\"; tali risultati tuttavia non scoraggiarono King il quale, subito dopo, propose ai Genesis di realizzare un intero album.\nIl produttore anzitutto chiese al gruppo di perfezionare la sezione ritmica, il che port\u00f2 alla sostituzione di Chris Stewart con Jonathan Silver, batterista che Peter Gabriel aveva conosciuto in un college a Londra e che mise anche a disposizione la casa dei suoi genitori a Oxford per le prove. Silver rimase nel gruppo fino al termine delle registrazioni, che si tennero nuovamente ai Regent in soli tre giorni, nell'agosto 1968, durante le vacanze dalla scuola. King sugger\u00ec anche di dare all'album un filo conduttore ispirato alla Bibbia che andasse \"dalla Genesi alla Rivelazione\" bench\u00e9 soltanto tre brani contenessero riferimenti biblici nei testi.\nPer vari mesi il gruppo non ebbe pi\u00f9 notizie, n\u00e9 da King n\u00e9 dalla Decca, riguardo i nastri incisi ad agosto; il produttore nel frattempo decise di aggiungervi arrangiamenti per archi e ottoni a cura di Arthur Greenslade e Lou Warburton, che conferirono al prodotto finale un'atmosfera pi\u00f9 leziosa e tradizionale rispetto alle intenzioni degli autori i quali tuttavia ne furono informati solo quando ormai l'album stava per uscire.\nLa Decca pubblic\u00f2 \"From Genesis to Revelation\" soltanto a marzo del 1969, senza accompagnarlo con alcuna promozione radiofonica o editoriale, il che, secondo il giudizio a posteriori dei diretti interessati, fu la prova che sia King che la casa discografica avevano gi\u00e0 perso ogni interesse per loro. All'epoca, del disco furono vendute solo 649 copie, i rapporti fra la Decca e i Genesis terminarono di fatto e il 27 giugno dall'album fu tratto il 45 giri \"Where the Sour Turns to Sweet / In Hiding\".\nJonathan Silver nel frattempo si era trasferito negli Stati Uniti per frequentare la Cornell University e gli altri, anche alla luce dello scarso successo dell'album, sospesero i progetti musicali per alcuni mesi; nella seconda met\u00e0 del 1969 tuttavia decisero di provare a divenire musicisti di professione e ripresero a comporre, cercando intanto un batterista fra gli annunci del \"Melody Maker\": a ottobre trovarono John Mayhew, di qualche anno pi\u00f9 anziano e, a differenza loro, gi\u00e0 con diversi concerti all'attivo.\nDall'ottobre 1969 all'aprile 1970 i cinque si ritirarono a vivere assieme a Wotton, localit\u00e0 campestre vicino a Dorking nel Surrey, nel \"Christmas Cottage\" di propriet\u00e0 dei genitori dell'ex compagno di scuola e di gruppo Richard McPhail, il quale svolse per loro anche il ruolo di cuoco, autista, fonico e tuttofare (in seguito sarebbe stato road manager del gruppo fino al 1973 e, nel 1978, tour manager di Peter Gabriel). Grazie anche all'aiuto economico delle famiglie, il gruppo altern\u00f2 la composizione ai primi concerti nell'area di Londra: tutti, a posteriori, concordarono nell'individuare il periodo in questione come il momento in cui i Genesis divennero una vera band. I cinque tennero il primo concerto retribuito a Chobham, nel Surrey, Il 28 ottobre 1969 a una festa privata presso amici di famiglia di Peter Gabriel: il loro compenso per la serata fu di 25 sterline; la loro prima esibizione di fronte a un pubblico pagante avvenne il 1\u00ba novembre, presso la Brunel University di Uxbridge.\nIl 9 gennaio 1970, presso gli studi televisivi della BBC a Shepherd's Bush, i Genesis registrarono quattro brani prodotti da Paul Samwell-Smith, ex bassista degli Yardbirds, e teoricamente destinati a un documentario televisivo, poi mai realizzato, su un pittore di nome Mick Jackson. Il 22 febbraio, negli studi della BBC a Maida Vale, eseguirono dal vivo per il programma radiofonico \"Night Ride\" i brani \"Shepherd\", \"Pacidy\", \"Let Us Now Make Love\", \"Stagnation\" e \"Looking for Someone\": gli ultimi due, rielaborati, sarebbero finiti sul loro successivo album, mentre il restante materiale tratto da entrambe le sessioni vide la luce ufficialmente solo molti anni dopo, nei cofanetti \"Genesis Archive 1967-75\" (1998) e \"Genesis 1970-1975\" (2007); le registrazioni di gennaio sono di particolare interesse storico poich\u00e9 rivelano come in questo periodo fossero gi\u00e0 nati alcuni temi musicali che tempo dopo sarebbero confluiti in brani pubblicati con un'altra formazione, come \"The Musical Box\", \"The Fountain of Salmacis\" e \"Anyway\".\nA marzo 1970 i Genesis, tramite il loro agente Marcus Bicknell, ottennero una \"residency\" di una sera alla settimana presso il Ronnie Scott's Jazz Club di Soho; qui furono notati dal produttore della Charisma John Anthony, il quale a sua volta convinse il suo capo Tony Stratton-Smith a venire a sentirli nel locale londinese, situato a pochi passi da casa sua. L'esibizione alla presenza di Stratton-Smith, che anni dopo Peter Gabriel avrebbe ricordato per il fatto che \u00abc'era pi\u00f9 gente sul palco che tra il pubblico\u00bb, divenne cos\u00ec di fatto un provino: poco dopo i cinque firmarono per la Charisma e ottennero un anticipo per la registrazione del loro secondo album, che ebbe luogo ai Trident Studios di Londra nel giugno 1970. \"Trespass\", prodotto dal gruppo assieme allo stesso John Anthony, sarebbe stato pubblicato il 23 ottobre.\nA registrazioni ultimate e dopo un ultimo concerto, tenuto a Haywards Heath il 18 luglio, Anthony Phillips decise di lasciare il gruppo per problemi di salute accompagnati da una crescente paura del palcoscenico. L'abbandono del chitarrista, fino ad allora una delle forze trainanti dei Genesis anche dal punto di vista compositivo, fu un colpo duro per gli altri i quali si posero il dubbio se valesse la pena continuare senza di lui. La decisione di proseguire port\u00f2 con s\u00e9 anche quella di sostituire John Mayhew con un batterista pi\u00f9 propositivo dal punto di vista degli arrangiamenti.\nPhillips dal 1977 intraprese una prolifica carriera come solista incentrata esclusivamente su lavori in studio, gran parte dei quali interamente strumentali. Mayhew invece dopo l'uscita dal gruppo visse per un lungo periodo in Australia e Nuova Zelanda facendo perdere le proprie tracce e dal 1982 abbandon\u00f2 definitivamente il mondo della musica per dedicarsi al lavoro di scenografo; fu solo al suo rientro nel Regno Unito all'inizio degli anni duemila che il management dei Genesis riusc\u00ec a mettersi in contatto con lui per pagargli le royalties di \"Trespass\"; mor\u00ec nel 2009 all'et\u00e0 di 62 anni.\nAd agosto del 1970, il gruppo pubblic\u00f2 un annuncio sul \"Melody Maker\" e incominci\u00f2 audizioni per batteristi e chitarristi presso la villa dei genitori di Gabriel a Chobham. Il batterista Phil Collins si present\u00f2 al provino assieme al chitarrista Ronnie Caryl, gi\u00e0 con lui nei Flaming Youth: Caryl fatic\u00f2 ad integrarsi perch\u00e9 poco incline a eseguire parti gi\u00e0 scritte, mentre il batterista si rivel\u00f2 subito la scelta ideale sia dal punto di vista tecnico, sia per la sua personalit\u00e0 diretta e gioviale che stemperava l'atmosfera spesso tesa all'interno del gruppo.\nDopo una serie di prove al centro The Maltings di Farnham, i Genesis tornarono a esibirsi dal vivo dapprima come quartetto \u2013 salvo un paio di concerti con Caryl \u2013 quindi per circa due mesi con Mick Barnard, gi\u00e0 chitarrista in un gruppo di Aylesbury chiamato The Farm, ma continuarono nel frattempo a ricercare un elemento stabile; in dicembre, sempre tramite il \"Melody Maker\", scoprirono Steve Hackett, proveniente dai Quiet World, il quale ascolt\u00f2 \"Trespass\" e, il 28 dicembre 1970, and\u00f2 a vedere i Genesis al Lyceum Theatre di Londra traendo un'impressione positiva sia dalla loro esibizione che dalla risposta del pubblico.\n1971-1975: la prima formazione stabile e l'ascesa.\nLa nuova formazione comprendente Collins e Hackett tenne il primo concerto presso lo University College di Londra il 14 gennaio 1971. Quasi in contemporanea, Tony Stratton-Smith ide\u00f2 una tourn\u00e9e nel Regno Unito che vedeva avvicendarsi sullo stesso palco tre gruppi della Charisma: Genesis, Lindisfarne e Van der Graaf Generator: per le nove tappe, dal 24 gennaio al 13 febbraio, il promoter Tony Smith blocc\u00f2 il prezzo del biglietto a sei scellini, ottenendo in breve tempo il tutto esaurito. Nel marzo 1971, grazie ai contatti fra la Charisma e Piero Kenroll, redattore della rivista belga \"T\u00e9l\u00e9moustique\" cui Stratton-Smith aveva inviato una copia di \"Trespass\", i Genesis varcarono per la prima volta i confini britannici per esibirsi in Belgio, alla \"maison des jeunes\" \u00abFerme V\u00bb di Woluwe-Saint-Lambert.\nL'attivit\u00e0 concertistica del gruppo prosegu\u00ec incessante per tutta la prima met\u00e0 del 1971, anche dopo un incidente avvenuto al Friars di Aylesbury il 19 giugno: durante il brano \"The Knife\" che chiudeva il concerto, infatti, Gabriel spicc\u00f2 un balzo dal palcoscenico verso il pubblico ma cadde malamente fratturandosi una caviglia; il cantante riusc\u00ec a onorare gli impegni seguenti esibendosi dapprima su una sedia a rotelle e poi appoggiato a una sorta di stampella improvvisata fatta con una scopa capovolta. In seguito, con Gabriel ancora convalescente, i cinque si dedicarono alla composizione presso la Luxford House, una villa del XVI secolo a Crowborough nell'East Sussex affittata da Stratton-Smith, quindi in agosto tornarono ai Trident per registrare il terzo album, di nuovo con John Anthony in veste di coproduttore.\nIl 12 novembre 1971 venne pubblicato \"Nursery Cryme\", nel quale lunghi brani come \"The Musical Box\" e \"The Fountain of Salmacis\" proseguono nello stile gi\u00e0 inaugurato con \"Trespass\" e definiscono il suono del gruppo nella nuova formazione; Hackett e Collins in particolare vi contribuirono scrivendo assieme il brano \"For Absent Friends\", cantato sul disco dallo stesso batterista, il quale si cimentava cos\u00ec per la prima volta come voce solista dei Genesis.\nNel Regno Unito, malgrado un'entusiastica nota promozionale firmata Keith Emerson, approdato alla Charisma due anni prima con The Nice e gi\u00e0 in attivit\u00e0 con il trio Emerson, Lake &amp; Palmer, l'album non costitu\u00ec un grosso progresso commerciale rispetto a \"Trespass\"; tuttavia, alla fine dell'anno arriv\u00f2 in testa alle classifiche in Belgio e, pochi mesi pi\u00f9 tardi, al quarto posto in Italia. Perci\u00f2 nel marzo 1972 i Genesis tornarono in Belgio per un'esibizione dal vivo al programma televisivo \"Pop-Shop\" e in aprile intrapresero la loro prima tourn\u00e9e italiana ricevendo un'accoglienza inaspettata per l'epoca e suonando in luoghi assai pi\u00f9 capienti di quanto non avvenisse in patria.\nNel primo semestre del 1972 i Genesis continuarono ad alternare un'intensa attivit\u00e0 dal vivo e la composizione di un nuovo disco, che si svolse per buona parte presso la Una Billings School of Dance di Shepherd's Bush, a Londra. Tra agosto e settembre, i cinque incominciarono le registrazioni agli Island Studios di Londra e, data la temporanea indisponibilit\u00e0 di John Anthony, passarono in rassegna un paio di produttori che per\u00f2 non entrarono in sintonia con il loro stile: in particolare, la Charisma aveva suggerito Bob Potter per il lavoro svolto in precedenza coi Lindisfarne, allora gruppo di punta dell'etichetta; tuttavia quando Potter propose di tagliare l'introduzione strumentale del brano \"Watcher of the Skies\", i Genesis si rifiutarono di lavorare con lui e lo sostituirono con David Hitchcock, gi\u00e0 produttore di due album dei Caravan: in realt\u00e0 a coprodurre di fatto parte del disco fu l'ingegnere del suono John Burns, che il gruppo avrebbe poi confermato ufficialmente in tale ruolo per ulteriori tre album.\n\"Foxtrot\", pubblicato il 6 ottobre 1972, segn\u00f2 un primo significativo incremento di vendite rispetto ai primi due incisi dal Genesis per la Charisma: dopo una settimana giunse al dodicesimo posto nella Official Albums Chart britannica e vi rimase per altre sette settimane fra i primi 100; fu inoltre il primo disco dei Genesis distribuito anche negli Stati Uniti d'America, a cura della Buddah Records. Per questo motivo, il gruppo subito dopo si rec\u00f2 per la prima volta oltreoceano per due soli concerti, rispettivamente a Boston e a New York.\nDal gennaio 1973 il gruppo riprese i concerti in Europa; in particolare, quello del 9 febbraio 1973 al Rainbow Theatre di Londra segn\u00f2 il debutto di una serie di travestimenti di Gabriel, ispirati ai testi dei brani: un copricapo con ali di pipistrello in \"Watcher of the Skies\", una maschera da vecchio nel finale di \"The Musical Box\" e, durante \"Supper's Ready\", una maschera da fiore (\"Willow Farm\") e una con forme geometriche (\"Apocalypse in 9/8\"); inoltre, il direttore di produzione Adrian Selby ide\u00f2 lunghi veli di stoffa bianca che dal soffitto pendevano fino a terra, nascondendo parte della strumentazione e risaltando alla luce di lampade ultraviolette assieme ai musicisti, anch'essi vestiti di bianco eccetto Gabriel.\nAlcune foto del concerto al Rainbow, scattate dal giornalista italiano Armando Gallo e dal fotografo statunitense Bob Gruen, divennero la copertina del primo album dal vivo del gruppo: \"Genesis Live\", pubblicato nel luglio del 1973 e tratto da due concerti tenuti a febbraio a Manchester e a Leicester: l'album super\u00f2 le vendite di \"Foxtrot\" e fu il primo dei Genesis a entrare fra i primi dieci posti della Official Albums Chart, arrivando al nono il 12 agosto. I concerti legati a \"Foxtrot\" si conclusero tra marzo e aprile del 1973 con una seconda tourn\u00e9e in America del Nord, pi\u00f9 lunga e meglio organizzata della precedente.\nTra maggio e luglio 1973, grazie anche all'uscita e al buon piazzamento in classifica di \"Genesis Live\", il gruppo pot\u00e9 prendersi una pausa dai concerti e dedicarsi alla composizione in tempi pi\u00f9 diluiti del consueto. La creazione del nuovo disco avvenne in buona parte in una casa di campagna a Chessington e, in misura minore, nuovamente presso la Una Billings School of Dance. In seguito, i Genesis tornarono agli Island Studios per registrare il loro quinto album. \"Selling England by the Pound\" fu pubblicato il 12 ottobre 1973 e raggiunse la terza posizione della classifica britannica, divenendo cos\u00ec il pi\u00f9 venduto in assoluto del periodo con Gabriel. L'unico singolo estratto dal disco, \"I Know What I Like (In Your Wardrobe)\", fu il primo del gruppo a entrare nella Official Singles Chart britannica. Nel brano \"More Fool Me\" Phil Collins figur\u00f2 come voce solista per la seconda volta dopo \"For Absent Friends\" su \"Nursery Cryme\". Il batterista interpret\u00f2 il brano anche nei concerti legati all'album, accompagnato soltanto da Mike Rutherford alla chitarra a 12 corde.\nIl 1973 si concluse per i Genesis con un nuovo tour degli Stati Uniti che culmin\u00f2 nella prima apparizione dal vivo del gruppo sulla West Coast, con sei concerti in tre giorni al Roxy Theatre di Hollywood dal 17 al 20 dicembre che registrarono il tutto esaurito.\nCon l'arrivo del 1974, l'ex promoter Tony Smith divenne manager dei Genesis, ruolo che avrebbe conservato lungo tutto il resto della loro carriera, e li trov\u00f2 economicamente in seria difficolt\u00e0 poich\u00e9 fino ad allora avevano accumulato con la casa discografica un debito di circa duecentomila sterline, che avrebbero colmato soltanto nel 1976.\nLa promozione di \"Selling England by the Pound\" prosegu\u00ec in Europa durante la prima met\u00e0 del 1974; dal 3 al 6 febbraio il gruppo torn\u00f2 in Italia, dove il nuovo album nel frattempo era arrivato ai primi posti in classifica, con quattro date che registrarono un'affluenza di pubblico mai raggiunta dal gruppo in Europa prima di allora. In questo periodo lo spettacolo dal vivo del gruppo raggiunse una sua prima completezza sia dal punto di vista musicale che visivo, grazie a nuovi travestimenti di Gabriel; un sondaggio indetto dalla rivista britannica \"NME\" lo elesse migliore show dell'anno davanti a quelli di gruppi all'epoca molto pi\u00f9 affermati come Yes, Emerson, Lake &amp; Palmer, The Who e Pink Floyd.\nNella seconda met\u00e0 del 1974 i Genesis si lanciarono nell'opera pi\u00f9 ambiziosa della loro carriera: un concept album basato interamente su un'unica storia: dopo aver scartato la proposta di Rutherford di ispirarsi al libro \"Il piccolo principe\" di Antoine de Saint-Exup\u00e9ry, il gruppo incominci\u00f2 a lavorare su un racconto scritto da Gabriel, dal titolo \"The Lamb Lies Down on Broadway\". In luglio i cinque si ritirarono a comporre l'opera presso la Headley Grange, un ex albergo dei poveri situato nell'East Hampshire gi\u00e0 noto per aver ospitato le registrazioni di due album dei Led Zeppelin, e ben presto si resero conto di avere materiale sufficiente per un doppio album, che avrebbe anche consentito di sviluppare musicalmente in maniera pi\u00f9 fluida il racconto.\nNello stesso periodo, Peter Gabriel fu contattato dal regista statunitense William Friedkin, da poco affermatosi a livello internazionale con i film \"The French Connection\" e \"L'esorcista\": Friedkin aveva visto i Genesis al Roxy di Los Angeles ed era rimasto positivamente colpito dalle storie che il cantante raccontava tra un brano e l'altro, nonch\u00e9 da un suo racconto riportato sulla copertina di \"Genesis Live\" e perci\u00f2 gli propose una collaborazione nella scrittura di sceneggiature. Gli altri membri dei Genesis, tuttavia, nel timore che tale impegno rallentasse il loro lavoro, posero Gabriel di fronte a un aut-aut: egli scelse allora di lasciare il gruppo una prima volta, salvo poi tornare sui suoi passi quando l'idea di Friedkin si rivel\u00f2 meno concreta del previsto. La casa discografica e il manager Tony Smith mediarono per ricucire lo strappo, ma la vicenda segn\u00f2 comunque una prima frattura tra il frontman e i suoi compagni.\nL'album fu registrato tra l'agosto e l'ottobre 1974 al Glaspant Manor nel Carmarthenshire, in Galles, su attrezzatura mobile degli Island Studios e con John Burns per l'ultima volta in veste di coproduttore; nel frattempo, la difficile prima gravidanza della moglie di Gabriel rivers\u00f2 un ulteriore carico di stress sul cantante, il quale fu costretto a dividersi fra la famiglia e il gruppo e di conseguenza accumul\u00f2 un grosso ritardo nella stesura dei testi, di cui si era fatto carico totalmente essendo la storia di sua ideazione. Per tutto il periodo, egli viaggi\u00f2 avanti e indietro tra il Galles e Londra per assistere la moglie e la figlia appena nata: anche in tale frangente \u2013 sia a detta sua che per ammissione a posteriori degli altri \u2013 il resto del gruppo non gli dimostr\u00f2 grande comprensione.\n\"The Lamb Lies Down on Broadway\" usc\u00ec il 18 novembre 1974, appena due giorni prima dell'inizio di una lunga tourn\u00e9e con la quale il gruppo lo present\u00f2 nella sua interezza, con l'ausilio di tre schermi per la proiezione di diapositive e nuovi effetti scenici; lo spettacolo debutt\u00f2 a Chicago; meno di una settimana dopo, a Cleveland, Gabriel annunci\u00f2 al gruppo e a Tony Smith che a fine tourn\u00e9e avrebbe lasciato i Genesis, stavolta definitivamente. Il gruppo esegu\u00ec l'intero album dal vivo per centodue volte, in altrettante date tra Nordamerica ed Europa. Gabriel sul palco interpretava il proprio alter ego Rael, il portoricano protagonista del suo racconto; unica variante al personaggio durante l'intero concerto era il costume che il cantante indossava durante il brano \"The Colony of Slippermen\": un grottesco mostro ricoperto di bubboni e con testicoli gonfiabili.\nIl tour si concluse al Palais des Sports di Besan\u00e7on il 22 maggio 1975. L'uscita di Gabriel dal gruppo fu tenuta segreta sino al 16 agosto, quando la notizia comparve in prima pagina sul \"Melody Maker\"; sullo stesso giornale, il 6 settembre, il cantante spieg\u00f2 personalmente le ragioni della propria scelta con una lettera scritta nel suo tipico stile ricco di metafore, paronomasie e giochi di parole. Varie le motivazioni che egli addusse: anzitutto, a suo avviso, il successo finalmente raggiunto aveva irrigidito i ruoli all'interno del gruppo, rendendogli pi\u00f9 difficile proporre le sue idee, come la combinazione tra musica e immagini alla quale teneva molto; il cantante confess\u00f2 inoltre di essersi accorto di \u00abguardare alle cose come \"il famoso Gabriel\"\u00bb e \u00aba pensare in termini di affari [...] trattare dischi e pubblico come denaro me li stava allontanando\u00bb; infine, l'esigenza di stare pi\u00f9 vicino alla sua famiglia non si conciliava, per il momento, coi ritmi dello show business; Gabriel precis\u00f2 anche che la separazione era avvenuta senza alcuna ostilit\u00e0 con il gruppo o il suo management.\nI cantante si ritir\u00f2 a vita privata per circa due anni, frequentando per brevi periodi anche gruppi per lo sviluppo delle potenzialit\u00e0 mentali come il \u00abSilva Mind Control\u00bb ideato da Jos\u00e8 Silva e i seminari EST di Werner Erhard. A partire dal 1977 torn\u00f2 sulle scene con una carriera solista nella quale, fin da subito, volle affrancarsi dal marchio di \"ex Genesis\" e ricercare un'immagine e uno stile personali.\n1975-1977: da Collins frontman all'uscita di Hackett.\nTra giugno e luglio del 1975, Steve Hackett fu il primo membro dei Genesis a registrare un album da solista avvalendosi, fra l'altro, della collaborazione di Collins e Rutherford: \"Voyage of the Acolyte\" fu pubblicato a ottobre. A settembre i Genesis si ritrovarono nuovamente per comporre, rimandando la scelta di un nuovo cantante a quando il materiale fosse pronto; seguirono decine di audizioni, anche dopo che il gruppo aveva interamente registrato le basi strumentali per un nuovo album ai Trident Studios, tra ottobre e novembre 1975, con la coproduzione di David Hentschel. Il compito di illustrare le parti vocali agli aspiranti spett\u00f2 a Phil Collins, che nel gruppo aveva cantato da sempre sia in studio che in concerto.\nAll'avvicinarsi della scadenza per l'uscita del disco, il gruppo non aveva ancora scelto nessuno: fu allora che Collins decise di fare un tentativo di registrare tutte le voci; in modo inaspettato sia per il gruppo che per lui stesso, il batterista riusc\u00ec a superare la prova anche nei brani pi\u00f9 difficili e il quartetto decise cos\u00ec che l'album era completo. \"A Trick of the Tail\" usc\u00ec nel febbraio 1976 e in breve tempo si afferm\u00f2 sia nel Regno Unito \u2013 dove arriv\u00f2 al terzo posto in classifica \u2013 sia all'estero, consentendo fra l'altro ai Genesis di pareggiare il proprio bilancio economico dopo sette anni di carriera e di smentire le previsioni di buona parte della stampa musicale che li aveva dati per finiti all'indomani della partenza di Peter Gabriel.\nDi fronte all'imminente ripresa dei concerti, i Genesis non avevano ancora accantonato l'idea di trovare un nuovo cantante, poich\u00e9 davano per scontato che Collins avrebbe suonato la batteria e, malgrado egli fosse in grado di cantare da dietro i tamburi, erano coscienti di avere bisogno di un frontman; ben presto tuttavia Collins si convinse a guadagnare il centro del palco e fu egli stesso a contattare Bill Bruford, in precedenza batterista di Yes e King Crimson, per sostituirlo nei brani cantati; Collins avrebbe comunque continuato a suonare le molte parti strumentali, quasi sempre duettando con lui.\nLa nuova formazione prov\u00f2 dal 1\u00b0 al 12 marzo 1976 presso l'ormai consueta Una Billings School di Londra quindi si trasfer\u00ec a Dallas, nel Texas, per la produzione dello spettacolo dal vivo. Il tour di \"A Trick of the Tail\" debutt\u00f2 il 26 marzo 1976 a London, citt\u00e0 canadese dell'Ontario. A parte l'inevitabile apprensione dei primi momenti, Collins si adatt\u00f2 presto al ruolo di frontman, grazie anche a esperienze come attore per il teatro e la televisione maturate durante l'adolescenza, e rimpiazz\u00f2 le variopinte e complesse esibizioni di Gabriel con uno stile personale, diretto e orientato al puro intrattenimento, senza ricorrere a travestimenti; il fatto poi che sia il pubblico che la stampa lo conoscessero gi\u00e0 come membro del gruppo contribu\u00ec ulteriormente alla riuscita della sua prova. Il tour prosegu\u00ec negli Stati Uniti fino all'inizio di maggio, quindi tra giugno e luglio tocc\u00f2 l'Europa; da due concerti a Glasgow (8 e 9 luglio) e da quello conclusivo a Stafford (10 luglio) fu tratto il film \"\", diretto da Tony Maylam. Bruford concluse la sua esperienza con i Genesis al termine della tourn\u00e9e.\nNel settembre del 1976 i Genesis si ritirarono per tre settimane a registrare ai Relight Studios di Hilvarenbeek, nei Paesi Bassi: la scelta di incidere un album all'estero per la prima volta nella loro carriera fu dettata, secondo il racconto di Mike Rutherford, da ragioni fiscali. La preparazione del disco fu segnata da frizioni fra Steve Hackett e il resto del gruppo, causate \u2013 secondo il chitarrista \u2013 dall'indisponibilit\u00e0 degli altri a lavorare su alcune sue composizioni, come ad esempio il brano \"Please Don't Touch\", che egli avrebbe finito per includere, due anni pi\u00f9 tardi, nell'omonimo album come solista. L'ottavo lavoro in studio del gruppo, \"Wind &amp; Wuthering\", fu pubblicato a dicembre 1976.\nPer le tourn\u00e9e legate all'album, che partirono a gennaio 1977, i Genesis reclutarono il batterista statunitense Chester Thompson il quale \u2013 eccetto una pausa nel 1997-98 \u2013 avrebbe mantenuto il ruolo sino al 2007. Da quattro concerti tenuti a Parigi nel giugno del 1977 (tranne il brano \"The Cinema Show\", registrato l'anno prima con Bill Bruford) il gruppo avrebbe tratto il doppio album dal vivo \"Seconds Out\", pubblicato in ottobre.\nNel frattempo, il 20 maggio 1977 usc\u00ec l'EP \"Spot the Pigeon\" contenente tre brani scartati da \"Wind &amp; Wuthering\"; il brano \"Inside and Out\" in particolare avrebbe rappresentato l'ultimo contributo in studio di Steve Hackett nei Genesis, sia come chitarrista che come autore: durante i missaggi di \"Seconds Out\" Hackett decise infatti di lasciare il gruppo, che egli avvertiva ormai come un ostacolo alla sua creativit\u00e0. Banks, Collins e Rutherford decisero di non rimpiazzarlo e proseguire come trio, almeno in studio: Rutherford da allora in poi si caric\u00f2 delle parti sia di basso che di chitarra e la formazione a tre era destinata a rimanere stabile sino al 1996.\nHackett prosegu\u00ec in una lunga carriera come solista e, a partire dagli anni novanta, torn\u00f2 ad affiancare al proprio repertorio vari brani da lui originariamente incisi con i Genesis, dedicando loro anche due album in studio intitolati \"Genesis Revisited\" (1996) e \"Genesis Revisited II\" (2012), registrati con la partecipazione di ospiti come Bill Bruford, Chester Thompson, John Wetton, Jakko Jakszyk e Steven Wilson.\n1978-1996: il trio e l'apice del successo commerciale.\nAll'inizio del 1978, i tre membri rimasti tornarono ai Relight Studios per incidere l'album \"...And Then There Were Three...\", che fu pubblicato a marzo e dal quale furono tratti tre singoli, il primo dei quali, \"Follow You Follow Me\", rappresent\u00f2 per il gruppo il primo successo negli Stati Uniti d'America, spingendosi fino alla 23\u00aa posizione della Billboard Hot 100 il 24 giugno 1978, dopo aver raggiunto in patria la settima posizione nella Official Singles Chart il 9 aprile.\nI tour legati all'album furono i pi\u00f9 imponenti intrapresi fino ad allora dai Genesis: oltre a esibirsi di fronte a persone al festival di Knebworth a giugno, e a totalizzarne alla \"F\u00eate de l'Humanit\u00e9\" in Francia a settembre, a fine anno suonarono per la prima volta in Giappone. In queste tourn\u00e9e, fece la prima apparizione al loro fianco il chitarrista statunitense Daryl Stuermer, anch'egli come Chester Thompson destinato a divenire elemento stabile nei concerti dei Genesis e in seguito collaboratore fisso di Collins come solista, sia in studio che dal vivo.\nSubito dopo i suddetti tour, nel dicembre 1978, Collins raggiunse la moglie e il figlio a Vancouver in Canada nel tentativo di salvare il suo primo matrimonio e comunic\u00f2 ai suoi due colleghi che sarebbe rimasto nei Genesis soltanto se il gruppo avesse trovato il modo di proseguire malgrado la distanza. I tre si presero quindi una pausa durante la quale Banks e Rutherford lavorarono ai rispettivi primi lavori solisti: \"A Curious Feeling\" di Banks vide la luce l'8 ottobre 1979 e \"Smallcreep's Day\" di Rutherford il 15 febbraio 1980. A met\u00e0 del 1979 il batterista, dopo la separazione definitiva dalla moglie, rientr\u00f2 nel Regno Unito e a settembre i Genesis si ritrovarono nella sua casa a Guildford, nel Surrey, per comporre un nuovo album che registrarono poi a fine anno a Stoccolma, presso i Polar Studios di propriet\u00e0 degli ABBA, per l'ultima volta con la coproduzione di David Hentschel.\nL'8 marzo 1980 usc\u00ec \"Duke\": accanto a sei brani composti dai singoli membri nel 1979 (Collins su quest'album esord\u00ec come unico autore nei due brani \"Misunderstanding\" e \"Please Don't Ask\"), il disco contiene in apertura tre brani uniti fra loro (\"Behind the Lines\", \"Duchess\" e \"Guide Vocal\") e un lungo finale in gran parte strumentale (\"Duke's Travels\" e \"Duke's End\"), che il gruppo nelle prove a Guildford aveva concepito come una lunga suite, salvo poi abbandonare l'idea in favore di una maggiore coesione dell'intero album.\n\"Duke\" fu il primo disco dei Genesis a raggiungere la prima posizione nella Official Albums Chart, il 5 aprile 1980; Il singolo \"Turn It On Again\" tratto dall'album rimase otto settimane nelle classifiche spingendosi fino all'ottavo posto; il gruppo avrebbe inserito il brano regolarmente nella scaletta di tutti i concerti dal 1980 al 2021, oltre a rispolverarne in seguito il titolo per una compilation e un tour. All'album segu\u00ec una tourn\u00e9e nella quale il gruppo predilesse locali e teatri di dimensioni ridotte rispetto alle grandi arene e agli stadi del 1978.\nA febbraio del 1981 anche Phil Collins pubblic\u00f2 il suo primo album da solista, \"Face Value\", contenente brani scritti nel 1979 durante la pausa dai Genesis: il disco, trainato dal singolo \"In the Air Tonight\", arrivo primo in classifica in vari Paesi e segn\u00f2 l'inizio di una fortunata carriera che il batterista cantante avrebbe alternato a quella con il gruppo fino al 1996, contribuendo indirettamente col proprio successo anche alla definitiva affermazione dei Genesis a livello internazionale.Poco dopo la fine del tour del 1980 i Genesis acquistarono Fisher Lane Farm, una cascina rurale situata a Chiddingfold nel Surrey, che convertirono dapprima in sala prove quindi in studio di registrazione, nel quale da allora in avanti sarebbero stati prodotti tutti gli album del gruppo e gran parte dei lavori dei tre come solisti. Nel marzo 1981, con lo studio ancora in fase di completamento, il trio incominci\u00f2 le prove per un nuovo disco, che registr\u00f2 poi a luglio con l'assistenza di Hugh Padgham (gi\u00e0 ingegnere del suono su \"Face Value\" e sul terzo album di Peter Gabriel, in un paio di tracce del quale Collins aveva suonato la batteria).\nIl 14 settembre 1981 il gruppo pubblic\u00f2 l'undicesimo album \"Abacab\", caratterizzato dalla ricerca di sonorit\u00e0 pi\u00f9 accessibili rispetto ai lavori precedenti e pi\u00f9 in generale dalla dichiarata volont\u00e0 di creare una netta discontinuit\u00e0 con il passato, a partire dalla produzione fino alla copertina stessa. Le sessioni di registrazione videro la partecipazione straordinaria in due brani dei Phenix Horns, la sezione fiati degli Earth, Wind &amp; Fire gi\u00e0 impiegata da Collins su \"Face Value\": il singolo \"No Reply at All\" in particolare fu il primo caso in cui musicisti esterni figurarono su un album in studio dei Genesis.\nIl 21 maggio 1982 usc\u00ec, solo nel Regno Unito, l'EP \"3\u00d73\" contenente tre brani inediti provenienti dalle sessioni di registrazione di \"Abacab\" tra cui \"Paperlate\", l'altro brano realizzato con i Phenix Horns: L'EP raggiunse la decima posizione della Official Singles Chart il 22 maggio 1982.\nIl 4 giugno 1982 fu pubblicato il terzo album dal vivo del gruppo, \"Three Sides Live\": come da titolo, l'album presenta tre facciate registrate dal vivo durante le tourn\u00e9e del 1981 e la quarta contenente i brani dell'EP precedente pi\u00f9 altri due risalenti alle registrazioni di \"Duke\" e gi\u00e0 editi su 45 giri; nella sola edizione distribuita nel Regno Unito, invece, sulla quarta facciata furono inclusi altri brani dal vivo registrati durante precedenti tour del 1976, 1978 e 1980.\nIl 2 ottobre 1982 Peter Gabriel torn\u00f2 a esibirsi con i Genesis per un solo concerto al National Bowl di Milton Keynes. L'evento, intitolato \"Six of the Best\", fu organizzato dal gruppo assieme a Tony Smith, manager sia dei Genesis che di Gabriel, per aiutare il cantante a colmare un ingente passivo finanziario causato dalla prima edizione del WOMAD Festival da lui organizzata a luglio. Steve Hackett, che si trovava allora in Sud America e pertanto non aveva potuto assicurare la propria partecipazione, riusc\u00ec ugualmente a prendere un volo per Londra all'ultimo minuto e arriv\u00f2 appena in tempo per raggiungere gli ex compagni sul palco a fine concerto ed eseguire con loro i brani \"I Know What I Like (In Your Wardrobe)\" e \"The Knife\".\nTra il 1982 e il 1983 i tre membri dei Genesis lavorarono ai rispettivi album come solisti: il 7 settembre 1982 usc\u00ec \"Acting Very Strange\" di Rutherford, il 1\u00ba novembre 1982 fu la volta di \"Hello, I Must Be Going!\" di Collins e, nel giugno 1983 Banks pubblic\u00f2 \"The Fugitive\".\nNel 1983 il gruppo si riun\u00ec alla Farm per comporre un nuovo disco, partendo da zero e basandosi interamente su improvvisazioni poi rifinite e strutturate in un secondo momento: il dodicesimo album in studio, intitolato semplicemente \"Genesis\", fu pubblicato il 3 ottobre. Quattro singoli tratti dall'album, \"Mama\", \"That's All\", \"Home by the Sea\" e \"Illegal Alien\", furono accompagnati da altrettanti video musicali. La tourn\u00e9e mondiale con cui i Genesis promossero l'album, part\u00ec il 6 novembre 1983 da Normal, in Illinois, e termin\u00f2 il 29 febbraio 1984 a Birmingham, dove il concerto fu filmato e in seguito pubblicato in formato home video con il titolo \"Genesis Live - The Mama Tour\".\nI due anni seguenti videro i tre di nuovo impegnati nelle rispettive carriere soliste: a gennaio 1985 fu pubblicato \"No Jacket Required\" di Collins; Rutherford fond\u00f2 il gruppo Mike + The Mechanics il cui album omonimo di debutto usc\u00ec nell'ottobre del 1985; Banks infine raccolse due colonne sonore da lui scritte nell'album \"Soundtracks\", pubblicato a marzo del 1986.\nAll'inizio del 1985 Collins sment\u00ec pubblicamente le voci di uno scioglimento dei Genesis, annunciando di avere gi\u00e0 in programma con loro la registrazione di un disco per la fine dell'anno e una tourn\u00e9e a seguire. Il gruppo lavor\u00f2 al nuovo album tra l'ottobre 1985 e il febbraio 1986. Il 9 giugno 1986 usc\u00ec l'album \"Invisible Touch\" contenente cinque singoli: \"Invisible Touch\", \"Tonight, Tonight, Tonight\", \"Land of Confusion\", \"In Too Deep\" e \"Throwing It All Away\", dai quali furono tratti dei video musicali, poi raccolti assieme a quello del brano \"Anything She Does\" in un home video dal titolo \"Visible Touch\"; le rimanenti due tracce dell'album, il lungo brano \"Domino\" e lo strumentale \"The Brazilian\", richiamano alla memoria lo stile dei primi album rivisitato con sonorit\u00e0 tipiche degli anni ottanta. L'album segn\u00f2 l'apice commerciale dei Genesis, divenendo in seguito anche il pi\u00f9 venduto in assoluto del gruppo negli Stati Uniti, con sei dischi di platino.\nNel 1987 si svolse il tour mondiale legato a \"Invisible Touch\". I quattro concerti finali, tenuti dal gruppo allo stadio di Wembley a Londra dal 1\u00ba al 4 luglio, registrarono il tutto esaurito con un'affluenza complessiva di circa spettatori e Tony Banks li indic\u00f2 in seguito come la vetta assoluta del successo dei Genesis; da uno di essi la Virgin trasse il VHS \"Invisible Touch Tour\" (1988) in seguito edito in DVD con il titolo \"Live at Wembley Stadium\" (2003).\nSegu\u00ec una pausa di circa quattro anni, durante la quale Rutherford fu nuovamente impegnato con Mike + The Mechanics, Collins pubblic\u00f2 \"...But Seriously\" (1989) e Banks i due album \"Bankstatement\" (1989) e \"Still\" (1991); l'unica apparizione dal vivo dei Genesis in questo periodo avvenne a un evento benefico, organizzato in favore del Nordoff-Robbins Music Therapy Centre, che si tenne il 30 giugno 1990 a Knebworth di fronte a circa spettatori e al quale parteciparono anche Pink Floyd, Paul McCartney, Mark Knopfler, Eric Clapton, Elton John, Robert Plant &amp; Jimmy Page, Cliff Richard &amp; The Shadows, Status Quo, Tears for Fears, Dire Straits, Ray Cooper e lo stesso Phil Collins come solista. I Genesis eseguirono i brani \"Mama\", \"Throwing it All Away\" e \"Turn It on Again\", quest'ultimo unito in un medley a vari successi di altri artisti e con il gruppo eccezionalmente affiancato da Leland Sklar (basso), Brad Cole (tastiera) e dai Phenix Horns (fiati), tutti facenti parte della band di Collins assieme agli stessi Daryl Stuermer e Chester Thompson.\nTra marzo e settembre 1991 i Genesis tornarono alla Farm per comporre un nuovo album con la coproduzione di Nick Davis: il 28 ottobre 1991 usc\u00ec \"We Can't Dance\", che nel Regno Unito esord\u00ec direttamente al primo posto in classifica e negli Stati Uniti avrebbe ottenuto quattro dischi di platino. Dall'album furono tratti i singoli \"No Son of Mine\", \"I Can't Dance\", \"Jesus He Knows Me\", \"Hold on My Heart\" e \"Tell Me Why\", tutti supportati dai relativi video musicali.\nDal tour europeo che segu\u00ec venne tratto il quarto album dal vivo del gruppo, \"The Way We Walk\", suddiviso in due volumi separati, pubblicati in due tempi (novembre 1992 e gennaio 1993) e indicati rispettivamente con i sottotitoli ' e ', riferiti alla durata dei brani. Dal concerto dell'8 novembre 1992 all'Earl's Court di Londra fu tratto l'home video \"The Way We Walk - Live in Concert\" che usc\u00ec a marzo 1993. Tra il 1993 e il 1996 i tre tornarono a progetti individuali: nel 1993 Collins pubblic\u00f2 \"Both Sides\", nel 1995 uscirono \"Strictly Inc.\" di Banks e \"Beggar on a Beach of Gold\" di Mike + The Mechanics.\nAnni 1996-2007.\nNel 1996 Phil Collins decise di lasciare i Genesis per concentrarsi esclusivamente sulla sua carriera da solista. Uno dei possibili candidati a sostituirlo alla voce era il cantante, polistrumentista e produttore statunitense Kevin Gilbert il quale aveva fra l'altro interpretato quasi per intero l'album dei Genesis \"The Lamb Lies Down on Broadway\" con il suo gruppo Giraffe al Progfest svoltosi a Los Angeles il 6 novembre 1994; Gilbert tuttavia mor\u00ec improvvisamente a soli 29 anni il 18 maggio 1996, una settimana prima della data fissata per la sua audizione con i Genesis.\nBanks e Rutherford in seguito scelsero il cantante scozzese Ray Wilson, gi\u00e0 frontman nel gruppo Stiltskin. Con questi anche in veste di coautore su tre brani e con i batteristi turnisti Nick D'Virgilio (Spock's Beard) e Nir Zidkyahu, i Genesis registrarono l'album \"Calling All Stations\" che, pur ottenendo un buon successo nel Regno Unito e nel resto d'Europa, non ebbe un grosso riscontro negli Stati Uniti dove invece il gruppo puntava. Dal disco furono estratti i singoli \"Congo\", \"Shipwrecked\" e \"Not About Us\". Segu\u00ec un tour europeo tra gennaio e maggio 1998, con Zidkyahu alla batteria e Anthony Drennan (The Corrs) alle chitarre e al basso; la scarsa vendita di biglietti caus\u00f2 invece la cancellazione di una tourn\u00e9e in America.\nIn un'intervista del 2007 al quotidiano \"The Scotsman\", Wilson raccont\u00f2 che al termine del tour europeo i Genesis gli parvero intenzionati a proseguire l'attivit\u00e0 e che da contratto egli avrebbe dovuto registrare con loro un secondo album ma non ricevette pi\u00f9 notizie fino al 1999, quando il manager Tony Smith gli comunic\u00f2 la decisione di Banks e Rutherford di sospendere a tempo indeterminato produzioni inedite a nome Genesis.\nNegli anni seguenti, il cantante torn\u00f2 a collaborare occasionalmente con gli Stiltskin e port\u00f2 avanti la sua carriera come solista continuando a interpretare in concerto anche brani del repertorio dei Genesis.\nNel 1998 Banks, Collins, Gabriel, Hackett e Rutherford collaborarono con la Virgin alla compilazione di un cofanetto CD contenente brani dal vivo e inediti in studio del periodo 1967-1975: in particolare, sui nastri originali registrati dal vivo durante i tour di \"Selling England by the Pound\" (Londra, 20 ottobre 1973) e \"The Lamb Lies Down on Broadway\" (Los Angeles, 24 gennaio 1975), che costituirono la fonte di buona parte della raccolta, Gabriel incise di nuovo quasi tutte le parti vocali e Hackett sostitu\u00ec alcune parti di chitarra. La raccolta, intitolata \"Genesis Archive 1967-75\" usc\u00ec il 22 giugno 1998. I cinque pi\u00f9 Anthony Phillips e Jonathan Silver furono intervistati per un documentario televisivo legato alla pubblicazione, a cura della rete statunitense VH1: tutti e sette vi comparirono anche assieme, riuniti per un servizio fotografico a Heathrow; nella produzione fu coinvolto anche Ray Wilson, come voce narrante. Nel 1999 Banks, Collins, Gabriel, Hackett e Rutherford contribuirono a distanza, senza incontrarsi, alla realizzazione di \"The Carpet Crawlers 1999\", nuova versione dell'omonimo brano tratto da \"The Lamb Lies Down on Broadway\" prodotta da Trevor Horn e pubblicata il 26 ottobre nella raccolta \"\".\nIl 21 settembre 2000 Phil Collins apparve nuovamente assieme ai Genesis dal vivo: il gruppo nell'inedita formazione Banks/Collins/Rutherford/Stuermer tenne un'esibizione di circa quindici minuti con due chitarre acustiche, percussioni, voce e sintetizzatore, in occasione della cerimonia di assegnazione del \"Peter Grant MMF Award\" al loro manager Tony Smith. Il 6 novembre dello stesso anno la Virgin pubblic\u00f2 un secondo cofanetto antologico, intitolato \"\", incentrato sul periodo con Collins cantante solista.\nDopo alcuni anni di indecisione, nel 2005 Banks, Collins e Rutherford tornarono a prendere in considerazione un ritorno dei Genesis e Il 20 novembre incontrarono Gabriel, Hackett e Tony Smith a Glasgow, dove faceva tappa il tour solista di Collins, per discutere l'idea di riproporre dal vivo \"The Lamb Lies Down on Broadway\" nella formazione originale: l'incontro fu tuttavia infruttuoso, a causa soprattutto dell'incertezza di Gabriel a dare la propria disponibilit\u00e0 per un lungo periodo; anche il coinvolgimento di Hackett a quel punto divenne automaticamente superfluo e gli altri ripiegarono sull'idea di una serie di concerti come trio, accompagnati come di consueto da Thompson e Stuermer. Trascorse ancora circa un anno, durante il quale Collins fu impegnato a comporre nuovi brani per il musical \"Tarzan\" tratto dall'omonimo film della Disney per il quale nel 2000 aveva vinto un Premio Oscar e un Golden Globe con \"You'll Be in My Heart\", quindi a ottobre 2006 il gruppo incominci\u00f2 le prove in un teatro a New York.\nIl 7 novembre 2006 i Genesis annunciarono ufficialmente alla stampa il \"\" per l'anno seguente: quarantasette date tra Europa e America. La parte di tour destinata all'Europa part\u00ec l'11 giugno 2007 a Helsinki e si concluse il 14 luglio al Circo Massimo di Roma con un concerto gratuito cui intervennero circa spettatori e dal quale fu in seguito tratto il triplo DVD \"When in Rome 2007\"; la parte destinata all'America del Nord si svolse dal 7 settembre al 13 ottobre. Il 20 novembre usc\u00ec il doppio CD \"Live Over Europe 2007\" che ricalca integralmente la scaletta dei concerti europei, con brani tratti da dieci delle ventidue date di quella tourn\u00e9e.\nNel 2007 Banks, Collins, Gabriel, Hackett, Anthony Phillips, Rutherford e Ray Wilson commentarono separatamente la storia dei Genesis in interviste filmate che furono poi incluse in tre cofanetti CD/DVD, pubblicati dalla Virgin tra il 2007 e il 2008 e contenenti le edizioni rimasterizzate degli album dei Genesis dal 1970 al 1997, pi\u00f9 vari inediti.\nLo stesso anno Banks, Collins, Gabriel, Hackett e Rutherford figurarono anche autori di una sorta di autobiografia collettiva tratta da interviste di Philip Dodd e intitolata \"Genesis, Chapter &amp; Verse\", che fu pubblicata a settembre 2007; al libro contribuirono in misura minore anche tutti gli altri ex membri Anthony Phillips, Chris Stewart, Jonathan Silver, John Mayhew e Ray Wilson, oltre a Bill Bruford, Chester Thompson, Daryl Stuermer e altre figure legate a vario titolo alla storia del gruppo, come Richard McPhail, Tony Smith e Ahmet Ertheg\u00fcn.\nAnni 2010-2022.\nIl 15 marzo 2010 i Genesis nella formazione 1970-75 furono introdotti alla Rock and Roll Hall of Fame a Cleveland, in Ohio: alla cerimonia erano presenti i soli Banks, Collins, Hackett e Rutherford; il gruppo statunitense Phish esegu\u00ec in loro onore i brani \"Watcher of the Skies\" e \"No Reply at All\".\nNel 2014 Banks, Collins, Gabriel, Hackett e Rutherford furono intervistati assieme per un documentario prodotto dalla BBC dal titolo \"Genesis: Together and Apart\" che and\u00f2 in onda il 4 ottobre 2014 sul canale \"BBC Two\" e usc\u00ec contemporaneamente in DVD con il titolo \"Sum of the Parts\" a cura della Eagle Rock Entertainment. I cinque intervennero anche alla presentazione in anteprima del documentario, che si tenne al cinema Odeon Luxe Haymarket di Londra il 2 ottobre 2014, in coincidenza con la pubblicazione del cofanetto antologico in CD \"R-Kive\", incentrato sul repertorio sia del gruppo che dei cinque come solisti.\nNel corso del 2017 sia Banks che Rutherford, allora impegnati nei rispettivi progetti solisti, dichiararono alla stampa di essere favorevoli a un ritorno dei Genesis nella formazione a tre con Collins e confermarono entrambi di essere in buoni rapporti personali sia tra loro che con il cantante; tuttavia in tali interviste i due non si spinsero oltre la semplice ipotesi. Nell'agosto 2018 Collins, tornato nel frattempo in tourn\u00e9e dopo un'assenza dalle scene durata dieci anni, conferm\u00f2 a sua volta la sua disponibilit\u00e0 a collaborare con Banks e Rutherford, ipotizzando anche il coinvolgimento di suo figlio Nicholas, gi\u00e0 batterista della sua band dal vivo.\nIl 4 marzo 2020 i tre, ospiti della trasmissione radiofonica \"The Zoe Ball Breakfast Show\" in onda sulla BBC 2, annunciarono una nuova tourn\u00e9e del Regno Unito per novembre e dicembre 2020 con una formazione comprendente Daryl Stuermer alle chitarre e Nicholas Collins alla batteria. La tourn\u00e9e, dal titolo \"The Last Domino? Tour\" e preceduta da un'omonima raccolta antologica, fu in seguito posticipata a causa della pandemia di COVID-19 dapprima all'aprile del 2021 quindi ulteriormente tra il 20 settembre e il 13 ottobre dello stesso anno. Subito dopo il gruppo aggiunse una serie di date nell'America del Nord per novembre-dicembre e un'ultima tranche in Europa a marzo 2022.\nStile musicale.\nLo stile musicale dei Genesis conobbe una continua evoluzione per quanto riguarda composizione, arrangiamenti e strumentazione. I membri fondatori del gruppo, tutti autori eccetto il batterista Chris Stewart, avevano retroterra musicali piuttosto eterogenei che, fusi assieme, contribuirono sin dagli esordi allo sviluppo di uno stile composito e variegato.\nTony Banks aveva un'impostazione classica, con predilezione per autori come Rachmaninov, Elgar e Vaughan-Williams, ma aveva subito anche l'influsso dell'esplosione pop degli anni sessanta, in particolare dei Beatles. Nei primi anni con i Genesis, Banks fu dichiaratamente influenzato anche dai Nice: il brano \"The Knife\" (1970) in fase di composizione era provvisoriamente intitolato \"The Nice\" proprio per l'uso ritmico dell'organo, ispirato allo stile di Keith Emerson.\nPeter Gabriel, approdato alla musica nella prima adolescenza come batterista e solo pi\u00f9 tardi divenuto cantante, era un amante della musica soul e R&amp;B, con artisti di riferimento come Otis Redding e Nina Simone: l'influenza dello stile canoro di Redding ad esempio \u00e8 ravvisabile nel brano \"That's Me\", lato B del primo 45 giri del gruppo.\nMike Rutherford si era avvicinato alla chitarra attraverso il rock and roll ascoltando, fra gli altri, Cliff Richard degli Shadows ed Elvis Presley e il repertorio della sua prima band giovanile era costituito in gran parte di cover dei Rolling Stones; al basso elettrico si accost\u00f2 invece per necessit\u00e0, all'epoca in cui nacquero i Genesis. Anthony Phillips fu, assieme a Rutherford, il principale responsabile degli intrecci di chitarre a 12 corde che conferirono a varie composizioni del primo periodo una caratteristica atmosfera tra il folk e il classico, tipicamente inglese, che affiora anche in brani registrati dai Genesis dopo la sua uscita dal gruppo.\nPer ammissione degli stessi autori, i primi singoli e l'album d'esordio \"From Genesis to Revelation\" (1969) non rappresentano appieno la direzione musicale che il gruppo intraprese in seguito, a causa sia dell'oggettiva inesperienza dei musicisti, sia della loro scelta dell'epoca di accontentare il produttore Jonathan King per non perdere la prima opportunit\u00e0 discografica, accorciando la durata dei brani e scartando molte parti strumentali. A partire dal secondo album \"Trespass\" (1970), grazie anche alla maggiore libert\u00e0 artistica acquisita nel passaggio alla Charisma, il gruppo cominci\u00f2 a proporre brani svincolati dalla tipica forma canzone e di durata pi\u00f9 lunga, con frequenti cambi di tema e di atmosfera. La tendenza ad ampliare i propri confini espressivi, peraltro comune a molti gruppi rock dell'epoca, contribu\u00ec a far inserire i Genesis nel novero del multiforme genere musicale denominato rock progressivo. Tale cifra stilistica si consolid\u00f2 ulteriormente a partire da \"Nursery Cryme\" (1971) con l'ingresso nel gruppo di Phil Collins e Steve Hackett.\nHackett, anch'egli autore, condivideva con gli altri la passione per i primi King Crimson, che aveva visto dal vivo al Marquee Club nel 1969 rimanendone favorevolmente impressionato. Fu dietro sua insistenza che nel 1971 il gruppo acquist\u00f2 di seconda mano, proprio dai King Crimson, il primo mellotron, strumento le cui timbriche caratterizzarono in modo significativo la musica del gruppo almeno sino al 1976. L'apporto compositivo di Hackett nei Genesis denota anche influenze dalla musica classica, specie in brani per sola chitarra come \"Horizons\" (da \"Foxtrot\", 1972) o l'introduzione di \"Blood on the Rooftops\" (da \"Wind &amp; Wuthering\", 1976); quest'ultimo aspetto \u00e8 ampiamente riscontrabile anche nella successiva carriera solista del chitarrista.\nCollins, fin dall'adolescenza appassionato di musica afroamericana e in particolare della Motown, in un primo tempo contribu\u00ec soprattutto all'arrangiamento dei brani, inserendovi spunti derivati dal jazz o dalla fusion, con riferimenti come Weather Report e Frank Zappa, ad esempio nell'uso dei tempi dispari o, a partire dal 1976, con i duetti di batteria nelle parti strumentali in concerto. Collins matur\u00f2 una vena compositiva vera e propria solo a partire dagli anni ottanta, pi\u00f9 o meno in coincidenza con l'inizio della sua carriera da solista e dopo che i Genesis erano divenuti un trio. Lo stile semplice e diretto che decret\u00f2 la sua fortuna commerciale come autore \u00e8 inevitabilmente presente anche nei brani che egli scrisse per il gruppo, come \"Misunderstanding\", \"Please Don't Ask\" e \"Man on the Corner\".\nA partire dalla fine degli anni settanta, la musica dei Genesis fu caratterizzata dall'uso preponderante di sonorit\u00e0 elettroniche a spese di strumenti come il pianoforte o la chitarra acustica, al contrario molto presenti fino ad allora. Inoltre, le mutate esigenze del mercato discografico indussero il gruppo a ridurre gradualmente le composizioni pi\u00f9 lunghe e complesse tipiche dei primi album in favore di brani pi\u00f9 concisi e accessibili, il che port\u00f2 la critica in alcuni casi a parlare di \"svolta pop\", complice anche il fatto che tale fase coincise con l'apice del successo commerciale. In tutti i dischi del periodo sono comunque presenti anche brani di respiro pi\u00f9 ampio, alcuni dei quali quasi interamente strumentali come \"Duke's Travels/Duke's End\" (1980) o \"Second Home by the Sea\" (1983), vicini in tal senso allo stile iniziale, anche se con sonorit\u00e0 aggiornate. Essi, cos\u00ec come gli estratti dal repertorio degli anni settanta, trovarono posto frequentemente anche nelle scalette dei concerti. Gli stessi Genesis peraltro rimarcarono come, specie nella fase di maggior popolarit\u00e0, la dimensione \"live\" rappresentasse meglio il loro stile e le loro reali capacit\u00e0 rispetto alla produzione in studio. Una parte consistente della stampa musicale attribu\u00ec l'evoluzione stilistica del periodo della maturit\u00e0 a una presunta maggiore influenza decisionale di Phil Collins all'interno del gruppo, a seguito della grande popolarit\u00e0 da lui raggiunta a partire dagli anni ottanta come cantante, autore, produttore discografico e attore. I diretti interessati tuttavia smentirono in pi\u00f9 occasioni tale ipotesi e ribadirono l'assoluta collegialit\u00e0 delle loro scelte artistiche, motivandole con la sopravvivenza stessa del gruppo e con l'esigenza di non fossilizzarsi, pur riconoscendo che dal lato commerciale, al contrario, il successo di Collins fu un importante traino per quello degli stessi Genesis, specie dopo l'arrivo di MTV e la grande esposizione mediatica garantita dai video musicali, che port\u00f2 soprattutto il pubblico che prima non li conosceva a identificarli, come immagine, con il loro frontman."}
{"id": "61316", "revid": "125981335", "url": "https://it.wikipedia.org/wiki?curid=61316", "title": "Storia della Formula 1", "text": "Questa voce raccoglie un approfondimento sulla storia della Formula 1.\nStoria.\nOrigini.\nLa storia della F1 affonda le sue radici nelle prime gare automobilistiche disputate verso la fine dell'Ottocento (1878\u20131905) e suddivise in due tipi: quelle da citt\u00e0 a citt\u00e0, considerate in seguito antesignane del Rally, e quelle di durata, anticipatrici della moderna Endurance. Dal 1906 iniziarono ad assumere lo status di Gran Premi e al principio degli anni venti venne proposta una prima seria regolamentazione delle gare, denominata Formula Grand Prix e adottata principalmente in Europa attraverso la quale vennero gareggiate tre edizioni di un Campionato del Mondo per Costruttori nel 1925, vinto dall'Alfa Romeo, nel 1926 (vittoria della Bugatti) e nel 1927 (affermazione della Delage), di due edizioni di un Campionato Internazionale per piloti (nel 1931 con vittoria di Minoia su Alfa, e nel 1932 con vittoria di Nuvolari su Alfa) e cinque edizioni (1935\u20131939) di un Campionato Europeo per piloti, dominate da piloti e vetture tedesche. Il sistema di punteggio era basato sulle penalit\u00e0 acquisite \u2013 chi ne otteneva di meno vinceva il titolo \u2013 e non sul sistema di punteggio attuale, instaurato gi\u00e0 a partire dall'ultimo anno di svolgimento di quel campionato.\nLa Formula 1 venne creata con il nome iniziale di Formula A nel 1946, subito dopo la fine della seconda guerra mondiale, quando vi fu una prima serie di Gran Premi non validi per il titolo. Un buon numero di corse vennero organizzate negli anni precedenti la guerra, e dopo la sospensione durante il conflitto, l'idea di un campionato mondiale di automobilismo venne formalizzata nel 1947, dopo che negli anni 30, si era disputata una serie di campionati europei. Il nome della Formula venne cambiato nel 1948 con quello attuale contestualmente alla nascita della Formula 2. Nel 1949 vengono scelti sette Gran Premi validi per l'assegnazione del trofeo. La prima gara valida per il campionato fu il Gran Premio di Gran Bretagna nel 1950. Al titolo piloti segu\u00ec una coppa costruttori nel 1958, poi convertita in campionato nel 1982. Oltre ai campionati mondiali, si disputarono anche due campionati nazionali per vetture simili o uguali alla Formula 1. Il primo, denominato \"Tasmanian Formula\", si disput\u00f2 nel Sudafrica e anche in Australia dal 1960 al 1975, e il suo dominatore fu il pilota rhodesiano John Love, vincitore di sei titoli. Il secondo, denominato anche \"Formula Aurora\", ebbe una durata pi\u00f9 breve e si disput\u00f2 in Inghilterra dal 1978 al 1980, e nel 1982.\nIn 71 stagioni (1950\u20132020) si sono svolti complessivamente 1035 Gran Premi validi per il titolo, alle quali vanno aggiunte le 367 corse non valide disputate nel periodo 1946\u20131983. Tra queste ultime, il picco massimo venne raggiunto nei periodi 1946\u20131957 (soltanto nel 1953 se ne disputarono 30) e 1961\u20131963 prima di conoscere un lento declino. La pi\u00f9 celebre fu la Race of Champions che si correva sul Circuito di Brands Hatch. A causa degli alti costi di gestione, l'ultima corsa si disput\u00f2 nel 1983. A partire dal 1984 tutte le gare per vetture di Formula 1 sono valide per il titolo mondiale. In totale, i Gran Premi per vetture di Formula 1 regolarmente disputati \u2013 validi e non \u2013 dal 1950 al 2020 sono 1402.\nI primi anni (1946-1949).\nLa Formula 1 venne creata nel 1946 dalla Commissione Sportiva Internazionale (CSI) della FIA, antecedente della FISA, come la classe pi\u00f9 alta di corse automobilistiche per monoposto scoperte dell'automobilismo mondiale. All'inizio era conosciuta come Formula A \u2013 denominazione usata attualmente per la categoria pi\u00f9 alta del karting \u2013 ma ne venne cambiato il nome dopo appena due anni. L'idea di organizzare un campionato mondiale piloti venne formalizzata nel 1947, ma gi\u00e0 nel 1939 la vecchia AIACR, con il cambiamento del sistema di punteggio avvenuto nel Campionato Europeo Piloti, stava cominciando a pensare a questa soluzione. Lo scoppio del conflitto blocc\u00f2 temporaneamente tutti i programmi.\nNegli anni '30 il regolamento per le vetture da Grand Prix era invece basato sul peso massimo della vettura, fissato a 750\u00a0kg. Non c'erano limiti per quanto riguardava la cilindrata o il tipo di motore. Si sfidavano dunque vetture con motori potentissimi, come nel 1936: propulsori di 3.8 litri (Alfa Romeo), sia di 5.6 litri a V12 (Mercedes) e infine quelli a 6.0 litri della Auto Union. Nel 1938 la cilindrata venne limitata a 3.0 litri. Venne per\u00f2 istituita anche la categoria \"vetturette\" con motore 1,5 sovralimentato. Tra queste vi era l'Alfa Romeo 158 che dominer\u00e0 la scena sino al 1951.\nIl nuovo regolamento del 1946 prevedeva un nuovo equilibrio per le vetture tra i motori supercompressi e aspirati. Vennero ammessi i tipi di motore aspirato da 4.5 litri, e quello supercompresso da 1.5 litri delle \"Voiturette\" d'anteguerra.\nLa prima corsa disputata con questi nuovi regolamenti si disput\u00f2 in Italia, e precisamente a Torino il 1\u00ba settembre del 1946, il Gran Premio di Torino, disputato sul Circuito del Valentino \u2013 il nome \u00e8 preso dal Parco del Valentino, dove le vetture correvano sui viali adiacenti al Borgo Medioevale \u2013 e venne vinta da Achille Varzi alla guida di una Alfa Romeo 158 detta Alfetta, anche se in realt\u00e0 le macchine non avevano subito grandi cambiamenti da quelle che avevano corso le stagioni precedenti. Quella di Varzi era stata progettata e costruita prima della guerra.\nI Campionati per i Piloti e quello per i Costruttori non vennero immediatamente reintrodotti. Nei primi anni si gareggiavano intorno alle 20 corse, tenute in Europa dalla tarda primavera ai primi di autunno, e l'esempio del circuito cittadino di Torino venne seguito immediatamente, oltre che in Inghilterra, da Milano, Bari, Sanremo, Pescara, Siracusa, Napoli e Modena in Italia; Nizza, Marsiglia, Albi, Pau, Comminges e Parigi in Francia; e infine dal circuito di Chimay in Belgio dove si disputava il Grand Prix des Frontieres.\nIn particolare il circuito cittadino di Ospedaletti, che ospit\u00f2 dal 1948 al 1951 il Gran Premio di Sanremo per vetture di Formula 1 e in seguito per altri tipi di vetture, fu l'ultimo dei circuiti stradali cittadini di quel periodo a chiudere i battenti nel 1972. Le vetture pi\u00f9 competitive venivano dall'Italia, in particolare l'Alfa Romeo. Nel periodo 1946\u20131949 si assisteva al tramonto della carriera dei vecchi piloti anteguerra come lo stesso Varzi, Jean-Pierre Wimille e Tazio Nuvolari, mentre piloti come Ascari e Fangio iniziavano a farsi notare.\nCampionato del Mondo Piloti (1950-1957).\nNel 1950, in risposta al Campionato Mondiale di Motociclismo introdotto l'anno precedente, la FIA organizz\u00f2 il primo vero Campionato del Mondo Piloti.\nL'organizzazione del campionato vide scegliere sei dei maggiori Gran Premi in Europa, pi\u00f9 la 500 Miglia di Indianapolis, ma pochissimi piloti europei vi presero parte, anche a causa del diverso regolamento tecnico.\nIn effetti la denominazione \"Campionato del mondo Piloti di Formula 1\" fu adottata solo nel 1981 e sino al 1960 vi furono, almeno in via teorica, nel calendario gare con diversi regolamenti tecnici, per i Gran Premi e per Indianapolis. Addirittura nel 1952-1953 il campionato piloti si disput\u00f2 con vetture di Formula 2 (Indianapolis esclusa), mentre le vetture della F.1 ne furono escluse.\nFurono tre team italiani ad occupare le posizioni dominanti dei primi anni del campionato, l'Alfa Romeo, quindi la Ferrari, e infine la Maserati. Altre case manufattrici nazionali \u2013 come la francese Talbot o la britannica BRM \u2013 competono, con successi assai modesti. Un buon numero di vetture private prendevano parte alle gare.\nL'Alfa Romeo domin\u00f2 la concorrenza nella stagione 1950, vincendo tutte le gare di quel campionato con l'\"Alfetta\" 158 costruita prima della guerra da Enzo Ferrari.\nLa sola eccezione fu per la 500 Miglia, che faceva parte del campionato ma non correva con le regole della Formula 1 ed era raramente gareggiata dai piloti europei. La corsa non acquister\u00e0 mai importanza nel mondo della Formula 1 e usc\u00ec dal calendario del campionato dopo il 1960. Nino Farina vinse il campionato inaugurale, Juan Manuel Fangio lo conquist\u00f2 nel 1951 con la Alfa Romeo 159, un'evoluzione della 158. I motori dell'Alfetta erano estremamente potenti per la capacit\u00e0 delle altre vetture dell'epoca. Nel 1951 il motore della 159 produceva attorno ai 420 cavalli di potenza, ma questo comportava un prezzo da pagare nel consumo eccessivo di benzina, che era stimato dai 125 ai 175 litri per percorrere 100\u00a0km. Enzo Ferrari, che gareggi\u00f2 con l'Alfa Romeo prima della guerra (in pratica la Ferrari era la scuderia ufficiale dell'Alfa Romeo), fu il primo a comprendere che lo sviluppo dei motori con compressore da 1,5 litri era giunto ai suoi limiti. Ogni ulteriore incremento di potenza obbligava a compiere lunghe soste per fare rifornimento di benzina, con conseguente perdita di tempo. Per le ultime gare del 1950 Ferrari abbandon\u00f2 il modello 125 da 1,5 litri con compressore, ormai da museo, e present\u00f2 il nuovo modello 375 con motore V12 aspirato da 4,5 litri. Con un consumo di benzina che si aggirava attorno ai 35 litri per 100\u00a0km le 375 offriromo fiera opposizione all'Alfetta fino al termine della stagione 1951. L'Alfa Romeo, allora controllata dallo Stato, decise di ritirarsi dopo il rifiuto del governo italiano di concedere fondi per progettare la nuova vettura. Sorprendentemente, l'Alfa Romeo invest\u00ec nelle corse budget molto limitati, utilizzando ancora tanto materiale e tecnologie precedenti alla guerra durante queste prime due stagioni. All'istante il team vinse i due campionati usando solo nove motori costruiti negli anni \u201830.\nNon fu comunque il ritiro dell'Alfa Romeo a rendere invincibile la Ferrari.\nInfatti originariamente era prevista per il 1952 il passaggio ad una sola cilindrata di 2,5 litri senza sovralimentazione, ma fu rinviato al 1954. Poich\u00e9 per\u00f2 sola la Ferrari era pronta a gareggiare ufficialmente con le vecchie vetture con motori da 4,5 litri, La FIA si trov\u00f2 in una posizione imbarazzante.\nSoltanto la Ferrari era in grado di allestire vetture di Formula 1 competitive. La soluzione adottata fu quella di far disputare il Campionato Mondiale Piloti con le vetture di Formula 2 per due stagioni. Il dominio Ferrari si deline\u00f2 con la leggera e potente 500 a 4 cilindri guidata dal leggendario pilota italiano Alberto Ascari che fu il primo pilota a vincere due campionati consecutivi nel 1952 e 1953. Le vetture Ferrari di Formula 1 continuarono a gareggiare nelle gare non valide per il campionato e in quelle di Formula Libre corse durante quel periodo, soprattutto nel Sudamerica \u2013 non a caso, \"Libre\" \u00e8 il termine spagnolo con cui si definisce \"Libera\" \u2013 dove queste corse erano molto popolari.\nIronicamente, durante quel biennio la sola gara del Campionato del Mondo in cui le vetture di Formula 1 erano ammesse era la 500 Miglia. Nel 1952 la Ferrari schier\u00f2 quattro 375 di Formula 1 con Alberto Ascari come pilota guida, ma con scarso successo: solo Ascari riusc\u00ec a qualificarsi (a met\u00e0 schieramento) e si ritir\u00f2 ben presto in gara. Non contando la gara di Indianapolis, il Campionato del Mondo si svolse interamente in Europa fino al 1953, quando la stagione si apr\u00ec in Argentina. Quella fu la prima corsa ufficiale di Formula 1 a disputarsi fuori dall'Europa.\nVa detto che nel 1951, comunque si disputarono molte gare di Formula 1, ma tutte fuori campionato, come il Gran Premio Autodomo di Monza 1951 nel quale Juan Manuel Fangio ebbe un grave incidente.\nCome previsto, il Campionato del Mondo ritorn\u00f2 al Regolamento di Formula 1 per la stagione 1954, adesso basato sui motori atmosferici a 2,5 litri. Dopo un dominio iniziale della Maserati, l'ingresso della Mercedes-Benz port\u00f2 ad un dominio assoluto suo e di Fangio (che aveva corso le prime gare del 1954 con la Maserati). A cercare di limitare il dominio erano la Ferrari e la Lancia guidata da Alberto Ascari per la Lancia. Utilizzando valvole desmodromiche, iniezione diretta a benzina, magnesio, ed altre parti piuttosto esotiche come linee del telaio presentate con una forma alquanto allungata e altre tecniche piuttosto avanzate, la nuova Mercedes inizi\u00f2 la stagione 1954 quando Fangio part\u00ec dalla pole position nel Gran Premio di Francia svolto sul circuito stradale di Reims-Gueux con il primo giro percorso a una velocit\u00e0 di oltre 200\u00a0km/h \u2013 fu la prima volta nella storia della Formula 1 \u2013 prima di vincere la corsa, Fangio ingaggi\u00f2 un duello con l'altro pilota della Mercedes Karl Kling, giunto in seconda posizione.\nLe vetture Mercedes affrontarono le due stagioni seguenti con Fangio che si aggiudic\u00f2 tutte le gare lasciando agli altri piloti soltanto tre corse. Alla fine della stagione 1955 la Mercedes si ritir\u00f2 dalle gare nello stesso modo fulmineo com'era entrata. Avevano provato la superiorit\u00e0 della loro tecnologia, ma fu il terribile disastro di una delle sue vetture sport, guidata da Pierre Levegh alla 24 Ore di Le Mans di quell'anno, che provoc\u00f2 il decesso di 83 persone, a comportare il ritiro dalle competizioni. La casa tedesca rester\u00e0 lontano dalla Formula 1 fino al termine della stagione 1993. Dopo la tragedia di Le Mans, lo sport automobilistico ne usc\u00ec totalmente sconvolto: tre Gran Premi ancora da disputarsi vennero immediatamente cancellati e il governo svizzero annunci\u00f2 il bando totale alle corse automobilistiche disputate sul suo territorio nazionale (tuttora in vigore. Il gran premio di Svizzera del 1982 fu disputato in Francia, a Digione).\nIl Gran Premio di Montecarlo 1955 vide uno spettacolare incidente quando Ascari e la sua Lancia, dopo aver mancato una chicane, si schiantarono contro il molo. Ascari viene sbalzato fuori dalla vettura e cadde in acqua, vivo e apparentemente senza danni. Vi furono varie speculazioni attorno a una emorragia interna non riscontrata quando appena quattro giorni dopo Ascari rimase ucciso a Monza mentre effettuava alcuni test su una vettura Ferrari sport affidatagli dall'amico Eugenio Castellotti. Dopo la morte di Ascari, la Lancia (alle prese con gravi problemi finanziari) si ritir\u00f2 definitivamente dalla categoria cedendo motori, vetture, informazioni e tecnologia alla Ferrari, compreso il progettitsta Vittorio Jano, che con Ferrari aveva lavorato negli anni '30 con L'Alfa Romeo.\nCos\u00ec nel 1956 la Ferrari si schier\u00f2 con la \"D50\" Lancia, chiamata \"Lancia-Ferrari\" in un connubio che si ripresenter\u00e0, negli anni 70-80 quando le due aziende finiranno nell'orbita FIAT con la Lancia Stratos con motore Ferrari e la Lancia LC2 nel mondiale sport.\nLa stagione 1956 vide Fangio fare buon uso della Ferrari \u2013 nata in casa della Lancia \u2013 per vincere il suo quarto campionato. Lasciata la Ferrari, colse il quinto guidando una Maserati, nella stagione 1957, stabilendo un record che rester\u00e0 imbattuto per 46 anni.\nLa rivoluzione del motore posteriore (1958-1961).\nNonostante la configurazione base della formula rimanga invariata per il 1958, le gare furono accorciate dai circa 500 km / 300 miglia ai 300\u00a0km / 200 miglia e le macchine usarono un particolare tipo di benzina composto da vari tipi di miscele il cui componente primario era il metanolo.\nCon il declino di Fangio (che si ritirer\u00e0 durante l'anno), Mike Hawthorn alla guida della Ferrari conquist\u00f2 il titolo piloti nella stagione 1958 diventando cos\u00ec il primo pilota inglese a vincere il titolo. La scuderia britannica Vanwall conquist\u00f2 il primo titolo riservato ai costruttori in quella stagione, ma non riusc\u00ec a coronare le sue aspirazioni di portare un pilota inglese al titolo iridato. Stirling Moss, nonostante avesse totalizzato un numero maggiore di vittorie rispetto ad Hawthorn, perse il titolo per un solo punto (Hawthorn sfrutt\u00f2 il regolamento dell'epoca che premiava con un punto chi faceva il giro pi\u00f9 veloce in gara). Questa annata vide anche una donna guidare per la prima volta una Formula 1 in una gara di campionato, Maria Teresa de Filippis che debutt\u00f2 guidando da privata una Maserati nel Gran Premio del Belgio..\nIl 1958 fu un anno cruciale per la Formula 1. Contro una piccola pattuglia di Ferrari e Maserati (ritiratasi ufficialmente nella stagione precedente), Stirling Moss vinse il Gran Premio d'Argentina guidando una vettura a motore centrale Cooper per conto della scuderia privata di Rob Walker, spinta da un motore 2 litri fornito dalla Coventry Climax a 4 cilindri. Questa fu la prima vittoria per una vettura col motore posizionato dietro al pilota in Formula 1. Il successivo Gran Premio a Montecarlo venne vinto ugualmente dalla Cooper, guidata questa volta da Maurice Trintignant. Spinte da motori di minore cilindrata, le Cooper rimasero outsiders nel 1958, ma nel 1959, arrivarono i nuovi motori da 2.5 litri della Coventry Climax e le piccole vetture britanniche passarono a dominare la Formula 1. La stagione 1959 vide una competizione serrata tra la scuderia Cooper dell'australiano Jack Brabham, e Moss che correva per il team di Rob Walker sempre su Cooper. L'uso della trasmissione della Citro\u00ebn Traction Avant modificata, rappresent\u00f2 il tallone d'achille per le Cooper, e Walker torn\u00f2 a un progetto casalingo che per\u00f2 risult\u00f2 totalmente incompatibile con le altre componenti della vettura e Brabham vinse il titolo, con Moss piazzato secondo.\nLa stagione 1960 vide Enzo Ferrari adottare il pi\u00f9 collaudato schema a motore anteriore, in base al principio \"i cavalli stanno davanti al carro, non dietro\", mentre Lotus e BRM introdussero le macchine a motore centrale. Il team di Rob Walker pass\u00f2 al telaio della Lotus 18. Moss port\u00f2 la Lotus alla sua prima vittoria in Formula 1 a Monaco, ma la sua stagione venne rovinata da un incidente e Brabham conquist\u00f2 il suo secondo titolo con la Cooper.\nLa rivoluzione del motore centrale rese obsolete altre potenziali vetture dal progetto rivoluzionario. Un particolare sistema di trazione che agiva in contemporanea sulle quattro ruote motrici denominato \"4WD\" (four wheels drive) venne impiantato sulla Ferguson P99 a motore anteriore fornito dalla Coventry Climax per la disputa del Gran Premio di Gran Bretagna del 1961, vincendo inoltre la Oulton Park Gold Cup, gara non valida per il campionato, ma era troppo pesante e complessa per essere comparata alla nuova generazione delle vetture a motore centrale.\nNel 1961, nel tentativo di diminuire le velocit\u00e0, per le macchine di Formula 1 la cilindrata fu ridotta da 2.5 a 1.5 litri, non sovralimentati (essenzialmente le allora vigenti regole per la Formula 2), una formula che rimarr\u00e0 invariata nei successivi cinque anni. Ferrari aveva iniziato la stagione con le collaudate vetture V6 a 65\u00ba di Formula 2 con motore centrale, schierando poi nel corso della stagione un V6 a 120\u00ba ad iniezione diretta. Questo segn\u00f2 il dominio della Ferrari nella stagione 1961 quando i team britannici furono sconfitti dalla maggior potenza del motore italiano. Phil Hill divenne il primo pilota statunitense ad aggiudicarsi il titolo mondiale.\nNei primi due decenni, negli anni cinquanta e sessanta, il Campionato del Mondo di Formula 1 era solo all'inizio, la punta di un iceberg se consideriamo tutte le gare disputate successivamente sotto il Regolamento di Formula 1. Il numero totale di corse non valide non era variato dall'introduzione del campionato mondiale. Molte gare celebri, come i Gran Premi di Pau e di Siracusa, il BRDC International Trophy di Silverstone, la Race of Champions di Brands Hatch e la citata Oulton Park Gold Cup, continuarono a non far parte del Campionato del Mondo, ma furono per molti anni terreno di competizione per molti piloti e scuderie di gran nome.\nEmergono le tecnologie (1962-1967).\nNel 1962, la squadra Lotus mise in pista la Lotus 25 spinta dal nuovo motore della Coventry-Climax FWMV V8. L'automobile era dotata di un telaio composto dalla monoscocca in alluminio. Questo rappresent\u00f2 un notevole passo in avanti tecnologico dalla introduzione del motore centrale, ma il loro inizio non fu soddisfacente. Jim Clark fin\u00ec secondo in quella stagione lasciando il titolo a Graham Hill e la sua nuova BRM V8 con il motore detto \"a canne d'organo\" in quanto gli scarichi erano 4 corti terminali (per ciascuna bancata) simili alle canne di un organo.\nNon appena la vettura e motore divennero affidabili, inizi\u00f2 l'era della Lotus e di Clark. Jim vinse il titolo per due volte in tre anni, nel 1963 e nel 1965, l'unico caso nella storia di un pilota che si aggiudica il campionato di F1 e la 500 Miglia nello stesso anno. Per la 1964 la Lotus introdusse la nuova Lotus 33 e la Ferrari fece un notevole sforzo finanziario e tecnologico per vincere il titolo. La Ferrari prov\u00f2 tre motori differenti durante la stagione \u2014 il gi\u00e0 esistente V6, il V8 ed il 12 cilindri \"piatto\" \u2014 mentre la Lotus stava lottando con i problemi di giovent\u00f9 della nuova vettura. I titoli andarono a John Surtees e alla Ferrari. Il mondiale di Surtees \u00e8 passato alla storia, considerato che fu il solo pilota a conquistare Campionati Mondiali nell'automobilismo e nel motociclismo. Il Gran Premio del Messico del 1965 fu l'ultima gara delle Formula 1 da 1.5 litri, e vide Richie Ginther dare alla Honda la sua prima vittoria al termine di un'annata che, sotto tanti aspetti, fu estremamente deludente per la debuttante scuderia giapponese.\nLa stagione 1966 vide un \"Ritorno di Potenza\" in Formula 1, dato che cambiarono le regole per i motori ancora una volta, ammettendo motori di 3.0 litri aspirati, o 1.5 litri sovralimentati. Il 1966 fu anno di transizione per molte scuderie, che iniziarono la stagione con motori 1.5 litri che con l'aumento della corsa del pistone riuscivano a raggiungere i 2.2 litri di cilindrata, oppure ripescando i vecchi motori 2,5 litri con cilindrata elevata a 2,7 secondo il regolamento della Tasman cup.\nLa Ferrari era grande favorita con una versione di 3 litri V12 derivato da quello della Ferrari 275P (vettura sport ampiamente testata), ma quei motori nati sulle vetture per gare di durata erano poco potenti e le vetture pesanti (circa 600\u00a0kg); un V6 di 2.4 litri derivati dalla Dino F1 del 1958/1960 mantenne qualche promessa (Bandini 2\u00ba a Montecarlo), ma Surtees lasci\u00f2 la squadra a met\u00e0 stagione dopo una disputa con il team manager Dragoni. Grandi problemi vennero anche dagli pneumatici: la Ferrari all'inizio del 1966 era l'unica scuderia ad aver progettato una vera F1 di 3000\u00a0cm\u00b3, mentre le gomme non erano ancora in grado di sopportare le sollecitazioni dovute al raddoppio di cilindrata e coppia.\nLa Coventry-Climax, fornitrice principale di gran parte dei competitori, si ritir\u00f2 dal mondo dello sport lasciando squadre come la Lotus in difficolt\u00e0 con le versioni allargate di quei motori obsoleti. La Cooper pass\u00f2 allo sviluppo di un altro obsoleto Maserati V12 originariamente progettato per la Maserati 250 F negli ultimi anni '50, mentre la BRM effettu\u00f2 la scelta di progettare un pesante e complesso motore H-16.\nIl grande vincitore fu Jack Brabham, di cui la squadra omonima Brabham Racing Organisation aveva conquistato la vittoria nei costruttori per due anni di fila con il V8 di derivazione Oldsmobile della Repco e il telaio semplice ed efficace. Con le due sole valvole per cilindro e non pi\u00f9 di 330 cavalli di potenza, il motore Repco era di gran lunga meno potente della concorrenza tra i nuovi motori da 3 litri ma diversamente dagli altri era leggero, sicuro e affidabile fin dalla partenza delle nuove regole. Inoltre le Brabham erano le monoposto di gran lunga pi\u00f9 leggere tra nuove le 3.0 litri.\nIl 1966 fu l'anno di Jack Brabham, l'unico a trionfare contemporaneamente sia come pilota che come proprietario di scuderia, mentre nel 1967 tocc\u00f2 al suo compagno di squadra, il neozelandese Denny Hulme, al quale Brabham affid\u00f2 la seconda vettura del team.\nNel 1967 la Lotus introdusse la Lotus 49, spinta dal Ford-Cosworth DFV V8, motore che domin\u00f2 la Formula 1 per i successivi 15 anni. Come il Repco, il Cosworth era leggero e compatto ma era un autentico motore da corsa con l'uso di 4 valvole per cilindro e testate bialbero e garantiva molta pi\u00f9 potenza. La Cosworth aveva puntato ai 400 cavalli di potenza che il motore aveva addirittura dimostrato di superare nelle prime prove. Il motore DFV era stato progettato per essere portante (una idea pionieristica la ebbe la Lancia con il modello D50). Questo permise a Chapman di progettare una monoscocca che terminava subito dopo il sedile del pilota mentre la Brabham usava una struttura tubolare molto classica che sosteneva motore, la scatola del cambio e le sospensioni posteriori. Il neonato DFV soffr\u00ec di guasti frequenti dovuti alle vibrazioni eccessive dell'albero motore, costringendo Keith Duckworth a riprogettare molte parti e permettendo a Hulme di vincere la corona mondiale piloti grazie a una maggiore affidabilit\u00e0 del suo V8 Repco.\nIl 1967 vide anche risultati lusinghieri dal pilota rhodesiano John Love con un Cooper-Climax da 2.7 litri a quattro cilindri; Love, che era sui quarant'anni, anche se era visto come uno dei piloti pi\u00f9 forti del Sudafrica non era una stella, conducendo in testa e piazzandosi secondo nel Gran Premio del Sudafrica di quell'anno. La Cooper di Love era originariamente progettata per le gare pi\u00f9 brevi della Coppa Tasmania; per disputare un Gran Premio di durata maggiore Love aggiunse due serbatoi di benzina ausiliari. Sfortunatamente, quei serbatoi di benzina si guastarono e lo costrinsero al rifornimento dopo aver condotto in testa gran parte della gara.\nJohn Love era il re incontrastato del campionato nazionale del Sudafrica per vetture di Formula 1, disputato dal 1960 al 1975, aggiudicandosi il titolo piloti sei volte negli anni '60. Le vetture da competizione per quella serie si erano ritirate dal campionato mondiale anche se esisteva una dura selezione di macchine costruite localmente o modificate. I piloti da competizione in quella serie gareggiavano normalmente le gare locali e il campionato del mondo, naturalmente solo qualche evento occasionale disputato in Europa, anche se a quei livelli riuscivano a ottenere soltanto piccoli successi.\nNei tardi anni '60, le gare \"d'oltremare\" fuori dall'Europa costituivano almeno un terzo dei gran premi di ogni anno. Il culmine della stagione rimaneva nel vecchio continente, dove le gare si disputavano nella tarda primavera e in estate, mentre le gare al di fuori del continente europeo cadevano usualmente all'inizio o alla fine della stagione, un modello che si \u00e8 protratto fino ai nostri giorni. C'era inoltre un buon numero di gare non valide per il titolo mondiale disputate fuori dall'Europa, e il Gran Premio del Sudafrica, insieme alle gare in Australia, era occasionalmente una di queste.\nArrivano le sponsorizzazioni (1968-1973).\nPer il 1968 la Lotus perse i diritti esclusivi nell'uso della DFV. La McLaren costru\u00ec una vettura potenziata con il DFV e nuove scuderie entrano in scena con Ken Tyrrell fondatore di una sua propria, la Tyrrell usando le Matra-Ford con l'ex pilota della BRM Jackie Stewart come prima guida. Clark vinse la sua ultima gara nel primo giorno dell'anno, all'apertura di quella stagione, il Gran Premio del Sudafrica del 1968. Il 7 aprile 1968 il due volte campione del mondo rimase ucciso a Hockenheim durante lo svolgimento di una gara della Formula 2 non valida per il campionato europeo di categoria.\nQuell'anno vide inoltre due innovazioni significative. Il primo fu la liberalizzazione delle sponsorizzazioni che la FIA decise di consentire dopo il ritiro dei supporti alle scuderie. Ciascuna vettura poteva apporre scritta e colorazione diversi dai colori nazionali. Nel maggio la Lotus, prima del Gran Premio di Spagna si present\u00f2 a Jarama soppiantando il tradizionale colore nazionale britannico verde nella livrea rossa, oro e bianca della marca Gold Leaf della Imperial Tobacco. La seconda innovazione fu l'introduzione degli alettoni che fino a quel momento si erano visti soltanto sulle vetture di Endurance e della serie CanAm della Chaparral. Colin Chapman inizi\u00f2 ad affilare le armi di gara con modesti ali anteriori e uno spoiler sulla Lotus 49B di Graham Hill a Monaco. Brabham e Ferrari sono andati meglio al Gran Premio del Belgio con ali di grande ampiezza montati su un vano alto sopra il pilota. La Lotus rispose con ali anch'esse grandi, collegate direttamente alla sospensione posteriore. Brabham e Matra produssero un'ala anteriore montata e collegata alla sospensione anteriore. Alla fine di quella stagione la maggior parte delle vetture utilizzavano alettoni mobili con diversi sistemi di controllo. Ci furono diversi tipi di alettoni, a forma di spunzoni, e persino quelli sprofondati in entrambe le sospensioni. La Lotus si aggiudic\u00f2 entrambi i titoli nel 1968 con Graham Hill, con Stewart classificato secondo.\nLa vettura Matra del 1968 fu la pi\u00f9 innovativa per l'uso strutturale dei serbatoi di benzina ispirati all'aeronautica, ma la FIA decise di vietare tale tecnologia per il 1970. Per il 1969 la Matra prese la decisione radicale di entrare come scuderia e costruire una nuova macchina usando la struttura del serbatoio del team Tyrrell, nonostante questa soluzione valesse per una singola stagione. La stagione 1969 part\u00ec con vetture che usavano ali larghe e pi\u00f9 sofisticate dell'annata precedente. Quando la Lotus, al Gran Premio di Spagna, ruppe il fissaggio degli spunzoni ai quali gli alettoni erano fissati, la FIA constat\u00f2 la loro grande pericolosit\u00e0 e li viet\u00f2 dalla gara successiva di Monaco. Vennero reintrodotti nel seguito della stagione ma con restrizioni in dimensioni e altezza, fissate direttamente al telaio in una posizione solida e ben definita. La questione della sicurezza cominci\u00f2 a diventare importante in Formula 1 e il Gran Premio del Belgio a Spa rischi\u00f2 di non svolgersi a causa della minaccia dei piloti di boicottare il circuito se non fossero state aggiornate misure di sicurezza cos\u00ec come da loro richiesto. Jackie Stewart vinse facilmente il titolo del 1969 con la nuova Matra MS80, un successo spettacolare per un costruttore e una squadra che erano entrati soltanto l'anno precedente in Formula 1. Sar\u00e0 questo il solo titolo vinto da un telaio costruito in Francia, e bisogner\u00e0 aspettare 36 anni per vedere un altro costruttore francese (ma sempre con base della scuderia in Gran Bretagna) conquistare il titolo. Il 1969 vide inoltre un breve ritorno di interesse nel sistema di trasmissione sulle quattro ruote motrici, il four wheels drive, con il record di quattro vetture equipaggiate con quel sistema schierate al Gran Premio di Gran Bretagna. Johnny Servoz-Gavin fu il solo pilota che prese punti con il 4WD, terminando in sesta posizione con la Matra MS84 al Gran Premio del Canada, anche se la trasmissione alle ruote anteriori era materialmente disconnessa. Gli pneumatici larghi e le forze che spingevano la vettura verso il basso erano risultate migliori per l'aumento del grip aerodinamico, e questa tecnologia venne praticamente abbandonata. Jacky Ickx si piazz\u00f2 al secondo posto nel campionato su una Brabham diventata ancora competitiva dopo l'abbandono dei motori Repco a favore di quelli DFV.\nPer la stagione 1970 la Tyrrell, dopo alcune prove, rifiut\u00f2 di utilizzare i motori Matra V12 e ruppe il sodalizio, passando a telai March, prima di diventare costruttore.. La Matra era diventata una filiale della Chrysler e la Tyrrell derivava molto dei relativi innesti dalla Ford e dalla Elf (associata con la Renault) la collaborazione termin\u00f2. Ken Tyrrell acquist\u00f2 il telaio 701 della March come soluzione provvisoria in vista di sviluppare la nuova vettura per la stagione successiva. La nuova Lotus 72 a cuneo era una macchina molto innovatrice, caratterizzata dalla flessibilit\u00e0 delle sospensioni, barra del fascio di torsione, radiatori montati posteriormente, freni anteriori interni e l'ala posteriore sporgente. I problemi originari della 72 erano dovuti alle sospensioni, ma una volta risolti la vettura dimostr\u00f2 la sua superiorit\u00e0 e la nuova prima guida della Lotus, l'austriaco Jochen Rindt, domin\u00f2 il campionato prima di morire a Monza a causa dell'improvvisa rottura dell'albero del freno prima di affrontare la Parabolica durante la sessione di qualifiche. Fu l'unico a conquistare il titolo postumo per la Lotus. Il 1970 vide l'introduzione delle gomme slick dalla Goodyear.\nDopo la morte di Rindt la scuderia Lotus ebbe una stagione 1971 alquanto interlocutoria con i suoi due nuovi e inesperti piloti, Emerson Fittipaldi and Reine Wisell. La squadra spese gran parte del tempo sperimentando una vettura potenziata da un motore a gas turbina e ancora con il sistema di trasmissione sulle quattro ruote motrici. Dopo il ritiro di Jack Brabham, il suo vecchio team \u2013 la Brabham Racing Organisation \u2013 and\u00f2 incontro a un rapido declino. Usando il proprio telaio largamente ispirato a quello della Matra MS80 ma pi\u00f9 convenzionale, la Tyrrell e Jackie Stewart raggiungono facilmente il successo in entrambi i campionati.\nCon un telaio perfezionato sulla 72, adesso colorato di nero e oro per una nuova sponsorizzazione, la John Player Special, la Lotus conquist\u00f2 il titolo nella stagione 1972 con la sorpresa ventiseienne del pilota brasiliano Emerson Fittipaldi che divenne il campione del mondo pi\u00f9 giovane, stabilendo un record battuto solamente 33 anni dopo. Stewart si piazz\u00f2 al secondo posto in classifica, ma la sua stagione venne compromessa da un'ulcera allo stomaco.\nNella stagione 1973, i due piloti della Lotus, Fittipaldi and Ronnie Peterson gareggiarono contro la Tyrrell di Stewart supportata da Fran\u00e7ois C\u00e9vert. In quell'annata Stewart vinse il titolo piloti, ma durante la gara finale della stagione, il Gran Premio degli Stati Uniti a Watkins Glen, Cevert usc\u00ec di pista durante le qualifiche del sabato rimanendo ucciso all'istante. Stewart e la Tyrrell si ritirarono dalla gara consegnando di fatto il titolo costruttori alla Lotus. Alla fine della stagione Stewart rese pubblica la decisione di ritirarsi, una decisione presa gi\u00e0 prima di quel Gran Premio.\nLa McLaren termin\u00f2 la stagione 1973 con tre vittorie e diverse pole position, completando il recupero dalla morte del suo fondatore. La personale interpretazione della McLaren sulla concezione del telaio della Lotus 72, la M23 venne considerata il miglior progetto messo in campo. Fittipaldi colse l'occasione di lasciare la Lotus per la McLaren che gli offr\u00ec il posto migliore dopo che Chapman si era rifiutato di concederlo.\nFerrari e McLaren al vertice (1974-1977).\nLa stagione 1974 vedeva favoriti nelle previsioni la McLaren e Fittipaldi, ma era un risultato chiuso prima del previsto. La Ferrari si riprese dalla misera stagione 1973 con le sue prime vere vetture a monoscocca, la 312 B3 potenziata flat-12 e guidata dal giovane austriaco Niki Lauda e l'esperto pilota italo-svizzero Clay Regazzoni. Malgrado il guasto della nuova Lotus 76, Peterson \u00e8 riuscito a vincere gare con la 72 vecchia di quattro anni. Il pilota argentino della Brabham Carlos Reutemann fu altrettanto abile a vincere con la nuova BT44 e il giovane talento sudafricano Jody Scheckter fin\u00ec molte corse a punti, inclusa la vittoria nel Gran Premio di Svezia ad Anderstorp con la M23 somigliante alla Tyrrell 007. La stagione e le speranze di Lauda si incrinarono dopo un incidente al primo giro del Gran Premio di Germania. Soltanto l'ultima corsa della stagione decise il titolo piloti tra Fittipaldi, Regazzoni e Scheckter.\nIn quest'annata le innovazioni vennero introdotte dalle Lotus 49 e 72 che cambiarono il disegno della macchina. Il motore completamente sollecitato e sospensioni variabili flessibili erano ora la norma, la maggior parte delle vetture avevano la carrozzeria a forma di cuneo e le prese d'aria erano piazzate sopra le teste dei piloti. La principale innovazione di questo periodo venne introdotta nel 1975, quando \u00e8 comparsa la Ferrari 312T con la scatola del cambio trasversale per distribuire meglio il peso della vettura.\nLe rosse vinsero tre titoli costruttori consecutivi nel 1975, 1976, e nel 1977. Lauda conquist\u00f2 con relativa facilit\u00e0 il suo primo titolo piloti nel 1975. La pi\u00f9 grande sorpresa della stagione fu la piccola scuderia Hesketh che vinse il Gran Premio d'Olanda con James Hunt. Malgrado schierasse soltanto una macchina rifiutando qualsiasi sponsorizzazione il team fin\u00ec al 4\u00ba posto nella classifica costruttori. L'anno vide inoltre Lella Lombardi conquistare mezzo punto terminando al 6\u00ba posto nel Gran Premio di Spagna in una gara funestata dalla morte di quattro spettatori centrati in pieno dalla Lola di Rolf Stommelen e quindi interrotta. Fu l'unica donna a prendere punti in un Gran Premio di Formula 1.\nQuesto periodo viene inoltre ricordato per la presenza di diversi team privati che formarono una delle pi\u00f9 enormi, variopinte e competitive griglie nella storia dell'automobilismo. Il basso costo del motore Ford-Cosworth DFV incoraggi\u00f2 molti neofiti a debuttare nella Formula costruendo un proprio telaio, con diversi gradi di variazione in termini di successo. Oltre alla gi\u00e0 citata Hesketh, Ensign, Penske, e Theodore Racing entrarono e uscirono in poco tempo senza destare poco pi\u00f9 di un'impressione. La Penske in particolare, prima scuderia statunitense a vincere un Gran Premio, nella fattispecie quello di Austria del 1976 con John Watson, in seguito trover\u00e0 maggiore gloria nella categoria americana NASCAR. Altri team, come la Shadow, Wolf, e la Arrows, che fu l'ultima tra questi a lasciare la categoria, archiviarono molti pi\u00f9 successi, gareggiando da pari a pari con le scuderie pi\u00f9 di nome.\nPer il 1976, Emerson Fittipaldi, insieme al fratello Wilson, anch'esso pilota, prese la sorprendente decisione di fondare una scuderia propria con il decisivo sostegno finanziario delle Compagnie dello Zucchero del Brasile, che pretese il cambio di denominazione \u2013 da Fittipaldi Automotive a Copersucar \u2013 e la livrea della vettura con i colori nazionali e la bandiera brasiliana. James Hunt, appena venne a conoscenza del futuro della Hesketh, compromesso dalla mancanza di uno sponsor (Lord Hesketh ha tentato di ottenere maggiori finanziamenti, stabilito che Hunt era in grado di lottare per il titolo, ma non poteva pi\u00f9 permettersi di finanziare la scuderia soltanto con le sue risorse personali), firm\u00f2 un contratto con la McLaren. Nel 1976 il secondo titolo successivo per Lauda sembrava inevitabile, fino al suo arresto improvviso sotto la pioggia nell'incidente occorso al Bergwerk durante il secondo giro dell'ultimo Gran Premio di Germania corso al vecchio N\u00fcrburgring, riportando gravi ustioni. Gli erano state impartite le estreme unzioni, ma incredibilmente si riprese e guid\u00f2 la Ferrari sei settimane pi\u00f9 tardi nel Gran Premio d'Italia. Perse il campionato per un solo punto su James Hunt nella gara finale, disputata in condizioni impossibili sotto una pioggia battente al Fuji nella prima edizione del Gran Premio del Giappone quando dopo aver percorso appena un giro lasci\u00f2 la sua vettura parcheggiata nei box, dichiarando che il rischio era troppo grande e rifiutandosi di gareggiare in quelle condizioni estreme.\nL'innovazione pi\u00f9 radicale del 1976 venne dalla Tyrrell P34 equipaggiata con 6 ruote. La P34 era una buona macchina, spesso terminava le gare terza o quarta e vincendo inoltre il Gran Premio di Svezia, ma non era superiore alle migliori vetture a 4 ruote. Il 1976 vide la scuderia Lotus adottare le spazzole di montaggio o pannelli esterni in plastica sotto la assai poco competitiva 77; McLaren e Brabham sperimentarono con dighe e divisori nel tentativo di diminuire l'area di bassa pressione sotto l'automobile, ma non trovarono effetti significativi sulle prestazioni; nei fatti nessuno era a conoscenza delle vere intenzioni di Chapman.\nLe polemiche seguite alla gara del Fuji danneggiarono le relazioni tra Lauda ed Enzo Ferrari. Il pilota austriaco divenne ufficialmente la seconda guida della scuderia, mentre Carlos Reutemann era il leader. Lauda firm\u00f2 un contratto con la Brabham alla fine della stagione 1977, dopo aver constatato che Enzo Ferrari rifiutava di dargli una vettura per la fine della stagione. Il suo secondo titolo era basato principalmente su regolarit\u00e0 e affidabilit\u00e0. Malgrado i conflitti con il proprietario e lo status di seconda guida, Lauda godeva di grande rispetto nel team Ferrari che lo mise sempre in condizione di dare il meglio dalla sua vettura. Nei fatti era un'annata tra le pi\u00f9 competitive di sempre ma nessun altro rivale del pilota austriaco emerse a tentare di togliere punti per la conquista dei due titoli. A sorpresa, la nuova scuderia Wolf, nata dalle ceneri della Frank Williams Racing Cars e la Hesketh, vinse all'esordio assoluto nel Gran Premio di Argentina stabilendo inoltre un connubio eccellente con Jody Scheckter che fin\u00ec secondo dietro a Niki Lauda.\nIl 1977 vide anche due innovazioni tecniche radicali destinate a cambiare il futuro della Formula 1. Lo scopo degli esperimenti della Lotus effettuati nel 1976 venne rivelato con la Lotus 78, che introdusse l'effetto suolo per la prima volta nella massima serie, usando i profili alari sigillati a terra facendo scorrere i pannelli esterni. Generava un improvviso aumento delle forze al suolo diminuendo drasticamente improvvisi malfunzionamenti. La Lotus 78, guidata da Mario Andretti e Gunnar Nilsson vinse cinque Gran Premi nel 1977. La Renault rivel\u00f2 il secondo quando la loro RS01 ha fatto la prima apparizione potenziata da un motore turbo da 1.5 litri, derivato dalle loro vetture nella categoria sport. Anche se i motori sovralimentati avevano avuto un certo successo negli anni '50 e i regolamenti che ammettevano i motori turbocompressi erano esistiti per 11 anni, nessuna scuderia di Formula 1 ne costru\u00ec una, ritenendo che il consumo di combustibile e il ritardo di spinta negherebbe la sua potenza superiore. L'ingegnere motoristico Bernard Dudot, che aveva osservato i motori della Offenhauser usati nella serie statunitense Indycar, spinse per questa scelta.\nL'entrata della Renault signific\u00f2 anche l'acquisto degli pneumatici radiali in Formula 1, forniti dalla Michelin. La Goodyear, che godeva del monopolio prima dell'entrata della Michelin, usava ancora la gomma progettata con pieghe trasversali per le gare. La Goodyear vide questa entrata della casa francese come una seria minaccia e fece uno sforzo notevole nella ricerca e sviluppo per le proprie gomme sulla parte radiale. La stagione 1977 per la Tyrrell fu disastrosa perch\u00e9 la Goodyear era troppo occupata a fornire i quattro piccoli pneumatici anteriori richiesti dalla P34. Senza uno sviluppo continuo, gli pneumatici persero gradualmente di competitivit\u00e0 e il concetto della vettura a sei ruote venne abbandonato prima del loro bando definitivo decretato dalla Federazione nel 1982.\nEffetto suolo e ascesa dei motori turbo (1978-1983).\nPer la stagione 1978 le nuove Lotus 79 hanno effettuato il pi\u00f9 radicale e maturo uso del concetto di effetto suolo. Molte altre scuderie cominciarono a sperimentare tali soluzioni, ma la Lotus consolid\u00f2 l'esperienza gi\u00e0 fatta l'anno precedente con la Lotus 78 e con un ottimo avvio, l'italo\u2013americano Mario Andretti vinse il Campionato, diventando il primo pilota a vincere in carriera la serie americana USAC (progenitrice della Indy Racing League) e il titolo di Formula 1. Negli anni '60 aveva vinto inoltre la Daytona 500 della serie NASCAR e la 500 Miglia.\nLa Brabham nel cercare di restare al passo, super\u00f2 di gran lunga la Lotus nel concetto del generare forze che aumentassero l'aderanza con la Brabham BT46B \"a ventilatore\", un revival del concetto di \"sucker car\" usato da Jim Hall sulla sua Chaparral nella serie CanAm otto anni prima. La vettura approfitt\u00f2 di una scappatoia nel Regolamento (si dichiar\u00f2 che i ventilatore aveva funzione di raffreddamento) la scuderia, guidata da Bernie Ecclestone che era stato nominato Presidente della Formula One Constructors Association (FOCA), si aggiudic\u00f2 in Svezia con Niki Lauda e John Watson una facile doppietta prima che la soluzione venisse vietata a causa della elevata quantit\u00e0 di pietrisco che la ventola \"sparava\" contro le vetture che seguivano.\nA Monza, la seconda guida della Lotus, Ronnie Peterson, ancora in corsa per il mondiale, fu coinvolto in un incidente multiplo dopo la partenza Gran Premio d'Italia a Monza. La sua Lotus prese fuoco. Estratto dalla vettura con fratture alle gambe, vide le sue condizioni aggravarsi: operato di urgenza mor\u00ec a causa una embolia improvvisa.\nInizialmente le accuse degli altri piloti sulla responsabilit\u00e0 dell'incidente si diressero verso Riccardo Patrese, che venne boicottato dal resto del gruppo e prefer\u00ec non prendere parte al Gran Premio successivo. Verr\u00e0 scagionato dal tribunale di Milano 5 anni dopo e la responsabilit\u00e0 assegnata a Hunt.\nPer il 1979 la Ligier, la risorta scuderia Williams e la sorpresa Ferrari, malgrado l'handicap del Flat-12 che ostruiva le gallerie aerodinamiche, produsse progetti di ali per le vetture che erano pi\u00f9 efficaci di quelle della Lotus 79. Questo fatto obblig\u00f2 la Lotus a introdurre frettolosamente la nuova 80 che andava un passo avanti il concetto di effetto suolo (era inteso originariamente per funzionare senza le ali, soltanto con i piedini laterali \u2013 sidepods \u2013 a effetto suolo) e non ha mai dimostrato di essere competitiva. La Renault insisteva col motore turbo, malgrado i frequenti guasti che gli provocarono il soprannome di \"Little Yellow Teapot\" (Piccola Teiera Gialla), e vinse finalmente la prima gara sul circuito di Digione nel Gran Premio di Francia con la RS10 che riusciva a conciliare la potenza del motore turbo e l'aerodinamica dell'effetto suolo.\nHunt annunci\u00f2 il ritiro improvvisamente dopo il Gran Premio di Montecarlo. Fu anche annullato il previsto Gran Premio di Svezia, sul Circuito di Anderstorp per mancanza di copertura economica.\nLe nuove tecnologie introdotte dalla Renault e la Lotus sfociarono nella celebre guerra tra la FISA e la FOCA dei primi anni \u201880. I motori turbo erano macchine complesse di cui la disposizione limitava l'effetto suolo \"tunnel\" sotto la vettura. Erano ancora una tecnologia emergente ed impegnativa, costosa e poco affidabile. Era per\u00f2 spinta da molti costruttori come Renault, Ferrari e Alfa Romeo che seguirono quella strada, insieme alla BMW. In opposizione, il motore poco costoso, affidabile e stretto della Ford-Cosworth DFV \u2013 la sigla sta per Double Four Valve \u2013 nei suoi due modelli 28 e 29, ancora usato dalla maggior parte delle squadre pi\u00f9 di una decade dopo la sua effettiva introduzione, si prestava bene ed era altamente efficiente per la resa aerodinamica sull'effetto suolo. Questi due gruppi erano rappresentati da due entit\u00e0 politiche \u2013 il governo dello sport FISA, con a capo il francese Jean-Marie Balestre, e la FOCA, governata da Bernie Ecclestone.\nIl primo gruppo sosteneva una stretta limitazione all'effetto suolo per ottenere il massimo vantaggio dalle loro potenti turbo. Il secondo gruppo invece sosteneva un effetto suolo senza restrizioni per riequilibrare il deficit esistente sui cavalli di potenza. Ma c'erano anche questioni finanziarie, che alla fine dei conti risultarono pi\u00f9 importanti. In confronto ai grandi costruttori con budget illimitati, quelli piccoli desideravano avere una larga parte dei proventi della Formula 1 per poter rimanere competitive.\nLe battaglie tra FISA e FOCA durante i primi anni '80 oscurarono gli eventi sulla pista. Il sudafricano Jody Scheckter diede alla Ferrari il suo ultimo titolo mondiale nel 1979 prima dei suoi 21 anni di digiuno, ma l'attenzione era altrettanto focalizzata sul giovane canadese Gilles Villeneuve. L'australiano Alan Jones e il finlandese Keke Rosberg portarono al successo Frank Williams nelle rispettive stagioni 1980 e 1982, mentre il giovane brasiliano Nelson Piquet vincere titoli per la scuderia Brabham di Ecclestone nel 1981 e 1983.\nNel 1981, si arriv\u00f2 ad un passo da una scissione. I team dell'orbita di Bernie Ecclestone decisero di fondare un proprio campionato autonomo, mentre i grandi costruttori Renault, Ferrari, Alfa Romeo, Ligier (supportata dal groppo Peugeot, con i motori Matra ribattezzati Talbot), insieme ad Osella e all'esordiente Toleman, erano decisi a rimanere nel campionato FISA. Fu trovato un compromesso dieci giorni prima della prima gara del campionato \"secessionista\", il Gran Premio del Sudafrica, che disput\u00f2 come gara fuori campionato.\nPatrick Depailler rimase ucciso nel 1980, durante una sessione di test a Hockenheim, probabilmente a causa delle forti accelerazioni laterali che causarono un black out nella veloce Ostkurve. Un doppio, impressionante colpo per la Ferrari nel 1982, con la morte di Gilles Villeneuve, a causa di un grave incidente avvenuto durante le prove del Gran Premio del Belgio a Zolder e le gravi ferite alle gambe che fermarono la carriera del compagno di squadra Didier Pironi solo poche settimane pi\u00f9 tardi nelle prove del Gran Premio di Germania ad Hockenheim, contribuirono a propendere all'eliminazione delle vetture ad effetto suolo.\nIL Coswoth DFV fu utilizzato in quegli anni anche in altre categorie, a cominciare dalla serie nazionale britannica \"Aurora\" che si gareggi\u00f2 tra il 1978 e il 1980 e nel 1982. In quel campionato correvano, come nel Sudafrica dei primi anni '70, le vetture dismesse dai costruttori britannici, manche modelli come la March 781 e la Chevron, costruiti specificamente per quella serie. Nel 1980 la serie vide la sudafricana Desir\u00e9 Wilson passare alla storia per essere l'unica donna a vincere una gara su una vettura di Formula 1 quando trionf\u00f2 a Brands Hatch con una vecchia Williams.\nDopo parecchi anni di difficolt\u00e0 e scarsi risultati la McLaren si fuse con il Project-4 team di Formula 2, di Ron Dennis. La McLaren MP4/1 (McLaren Project-4) introdusse nel 1981 il primo telaio a fibra composta di carbonio, un'innovazione che, malgrado i dubbi iniziali sull'assorbimento degli urti, venne mano a mano adottato da tutte le squadre dalla met\u00e0 della decade. L'uso di materia a base di fibra di carbonio e kevlar al posto del classico alluminio permise la realizzazione di vetture, pi\u00f9 leggere, pi\u00f9 rigide torsionalmente e pi\u00f9 sicure.\nIl titolo piloti 1983, vinto da Piquet con la Brabham-BMW di Bernie Ecclestone, che era ancora a capo dei diritti delle scuderie non manifatturiere, fu il primo titolo piloti vinto in sella ad un motore turbo. Nel 1982-83, le dispute tra la FISA e la FOCA erano risolte con sempre pi\u00f9 potere economico per quest'ultima.\nIl 1983 vide anche la 368\u00aa e ultima gara per vetture di Formula 1 non valida per il campionato, la Race of Champions a Brands Hatch, vinta dal Campione del Mondo uscente Keke Rosberg su Williams Cosworth dopo una dura battaglia con lo statunitense Danny Sullivan.\nL'arrivo di altri fornitori di motori Turbo (BMW, Honda, Hart, Tag-Porsche) fece s\u00ec che entro dopo il 1983 solo la Tyrrell corse ancora con i vecchi motori DFV.\nI problemi sulla sicurezza aiutarono finalmente a risolvere le dispute; dopo quasi 50 anni, la potenza realizzata dalle vetture turbo potrebbe infine battere i 640 cavalli di potenza (477\u00a0kW) prodotti dalle sovralimentate Mercedes-Benz W125 del 1937, senza un consumo enorme di carburante speciale molto esplosivo. Nel 1986, qualche motore veniva spinto oltre i 1000 cavalli di potenza (750\u00a0kW) nelle prove di qualificazione. Il dinamometro della BMW, che riusciva a misurare i 1000 cavalli, era incapace di rilevare la misura di potenza dei loro motori da qualifica - Paul Rosche ne stimava una largamente superiore ai 1300 cavalli.\nTra il 1982 e 1983 si diffuse su idea del progettista della Brabham, Gordon Murray, l'abitudine di prevedere una sosta ai Box per cambiare gomme e rifornire benzina. Questo permetteva di avere gomme sempre performanti e vetture pi\u00f9 leggere anche di 100 chili in ordine di marcia.\nNel 1984 si arriv\u00f2 per limitare le prestazioni a vietare i rifornimenti e limitare i consumi dei motori (220 lt a GP nel 1984, poi ridotti ancora nel 1986 e nel 1988).\nDominio di McLaren e Williams (1984-1993).\nCon le controversie lasciate definitivamente alle spalle, le scuderie di Formula 1 fiorirono con il resto degli anni '80 e i primi anni \u201890. Malgrado l'oppressivo dominio di due squadre \u2014 McLaren e Williams \u2014 questo periodo \u00e8 visto dagli osservatori come uno dei pi\u00f9 luminosi nei 50 anni di storia della F1.\nNiki Lauda, al rientro dopo un primo ritiro nel 1982, super\u00f2 il suo compagno di squadra Alain Prost nella corsa al titolo nella stagione 1984 soltanto per mezzo punto di scarto, il minore distacco dal secondo classificato registrato della storia. Da segnalare che la classifica fu, secondo alcuni, falsata dopo l'interruzione per pioggia del Gran Premio di Montecarlo, che provoc\u00f2 l'assegnazione di met\u00e0 punteggio. Prost vinse quella corsa, ma il debuttante Ayrton Senna dest\u00f2 grande impressione con la modesta Toleman, piazzandosi secondo. Era il principio di una rivalit\u00e0 tra i due uomini che continu\u00f2 per quasi un decennio. La McLaren motorizzata con il turbo TAG Porsche conquist\u00f2 tre titoli mondiali consecutivi, i primo con Lauda gli altri due con Prost nel stagione 1985 e nel 1986.\nLa stagione 1986 fu un'altra combattuta sino all'ultimo. Le Williams motorizzate Honda di Nelson Piquet e Nigel Mansell avevano un notevole vantaggio tecnico, ma la mancanza di ordini di scuderia fece s\u00ec che i due si ostacolassero, mentre Prost, prima guida della McLaren dopo il definitivo ritiro di Lauda, pot\u00e9 restare in corsa, anche grazie all'affidabilit\u00e0 della vettura. La Williams vinse facilmente il Campionato Costruttori in quell'anno, mentre il titolo piloti fu deciso solo al Gran Premio finale della stagione, in Australia. Prost vinse il titolo dopo che entrambi i piloti Williams soffrirono di problemi agli pneumatici.\nIl 1986 fu per\u00f2 funestato da gravi incidenti, soprattutto quello occorse ad Elio De Angelis, durante dei test al volante della Brabham, al circuito Paul Ricard. Questo port\u00f2 la federazione a prevedere delle grosse limitazioni ai motori Turbo e il definitivo abbandono dal 1989.\nIl 1987 fu invece un dominio totale della Williams - Honda con il pi\u00f9 regolare Piquet vincitore del suo terzo titolo davanti a Mansell.\nLa stagione 1987 vide anche il ritorno dei motori atmosferici in Formula 1, dopo un'annata \u2013 quella del 1986 \u2013 caratterizzata soltanto dal turbo e considerata inoltre quella delle vetture pi\u00f9 potenti della storia. La cilindrata fu aumentata a 3.5 litri, e i motori turbo vennero limitati con una valvola (mutata dalla Indycar) che limitava la pressione di sovralimentazione a 4,5 bar, ridotti poi a 2,5 nella stagione 1988 e nella capacit\u00e0 del serbatoio per limitare il loro effetto, con il divieto totale introdotto nel 1989.\nCi\u00f2 nonostante, ancora per due anni dettarono legge gli ultimi motori turbo: la Williams vinse facilmente nel 1987, mentre il 1988 fu appannaggio della McLaren, con il nuovo propulsore Honda (quest'ultima lasci\u00f2 la Williams sul finire dell'annata precedente) che ritorn\u00f2 in splendida forma con il team dei fuoriclasse Prost e Senna vincitore di 15 delle 16 gare in programma, un record ancora oggi imbattuto. Fu il brasiliano che emerse da vincitore, conquistando il primo dei suoi tre titoli mondiali.\nNel 1989 i turbo furono banditi, ma il dominio della McLaren, sempre motorizzata Honda, continu\u00f2 per le tre stagioni successive. Prost vinse il terzo titolo nel 1989, Senna lo conquist\u00f2 nelle stagioni 1990 e 1991.\nFurono gli anni in cui esplose un'acerrima rivalit\u00e0 dai due piloti, culminata da una doppia collisione nei Gran Premi del Giappone a Suzuka nel 1989 e 1990. Nel 1989 Prost \"chiuse la porta\" durante un tentativo di sorpasso in frenata del compagno di squadra mentre Senna l'anno dopo si sent\u00ec libero di buttare fuori dalla gara del 1990 Prost (passato alla Ferrari).\nSenna, naturalmente, si era preoccupato della minaccia (e opportunit\u00e0) portata dalla risorta Williams, adesso motorizzata Renault, che si preparava a dominare la Formula 1 per i successivi sette anni.\nPi\u00f9 dei motori Renault, tuttavia, da cui ha permesso alla Williams e pi\u00f9 tardi alla Benetton di dominare la Formula 1 dal 1992 al 1997. Nei primi anni \u201890, le scuderie iniziarono a introdurre aiuti elettronici al pilota, e il loro uso si sparse con estrema rapidit\u00e0. Le sospensioni attive (anticipate dalla Lotus nel 1987), i cambi semi-automatici (Ferrari nel 1989), e il controllo di trazione (Williams nel 1991) divennero essenziali per competere. Qualcuna di queste tecnologie erano state prese in prestito alle contemporanee automobili da strada. Altri invece vennero sviluppati appositamente per essere utilizzati in pista e pi\u00f9 avanti presero la via degli autosaloni. Erano tutte vetture capaci di andare a velocit\u00e0 sempre maggiori in rapporto alla capacit\u00e0 di spesa delle diverse scuderie. La FIA, consapevole che l'eccesso di tecnologia minasse totalmente l'abilit\u00e0 del pilota, tolse l'elettronica nel 1994. Naturalmente, molti osservatori sostennero che tale eliminazione derivasse dal fatto che la FIA non avesse i mezzi necessari per supportare tali aiuti ai piloti. Neppure queste controversie diminuirono l'entusiasmo degli sportivi britannici quando Nigel Mansell vinse il titolo nel 1992 e fu il primo pilota a ritirarsi da campione del mondo, dopo un decennio di tentativi falliti, n\u00e9 gli sportivi francesi quando nel 1993 Alain Prost vinse il suo quarto e ultimo titolo ritirandosi anch'egli come il collega inglese. Entrambi i piloti guidavano le vetture della Williams.\nNel 1994 vi fu la reintroduzione del rifornimento di carburante ai pit stops: le gare vennero trasformate in una serie di sprint, con il risultato conseguente che le strategie finirono per guadagnare importanza rispetto all'abilit\u00e0 del pilota.\nLe telecamere leggere delle televisioni erano diventate pratica comune nei primi anni '90. Prosegu\u00ec inoltre il trend di collaborazioni ufficiali tra grandi costruttori e team di formula 1, anche grazie ad una miglior immagine e ai miglioramenti alla sicurezza.\nIl 1994, sulla carta, doveva essere un'annata di grande interesse: Ayrton Senna aveva lasciato la McLaren per la Williams per rimpiazzare Prost. Il giovane pilota tedesco Michael Schumacher guidava la Benetton motorizzata con i nuovi motori Ford. La McLaren nutriva grandi speranze per il nuovo motore Peugeot, e la Ferrari era proiettata a cancellare le ultime tre stagioni deludenti con Gerhard Berger e Jean Alesi. Quella stagione fu indimenticabile, ma per motivi ben diversi da quelli previsti.\nIl biennio della Benetton: sicurezza, regolazioni e regolamenti (1994-1995).\nA partire dal 1986, quando Elio De Angelis per\u00ec durante i test sul circuito Paul Ricard a Le Castellet, e fino al 1994 nessun pilota era pi\u00f9 deceduto alla guida di una vettura di Formula 1. C'erano stati parecchi incidenti sconvolgenti (per esempio Nelson Piquet e Gerhard Berger a Imola o Martin Donnelly a Jerez de la Frontera), ma non furono fatali. La velocit\u00e0 delle monoposto della massima serie era aumentata continuamente in otto anni, malgrado i motori turbo fossero stati dichiarati illegali, la riduzione della lunghezza degli pneumatici e la rimozione degli aiuti elettronici al pilota. C'era un \"aria di invincibilit\u00e0\" in Formula 1, una credenza che le vetture fossero intrinsecamente sicure e i piloti non sarebbero pi\u00f9 deceduti.\nAl Gran Premio di San Marino del 1994 questa \"presunzione\" croll\u00f2 bruscamente e drammaticamente, dapprima con le gravi ferite occorse a Rubens Barrichello durante le prove libere del venerd\u00ec poi con la morte di Roland Ratzenberger nelle prove ufficiali del sabato e infine con quella di Ayrton Senna durante la gara. Ancora, Karl Wendlinger rest\u00f2 in stato di coma per due settimane dopo uno scontro al Gran Premio di Montecarlo., oltre ad altri gravi incidenti (uno scontro alla partenza che caus\u00f2 feriti tra gli spettatori, una ruota persa da Alboreto che ferisce 4 meccanici).\nIl conto dei decessi e i due feriti gravi rappresentarono una scossa terribile per tutti. Non solo due piloti rimasero uccisi durante un singolo week-end di gara, ma uno di loro era il tre volte campione del mondo. Sembrava di essere tornati improvvisamente negli anni '70, dove in una stagione di 12 gare, morivano in media due piloti e altri tre o quattro rimanevano gravemente feriti. La FIA reag\u00ec rapidamente e con grandissima severit\u00e0 con cambiamenti importanti da far rispettare per il resto dell'annata e in quelle seguenti, rappresentando l'inizio della spinta da parte della FIA per aumentare la sicurezza in Formula 1.\nMentre cambiamenti significativi non potevano essere fatti alle vetture nel 1994, la FIA richiese la perforazione dei contenitori d'aria (gli \"airboxes\") per ridurre il loro effetto \"ram-air\" e quindi la potenza. Per la stessa ragione i combustibili speciali, in precedenza una strana mistura di benzene e toluene, vennero vietati; soltanto quelli con caratteristiche simili alla benzina commerciale vennero permessi. Per ridurre le forze verso il basso, e quindi la velocit\u00e0 delle vetture in prossimit\u00e0 delle curve, era gi\u00e0 stata introdotta, peraltro gi\u00e0 ad inizio stagione, una speciale \"plancia\" di legno adattata sotto la parte centrale del telaio, forzando una larga sezione del fondo 5\u00a0cm pi\u00f9 lontano dalla pista. Se tale plancia consumandosi venisse portata sopra una certa tolleranza al Regolamento (approssimativamente 10\u00a0mm), la vettura sarebbe stata ritenuta illegale.\nPi\u00f9 avanti, dal 1995, i progetti sono stati richiesti per essere disegnati secondo un piano di riferimento (la mascherina), e rigorose limitazioni sono state fatte rispettare quanto alle tolleranze minime e massime per le funzioni del veicolo (come il formato dell'apertura della cabina di guida, un'idea molto nota nelle serie Champ Car e IndyCar da almeno un decennio, e dei dispositivi aerodinamici, comunemente chiamate ali). Dopo, la massima cilindrata del motore venne ridotta da 3.5 a 3 litri. Ulteriori cambiamenti erano demandati dalla FIA per continuare a provare di mettere un freno nell'incremento di velocit\u00e0 nelle vetture di Formula 1 durante la loro progressione lungo gli anni. Questi cambiamenti includono l'aumento del formato di apertura della cabina di guida (per assicurare l'uscita del pilota con una certa facilit\u00e0, minimizzando possibili impatti laterali), introducendo gli pneumatici con quattro scanalature (per ridurre la velocit\u00e0 in curva e il grip) e la carrozzeria pi\u00f9 stretta (questo complicherebbe il raffreddamento e inoltre ridurrebbe la velocit\u00e0), formati e elementi delle ali rialzati e ridotti (tagliando le forze aerodinamiche, altro elemento di riduzione della velocit\u00e0), e introducendo accurati controlli sulle tolleranze di rigidezza e le misure di accertamento sulle vetture e sulle loro conformit\u00e0 nelle regolazioni prestabilite (per esempio, i test del peso sulle ali e sulla carrozzeria per accertarsi il loro mantenimento integro e non flettessero per dare vantaggi aerodinamici in linea retta).\nLa rapida introduzione di tutti questi nuovi regolamenti \u2013 particolarmente quelli introdotti nel 1994 \u2013 rese l'atmosfera se possibile ancora pi\u00f9 caotica in Formula 1. Michael Schumacher doveva disperatamente combattere per la conquista del suo primo Campionato del Mondo Piloti mentre la sua squadra, la Benetton venne scoperta in frequenti violazioni del Regolamento FIA, e Schumacher venne sospeso di conseguenza per diverse corse. Anche la gara valevole per il titolo in Australia fu controversa, a causa della collisione con il rivale Damon Hill, figlio di Graham, che elimin\u00f2 l'avversario, assicurandosi il mondiale.\nNella stagione 1995 la situazione relativa alla sicurezza cominci\u00f2 dunque a migliorare mentre Schumacher vinceva il suo secondo titolo piloti, e la Benetton il suo primo titolo costruttori con relativa facilit\u00e0, battendo la scuderia Williams di Hill e David Coulthard. Il motore Renault, che ha alimentato entrambe le squadre era virtualmente imbattibile, con la sola Ferrari a contrastarla timidamente con la vittoria singola al Gran Premio del Canada di Jean Alesi, la sua unica vittoria in carriera.\nFine dell'era dei privati (1996-1999).\nPer la stagione 1996, la FIA diede mandato di un pi\u00f9 largo formato della minima grandezza della cabina di guida, con la protezione della testa del pilota, per assicurargli maggiore sicurezza. Come parte del piano per ricostruire la Ferrari, Jean Todt fece ingaggiare Michael Schumacher dal team Benetton in quell'anno, in cambio dei due piloti Alesi e Berger. Ci furono effetti immediati, nel suo primo anno con la scuderia Schumacher vinse tre gare, pi\u00f9 di quanto la squadra aveva ottenuto nei cinque anni precedenti. La Ferrari non poteva ancora lottare per il titolo e Damon Hill diede un impatto forte al suo campionato, conquistando la corona dopo tre anni di tentativi falliti.\nNella stagione 1997, un altro figlio di un pilota leggendario della F1 conquist\u00f2 il titolo ancora una volta con la Williams, e Jacques Villeneuve divenne il quarto pilota a vincere nello stesso anno in Formula One e nel campionato CART (gli altri erano Mario Andretti, Emerson Fittipaldi, e Nigel Mansell). Questa stagione fu pi\u00f9 combattuta della precedente, e Villeneuve conquist\u00f2 il Campionato Piloti soltanto nella gara finale. Ancora una volta, Michael Schumacher ebbe una collisione con il suo rivale nella corsa finale, ma a differenza del 1994 l'evento si ritorse contro di lui: Schumacher non solo venne battuto in gara, ma per aver tentato di buttare deliberatamente fuori dalla pista Villeneuve, gli fu tolta la seconda posizione nel Campionato, pur preservando tutti i risultati ottenuti.\nAlla fine del 1997 la Renault si ritir\u00f2 momentaneamente dalla Formula 1. La McLaren-Mercedes prese la corona di campione per i due anni successivi, entrambi conquistati da Mika H\u00e4kkinen. Nelle prime gare del 1998 il finlandese era veramente irraggiungibile e i suoi contendenti, Schumacher e Villeneuve, potevano solo guardare. Schumacher nel prosieguo della stagione diede vita ad una ammirabile rimonta che lo port\u00f2 a lottare per il titolo fino all'ultima gara, ma lo spegnimento del motore sulla griglia del Gran Premio del Giappone e una successiva foratura nel corso della gara resero il tutto vano. La stagione 1999 fu una stagione combattuta quanto anomala. Villeneuve fu subito fuori dai giochi con la nuova scuderia BAR mentre Schumacher fu a lungo in lotta con H\u00e4kkinen fino a che, a causa di un inconveniente meccanico ai freni, impatt\u00f2 contro le barriere di pneumatici a Silverstone, nel Gran Premio di Gran Bretagna, fratturandosi una gamba. Il suo compagno di squadra Eddie Irvine divenne cos\u00ec primo pilota della Scuderia Ferrari e fin\u00ec lui stesso in corsa per il titolo. Schumacher lo aiut\u00f2 al rientro dopo sei gare saltate e sebbene Irvine perse per solo due punti dal vincitore Mika H\u00e4kkinen, il suo sforzo bast\u00f2 per ridare alla Ferrari il titolo costruttori che non vinceva dal 1983.\nDietro le corse al titolo, tuttavia, vi erano segnali di fermento non incoraggianti di problemi in Formula 1. Nomi presenti per lungo tempo, gloriosi e rispettati come Brabham e Lotus, con il passaggio di Ecclestone alla guida della serie e la scomparsa di Chapman, svanirono subito dalle griglie di partenza. La scuderia francese Ligier si trov\u00f2 in condizioni economiche disperate e venne venduta ad Alain Prost. La scuderia di Ken Tyrrell continu\u00f2 ancora per qualche tempo, con risultati miseri, fino al 1998, quando la BAR rilev\u00f2 il team. La variopinta era delle piccole scuderie fondate da privati stava volgendo al termine e lo stesso accadde con le sponsorizzazioni. Nomi come Larrousse, Dallara, Simtek, Pacific Racing, e Forti non si videro pi\u00f9. Le ultime a chiudere i battenti furono la Jordan, Arrows e la Minardi che sopravvissero ancora qualche tempo. La breve notoriet\u00e0 della Jordan nel 1998 e nel 1999, sotto la guida di piloti di solida esperienza come lo stesso Damon Hill, Heinz-Harald Frentzen, e il fratello minore di Michael, Ralf Schumacher fu l'ultimo sussulto di orgoglio dei privatisti e non rappresent\u00f2 un'autentica rinascita dello sport. Anche un team come la Benetton, di propriet\u00e0 e guida italiani ma di telaio britannico, campioni soltanto pochi anni prima, stava sopravvivendo a malapena. Jackie Stewart fronteggi\u00f2 la sua scuderia dal 1997 al 1999 con il sostegno della Ford ma alla fine arriv\u00f2 la vendita inevitabile e la trasformazione del nome nella Jaguar.\nIl dominio di Schumacher e della Ferrari (2000-2004).\nLa stagione 2000 vide le griglie di partenza di Formula 1 tornare alla normalit\u00e0, con la Jordan uscita rapidamente fuori dai giochi, e la Williams, guardando in prospettiva di una nuova collaborazione con la BMW inizi\u00f2 a riaffermarsi. La lotta nella parte anteriore, tuttavia, era principalmente tra H\u00e4kkinen e Schumacher, entrambi due volte campioni. La Ferrari era in costante miglioramento dall'arrivo in squadra del tedesco, e nel 2000 Schumacher prevalse, diventando tre volte campione alla pari con Senna, e riportando il titolo piloti alla Ferrari per la prima volta dopo 21 anni dai tempi di Jody Scheckter nel 1979. La stagione 2001 vide la Ferrari dominare nettamente sul resto della concorrenza, Schumacher vinse il campionato al Gran Premio di Ungheria e lo port\u00f2 come secondo vincitore pi\u00f9 rapido di sempre, alla pari di Nigel Mansell. La stagione 2002 non ebbe storia: le due Ferrari egemonizzarono il campionato vincendo 15 delle 17 gare in calendario, Michael Schumacher prese pi\u00f9 punti del secondo e terzo classificato messi insieme e incamer\u00f2 il titolo gi\u00e0 nella seconda met\u00e0 di luglio, nel Gran Premio di Francia, battendo quel record eguagliato nell'annata precedente.\nMentre la Ferrari celebrava il suo dominio, lo sport era ancora tribolato dai problemi. Due scuderie private \u2013 la Prost Grand Prix e la Arrows chiusero i battenti per fallimento, l'ultima nel corso della stagione. La Benetton rischi\u00f2 di seguire la loro sorte, fino a quando la scuderia venne acquistata dalla Renault, che rientr\u00f2 in Formula 1 portandosi dietro il direttore tecnico del team italo\u2013britannico, Flavio Briatore. Intanto alla Minardi si stava facendo le ossa un giovane pilota di belle speranze, Fernando Alonso. Eventuali altri problemi di disturbo erano nell'unica scuderia in apparenza solida, la Ferrari. Mentre la Formula 1 non era sconosciuta alle squadre che monopolizzavano i podi del vincitore, le azioni della Ferrari durante il 2002 fecero scalpore, e in particolare i finali contestati del Gran Premio d'Austria e in quello degli Stati Uniti. A molti osservatori era sembrato che lo spirito sportivo non avesse pi\u00f9 spazio in Formula 1, quello che rendeva possibile il detto della \u201cvittoria a tutti i costi\u201d troppo lontano. Queste valutazioni e la presenza notevolmente declinante dei team ma anche degli spettatori sui circuiti nell'ultima parte del 2002, fu un serio problema per uno sport che era il pi\u00f9 costoso \u2013 e, cosa importante, il pi\u00f9 lucrativo grazie all'avvento delle multinazionali \u2013 del mondo in quel tempo.\nNella stagione 2003, nonostante regolamenti cambiati pesantemente per impedire che lo strapotere di una squadra avvenisse di nuovo, Schumacher vinse il campionato ancora una volta. Guidando una vettura, la F2003-GA forse tra le pi\u00f9 raffinate mai costruite dalla casa di Maranello e dedicata a Gianni Agnelli, ma anche piuttosto complicata, ebbe una lotta strettissima con il finlandese Kimi R\u00e4ikk\u00f6nen e il colombiano Juan Pablo Montoya, ma Schumacher prevalse di un solo punto nel Gran Premio del Giappone a Suzuka. Il 2003 era sembrato un balsamo perfetto per rinfrescare le memorie della stagione precedente, con 8 corse vinte da piloti diversi (incluse le prime vittorie di Fernando Alonso, passato alla Renault, Kimi R\u00e4ikk\u00f6nen e il romano Giancarlo Fisichella che riporta un pilota italiano sul podio pi\u00f9 alto della Formula 1 dopo parecchi anni), e cinque team differenti, incluse la stessa Renault (per la prima volta in 20 anni) e la Jordan, che agguant\u00f2 una vittoria fortunata nel selvaggio e incredibile Gran Premio del Brasile.\nNella stagione 2004 la Ferrari e Schumacher ritornano a dominare interamente il campionato, vincendo entrambi i titoli con facilit\u00e0. Una nuova corsa nel Bahrein fece il suo debutto in aprile e un'altra nuova gara in Cina venne messa in calendario a settembre. Inizialmente si pens\u00f2 all'introduzione di queste nuove corse a scapito dei prestigiosi Gran Premi europei come quello britannico e italiano, che rischiavano la rimozione dal campionato, ma alla fine risult\u00f2 preferibile aumentare a 18 il numero di gare stagionali. Secondo Ecclestone, lo spostamento serviva a incrementare l'estensione globale della serie, nonostante le rigide restrizioni applicate in diversi paesi europei (in primis il Belgio) sulla pubblicit\u00e0 al tabacco da fumo ed altrove poteva rappresentare un fattore. Questo movimento vide la percentuale di gare di Formula 1 svolte fuori dai tradizionali confini europei salivano attorno al 50% \u2013 significante che il Campionato del Mondo, visitante quattro dei sei continenti, preservava il suo nome.\nNonostante il dominio Ferrari (che vinse 15 delle 18 corse), la battaglia nelle retrovie era stata molto pi\u00f9 interessante del 2002, poich\u00e9 le centrali elettriche di McLaren e Williams si tirarono fuori da un orrendo inizio con delle nuove vetture pi\u00f9 radicali nel progetto. Come previsto da tempo, la Renault fu assai rapida nel capitalizzare le sfortune dei due vecchi team britannici, ma la reale sorpresa era rappresentata dalla British American Racing, capitanata da Jenson Button. Nonostante non avesse mai vinto una gara, Button otteneva piazzamenti regolari sul podio, sul secondo o terzo gradino, e con il compagno di squadra giapponese Takuma Sat\u014d riesce a cucire un secondo posto nel Campionato Costruttori, lasciando terza la Renault con il pescarese Jarno Trulli che ottenne una consolante vittoria a Monaco. Montoya e R\u00e4ikk\u00f6nen potevano sperare in vittorie solitarie per i loro team, finendo al quarto o al quinto posto nei risultati.\nLa decisione della Ford di uscire dalla Formula 1 come fornitore di motori alla fine della stagione 2004 espose alla vulnerabilit\u00e0 totale qualche piccola scuderia. Non soltanto la loro squadra Jaguar venne venduta alla compagnia austriaca di bevande energetiche Red Bull, ma le poche scuderie indipendenti ancora presenti, che usavano tradizionalmente i motori Ford, hanno trovato i rifornimenti di motori in uno stato precario.\nLa Renault spodesta la Ferrari (2005-2006).\nNella stagione 2005, la Formula 1 vide la Ferrari uscire subito fuori dai giochi, con il team Renault dominare la prima parte della stagione e Fernando Alonso mostrare una chiara sicurezza per tutto il campionato. Nella seconda parte della stagione la McLaren dimostr\u00f2 significativi progressi, con risultati costantemente migliorati e un riscontro di vittorie da 6 sulle 7 corse. Tuttavia la poca affidabilit\u00e0 della vettura inglese, a fronte di prestazioni invidiabili, permise ad Alonso di controllare per tutta la stagione.\nPer un istante era sembrato che R\u00e4ikk\u00f6nen potesse lottare seriamente con Alonso, ma a tre gare dalla fine, in Brasile Alonso fu il primo spagnolo e il pi\u00f9 giovane Campione del Mondo, battendo dopo 33 anni il record di Fittipaldi. Il Campionato Costruttori sembrava di facile conquista per la McLaren, che era considerata l'automobile pi\u00f9 veloce del lotto e nel corso della stagione era migliorata in affidabilit\u00e0. Il cambio di regolamenti avvenuto in quell'anno \u2013 due in particolare, il divieto del cambio degli pneumatici e soprattutto quello del motore dopo due gare \u2013 e un inopinato ritiro di Juan Pablo Montoya nella gara finale della stagione, il Gran Premio di Cina a Shanghai, assicur\u00f2 anche quel titolo alla Renault. Una statistica ha dimostrato il dominio dei due team: si sono lasciati sfuggire soltanto una gara, il controverso Gran Premio degli Stati Uniti (alla quale parteciparono solo tre scuderie), la sola gara che Schumacher e la Ferrari hanno vinto in quell'annata.\nI piccoli team specialisti finirono per sparire a partire dal settembre 2005, con la Minardi acquistata dalla Red Bull e rinominata Scuderia Toro Rosso per gareggiare come team satellite della stessa Red Bull Racing. La Jordan venne acquistata dalla multinazionale dell'acciaio russo\u2013canadese Midland nei primi mesi del 2005 e cambi\u00f2 il nome in Midland F1 per la stagione 2006. Nel giugno 2005, la BMW acquist\u00f2 la maggioranza delle azioni della Sauber, cambiando il nome alla scuderia, mentre la Williams cess\u00f2 la collaborazione con la BMW fornendo una disposizione commerciale preferenziale con la Cosworth. Allo stesso modo, la Honda acquist\u00f2 le azioni della BAR e rientr\u00f2 a tutti gli effetti come scuderia. Per il 2006 le scuderie manufattrici raggiunsero il livello pi\u00f9 basso di presenza mai toccato in precedenza nella storia dello sport.\nLa stagione 2006 fu l'ultima ad avere due fornitori degli pneumatici, la giapponese Bridgestone e la francese Michelin. Quest'ultima, probabilmente scottata dalle controversie suscitate nella gara statunitense del 2005, annunci\u00f2 il ritiro anticipato al termine del 2006 \u2013 il termine prefissato era alla fine del 2007 \u2013 poich\u00e9, secondo una disposizione della FIA del dicembre 2005 che prevedeva un unico fornitore degli pneumatici, non voleva rimanere l'unica fornitrice. La Bridgestone fornir\u00e0 dunque in esclusiva le gomme in Formula 1 fino al 2010 compreso.\nLa Renault e Fernando Alonso confermarono i successi nei campionati Costruttori e Piloti, ma la stagione fu pi\u00f9 combattuta del previsto. La regola del cambio di motore rimaneva invariata, ma venne reintrodotto il cambio degli pneumatici e un nuovo sistema di qualifiche, il cosiddetto \u201cknock-out\u201d che rimpiazzava definitivamente il poco gradito, da pubblico e piloti, \u201cgiro secco\u201d. Il campione del mondo spagnolo conquist\u00f2 sei vittorie (quattro di queste furono consecutive), mentre Giancarlo Fisichella vinse la terza gara della sua carriera. Schumacher e la Ferrari, dopo un inizio stentato, iniziano la rimonta vincendo quattro gare nel periodo estivo, da Imola a Hockenheim.\nJenson Button vinse la sua prima gara in Formula 1 al Gran Premio di Ungheria, mentre Alonso venne costretto al ritiro per problemi meccanici e Schumacher non fece di meglio. Furono proprio alcuni errori strategici del pilota tedesco \u2013 non ultima, la controversa fermata (o blocco volontario) della vettura nella curva a 180\u00ba della \"Rascasse\" durante le qualifiche a Montecarlo \u2013 a risultare alla lunga decisivi. Il suo compagno di squadra Felipe Massa vinse il Gran Premio di Turchia, Alonso estese il vantaggio su Schumacher, ma nelle due gare successive a Monza, grazie alla rottura del motore della Renault di Alonso, e a Shanghai il pilota tedesco si port\u00f2 in perfetta parit\u00e0, completando la rimonta.\nQuando sembrava che il titolo stesse scivolando nelle mani del tedesco, ecco che in Giappone deve subire la rottura del motore a 17 giri dalla conclusione e in Brasile fu alle prese con un problema al sistema di rifornimento, che lo obblig\u00f2 a partire dalla quinta fila. Nel prosieguo della gara sub\u00ec un contatto con Fisichella che lo fece ripartire dai box in ultima posizione, da cui inizi\u00f2 una splendida rimonta fino al quarto posto. Ad Alonso basta un piazzamento a punti per confermarsi, diventando cos\u00ec il pi\u00f9 giovane campione del mondo ad aver conquistato per due volte consecutive il titolo mondiale. Felipe Massa vince la seconda gara in carriera davanti al suo pubblico, esattamente come fece Senna nel 1993.\nLa spy-story ed il blocco dei propulsori (2007-2008).\nLa stagione 2007 \u00e8 caratterizzata dal congelamento dello sviluppo nei progetti e nelle caratteristiche dei motori V8 al termine del 2006, i motori non dovranno essere pi\u00f9 ritoccati almeno fino al termine della stagione 2008, anche se il primo atto ufficiale della \"Formula One Commission\", il nuovo organismo unitario decisionale sui regolamenti, ha espresso il parere di allungare almeno di altri due anni tale blocco, e quindi fino al 2010 quando sar\u00e0 previsto un ritorno al motore turbocompresso, alimentato stavolta a gasolio. Sono consentite solo modifiche di rifinitura allo scopo di portare il regime massimo di rotazione del V8 a 19.000 giri. Ci\u00f2 significa che chi avesse commesso qualche errore nel progetto, dovr\u00e0 portarselo dietro per due o quattro anni. La lista dei componenti da sostituire \u00e8 stata presentata dalle scuderie alla FIA prima della fine del 2006, in modo da garantire maggiore affidabilit\u00e0. La realizzazione materiale del motore deve avvenire entro la gara di apertura della stagione e da quel momento ogni ulteriore modifica sar\u00e0 consentita soltanto per cause di forza maggiore \u2013 fallimento del fornitore o uscita di produzione di un componente \u2013 oppure per diminuire i costi di produzione.\nA livello agonistico fu la prima stagione dopo 15 anni senza Michael Schumacher, con Alonso passato alla McLaren e R\u00e4ikk\u00f6nen andato in Ferrari. Con l'uscita di scena di Jacques Villeneuve e Juan Pablo Montoya, si devono confermare i buoni propositi \u2013 il polacco Robert Kubica e Nico Rosberg, entrambi in attesa di conferme \u2013 e si scoprono nuovi talenti come il britannico Lewis Hamilton, primo pilota di colore a gareggiare in Formula 1. Proprio Hamilton fu protagonista di una eccezionale stagione d'esordio in cui, contro avversari del calibro di Alonso e R\u00e4ikk\u00f6nen, si ritrov\u00f2 vicinissimo alla vittoria del titolo mondiale.\nDopo un errore in Cina, in cui si ritir\u00f2 perdendo il primo \"match point\", in Brasile, ultima gara del campionato, Hamilton non riusc\u00ec a conquistare i punti necessari, e la vittoria di gara e campionato andarono inaspettatamente a R\u00e4ikk\u00f6nen, che era rimasto alle spalle di Alonso e Hamilton per tutta la stagione. L'ultimo pilota della Finlandia a vincere la corona iridata era stato Mika H\u00e4kkinen, nel 1999.\nR\u00e4ikk\u00f6nen vince con 1 punto di vantaggio sui 2 avversari della McLaren, riuscendo dove aveva precedentemente fallito.\nLa stagione 2008 vide la conferma del talento di Lewis Hamilton. Con Alonso tornato alla Renault in seguito agli screzi dell'anno precedente derivati dalla lotta interna con il compagno Hamilton, il campionato vide una accesa lotta tra l'inglese e Felipe Massa, mentre il campione del mondo R\u00e4ikk\u00f6nen, in testa nella prima met\u00e0 di campionato, si dovette accontentare del terzo posto dopo una seconda parte pessima, a pari punti con un ispirato Kubica, su una BMW competitiva. Il mondiale si decise ancora una volta in Brasile, all'ultima curva, con Hamilton che agguanta il punto necessario per diventare campione del mondo, strappando il record di giovinezza di Alonso.\nDalla Brawn all'ascesa della Red Bull (2009-2013).\nSull'onda della crisi economica che colp\u00ec tutti i settori e in particolare quello dell'auto, tra il 2008 e il 2009 uscirono di scena la Honda (il cui materiale \u00e8 stato poi acquistato dalla Brawn), la BMW Sauber e la Toyota.\nIl campionato di Formula 1 2009, vinto dall'inglese Jenson Button su Brawn GP, fu caratterizzato da numerose polemiche, derivanti dall'iniziale sospetto di irregolarit\u00e0 del fondo vettura del team di Ross Brawn (successivamente respinto dalla FIA) e dal conflitto che coinvolse direttamente la FIA di Max Mosley e la FOTA. Questa associazione, che raggruppava diversi team, aveva a capo Luca Cordero di Montezemolo, il quale, al culmine della tensione, minacci\u00f2 un possibile ritiro della Ferrari dalla F1, seguito successivamente dalla Renault. Nel corso della stagione, le Brawn si dimostrarono molto veloci, con Button trionfante sei volte nelle prime sette gare; sul finire del campionato, tuttavia, la Red Bull vide un'ascesa delle sue prestazioni. Nelle qualifiche del Gran Premio di Ungheria, Felipe Massa fu coinvolto in un serio incidente, che lo costrinse alla sostituzione da parte di Luca Badoer e Giancarlo Fisichella. \nIl 2010 vide il rientro nelle corse di Michael Schumacher e della Mercedes GP, la quale prende il posto della Brawn GP, mantenendo per\u00f2 Ross Brawn come responsabile operativo. A partire da questo campionato, la Red Bull si afferm\u00f2 definitivamente grazie alla competitiva RB6, progettata dal disegnatore Adrian Newey, e ai due piloti Mark Webber e Sebastian Vettel. La stagione 2010 fu molto combattuta, con cinque piloti in corsa per il titolo per tutta la stagione (Sebastian Vettel, Mark Webber, Fernando Alonso, Jenson Button e Lewis Hamilton). Al termine del GP del Brasile la Red Bull vinse il titolo costruttori; nell'ultimo GP, ad Abu Dhabi, l'autore della pole position Sebastian Vettel, conquist\u00f2 il suo primo titolo di Formula 1. \nIl 2011 inizia con novit\u00e0 regolamentari come il KERS (gi\u00e0 introdotto nel 2009 ma non utilizzato nel 2010), il DRS e le nuove gomme fornite dalla Pirelli. Nonostante le novit\u00e0, Vettel e la Red Bull riuscirono a conservare le prestazioni dell'anno precedente, con il tedesco che ottenne il suo secondo titolo mondiale in Giappone, con quattro gare di anticipo. \nIl 2012, che segn\u00f2 il ritorno del finlandese Kimi R\u00e4ikk\u00f6nen nello sport, vide un inizio molto combattuto, caratterizzato da sette vincitori diversi nelle prime sette gare, con i Gran Premi di Cina e di Spagna che hanno visto rispettivamente le prime vittorie in carriera di Nico Rosberg e di Pastor Maldonado. La Red Bull non si dimostr\u00f2 superiore come nell'annata precedente, permettendo allo spagnolo Alonso, principale contendente per il mondiale, di ottenere una posizione favorevole per la vittoria del campionato. Nella seconda parte della stagione, tuttavia, la scuderia austriaca recuper\u00f2 terreno, permettendo a Sebastian Vettel di vincere il suo terzo titolo mondiale consecutivo, diventando il pi\u00f9 giovane pilota a raggiungere questo traguardo. \nIl 2013 si apr\u00ec con il trasferimento di Lewis Hamilton alla Mercedes, il secondo ritiro di Michael Schumacher, e con il notevole calo di prestazioni della McLaren, che non riusc\u00ec ad ottenere alcun podio nel corso della stagione. La prima parte della stagione si rivel\u00f2 equilibrata; tuttavia, Sebastian Vettel riusc\u00ec ad assumere dal Gran Premio di Malesia la testa del campionato e a trionfare negli ultimi nove Gran Premi, aggiudicandosi il suo quarto successo mondiale e diventando cos\u00ec il pilota ad aver realizzato pi\u00f9 vittorie consecutive e il pi\u00f9 vincente in una sola stagione (13 vittorie) a pari merito con Michael Schumacher.\nIl ritorno al turbo e il dominio Mercedes (2014-oggi).\nIl vide il passaggio dai motori V8 da 2,4 l ai V6 turbo da 1,6 l; si tratt\u00f2 del primo ritorno alla sovralimentazione da quando questa fu bandita, venticinque anni prima. Le marce passarono da 7 a 8, mentre, con l'introduzione di sistemi quali \"brake-by-wire\" ed ERS, nonch\u00e9 soprattutto con l'adozione di una doppia alimentazione combinata termica ed elettrica, i motori vennero ribattezzati con il termine \"power unit\".\nLa prima stagione con i nuovi regolamenti, vide il dominio totale della Mercedes che fa bottino pieno: vince 16 gare su 19, realizza 11 doppiette, in tutte le gare ha portato sempre un pilota sul podio, incamera 701 punti e conquista sia il titolo costruttori sia quello piloti, che fin dalle prime uscite si indirizza verso un duello tra i due alfieri della casa, Lewis Hamilton e Nico Rosberg. L'inglese, dopo i problemi al motore in Australia, vince le successive 4 gare, superando Rosberg in classifica. Ma a Monaco, con un errore del tedesco in qualifica, comincia il duello. Rosberg fa sua quest'ultima gara, oltre ad Austria e Germania, mentre Hamilton, tra rotture ed errori in qualifica, trionfa solamente in Gran Bretagna, davanti al suo pubblico. Il GP di Spa vedr\u00e0 l'apice della lotta tra i due: al secondo giro il tedesco, nel tentativo di superare il rivale, gli buca una gomma; sar\u00e0 la fine dei sogni di gloria per Rosberg, infatti dalla successiva prova di Monza comincia la cavalcata trionfale di Hamilton, che vince 6 delle ultime 7 gare e nell'appuntamento finale ad Abu Dhabi, oltre alla gara conquista il suo secondo titolo mondiale.\nL'unico pilota non a bordo della Mercedes a vincere le restanti 3 gare \u00e8 stato Daniel Ricciardo sulla Red Bull, che nel corso della stagione ha costantemente battuto il compagno di squadra Sebastian Vettel. Oltre al campione uscente, le maggiori delusioni sono state la Ferrari, che nonostante abbia gareggiato con due campioni del mondo quali Alonso e Raikkonen, ha ottenuto solamente due podi, entrambi con lo spagnolo, e la Lotus che, perso il finlandese, ottenne solamente 10 punti, in una stagione che la vide arrancare nelle retrovie per via della scarsa competitivit\u00e0 del motore Renault. La stagione va ricordata per l'impresa compiuta da Jules Bianchi nel Gran Premio di Montecarlo, capace di portare alla Marussia i suoi primi e unici 2 punti della sua storia. Il francese, per\u00f2, cinque mesi dopo a Suzuka ha un incidente contro una gru, sotto la pioggia, posizionata per rimuovere la vettura incidentata di Adrian Sutil nello stesso punto; mai pi\u00f9 risvegliatori dal coma, Bianchi morir\u00e0 il 18 luglio 2015, in seguito ai danni causati dall'incidente: ventuno anni dopo Ayrton Senna, un pilota trova nuovamente la morte durante una gara di Formula 1.\nNel Hamilton conferma le prestazioni della passata stagione. Delle prime 13 gare, Lewis ne vince 7, ma oltre a Rosberg, dovr\u00e0 guardarsi le spalle anche dalla ritrovata Ferrari ora nelle mani di Sebastian Vettel, che vince in Malesia, in Ungheria e a Singapore, dove il tedesco parte dalla pole e mantiene la testa per tutta la gara. Ci\u00f2 non basta tuttavia a scalfire il vantaggio tecnico della Mercedes che in Russia, con quattro gare d'anticipo, si conferma campione del mondo costruttori, mentre nella gara successiva ad Austin Hamilton si conferma campione del mondo. In questa stagione avviene il debutto, a 17 anni e 166 giorni, dell'olandese Max Verstappen (figlio di Jos) che diventa il pi\u00f9 giovane pilota della storia di questa competizione a prendere parte a una gara ufficiale.\nNel , il titolo di campione mondiale piloti \u00e8 stato vinto per la prima volta dal pilota tedesco Nico Rosberg, dopo una lotta serrata col compagno di squadra Hamilton, mentre quello di campione mondiale costruttori \u00e8 stato vinto per la terza volta consecutiva dalla Mercedes, gi\u00e0 campione nel 2014 e 2015, squadra con la quale ha corso lo stesso Rosberg. Il trofeo per il maggior numero di pole position \u00e8 stato invece vinto per la seconda volta da Lewis Hamilton. Pochi giorni dopo la conquista del titolo, lo stesso Rosberg ha annunciato la sua decisione di abbandonare le corse.\nLa stagione vede un nuovo cambio regolamentare per quanto riguarda l'aerodinamica e le gomme delle monoposto. Le gomme anteriori passano da 245 mm a 305 mm, quelle posteriori da 325 a 405 mm. Le vetture tornano ad avere una larghezza complessiva di 2,000 mm, anzich\u00e9 1,800. Aumenta anche la larghezza dell'ala anteriore, ora di 1,800 mm (come dal 2009 al 2013), con un profilo a freccia e del fondo vettura, fino ad un massimo di 1,600 mm. Il diametro di tutti e quattro gli pneumatici cresce, inoltre, di 1 cm. Per le prime cinque gare della stagione \u00e8 la Pirelli a selezionare le quantit\u00e0 di gomme, delle tre mescole portate, che verr\u00e0 assegnata a ciascun pilota. Fino al Gran Premio di Spagna, la casa milanese ha assegnato ad ogni pilota sette set della mescola pi\u00f9 morbida, quattro di quella intermedia e due di quella pi\u00f9 dura a disposizione per ogni gara. Ci\u00f2 per lo scarso numero di test effettuati sulle nuove coperture. Le nuove gomme comportano un aumento del peso minimo della vettura da 702 a 728 kg. La quantit\u00e0 massima di benzina imbarcabile per la gara viene portata da 100 Kg a 105 Kg, a causa della maggior resistenza aerodinamica delle nuove vetture, mentre il consumo istantaneo rimane invariato a 100kg/h a 10500 giri. Altre modifiche riguardano un aumento del carico aerodinamico grazie ad accorgimenti, come il gi\u00e0 citato fondo allargato, insieme ad un diffusore posteriore di dimensioni maggiorate sia in lunghezza che in altezza (passa da 125 mm a 175 mm, come nel 2010). L'ala posteriore \u00e8 pi\u00f9 bassa (da 950 mm a 800 mm) e larga (da 750 mm a 950 mm), con un andamento obliquo delle paratie laterali, facendola assomigliare ad un parallelogramma, alla vista laterale della monoposto. Il regolamento che aboliva la pinna posteriore, utilizzata fino al 2010, \u00e8 stato eliminato, quindi le squadre hanno la possibilit\u00e0 di adottare, nuovamente, tale soluzione. Le unit\u00e0 motrici utilizzabili, senza incorrere in penalit\u00e0, da questa stagione, sono solamente quattro. Sempre da quest'anno non sar\u00e0 pi\u00f9 possibile accumulare unit\u00e0 motrici sostituendone pi\u00f9 di una durante un evento Gran Premio (come nel caso di Hamilton nel Gran Premio del Belgio 2016). Difatti solo l'ultima unit\u00e0 montata in monoposto potr\u00e0 essere utilizzata per gareggiare. Tutte le altre sostituite verranno \"bruciate\" e non saranno utilizzabili. Le novit\u00e0 regolamentari sembrano rivitalizzare il campionato, con una Ferrari che ritrova la competitivit\u00e0 vincendo due gare nelle prime tre. Successivamente con gli aggiornamenti portati, la Mercedes sembra tornare dominatrice e vince la maggior parte delle gare fino a dopo la sosta estiva con la gara di Monza, la Ferrari riesce a vincere solo a Monaco e in Ungheria, ma Vettel si piazza comunque in ottime posizioni in modo tale da arrivare a Singapore con solo 3 punti di svantaggio su Hamilton. A Singapore entrambe le Ferrari sono vittime di un incidente e costrette al ritiro mentre ottiene la vittoria Hamilton. I successivi appuntamenti in Malesia e Giappone vedono protagonista la scarsa affidabilit\u00e0 motoristica della Ferrari e la strada spianata verso il titolo per Lewis Hamilton che lo conquista in Messico con 2 gare d'anticipo.\nNel la Ferrari d\u00e0 filo da torcere alla Mercedes nella prima parte di stagione, grazie anche a un ritrovato R\u00e4ikk\u00f6nen che d\u00e0 una mano a Vettel per la lotta al titolo costruttori. I numerosi podi del finlandese insieme alle 4 vittorie del tedesco portano la rossa alla pausa estiva a solo 10 punti dalla Mercedes, guidata da un ottimo Hamilton e da un opaco Valtteri Bottas. Nella seconda parte di stagione la Ferrari, come l'anno precedente, cala di prestazione trionfando solo 2 volte. Hamilton vince quindi il suo 5\u00ba mondiale, davanti ai ferraristi Vettel e R\u00e4ikk\u00f6nen; per l'inglese 11 vittorie e 408 punti.\nNel Lewis Hamilton e la Mercedes si confermano ancora una volta campioni del mondo piloti e costruttori. Per il pilota britannico si tratta del sesto titolo mondiale piloti, il terzo consecutivo, mentre la scuderia tedesca conquista il sesto titolo consecutivo del mondiale costruttori. Inoltre, Hamilton stabilisce nuovamente il record del maggior numero di punti conquistati in una stagione (413), battendo quello dell'anno precedente. Charles Leclerc e la Ferrari si aggiudicano per la prima volta il Trofeo Pole FIA per il maggior numero di \"pole position\" conquistate durante l'anno, con sette partenze dalla prima piazzola.\nNel , in una stagione fortemente influenzata dalla pandemia di COVID-19, Lewis Hamilton e la Mercedes vincono il campionato del mondo piloti e costruttori. Per il pilota britannico si tratta del settimo titolo mondiale piloti, quarto consecutivo. Con questo successo Hamilton eguaglia il numero di titoli detenuti dall'ex pilota tedesco Michael Schumacher, e lo supera nella classifica dei Gran Premi vinti, diventando il pilota con il maggior numero di vittorie conquistate. La scuderia tedesca conquista il settimo titolo consecutivo del mondiale costruttori, superando il primato di sei titoli consecutivi detenuto dalla Ferrari nel periodo -. Hamilton si \u00e8 aggiudica anche il Trofeo Pole FIA per il maggior numero di \"pole position\" conquistate durante l'anno, dieci.\nNel , la Mercedes si aggiudica per l'ottavo anno di fila il mondiale costruttori, mentre quello piloti va a Max Verstappen su Red Bull, dopo una serratissima battaglia con Lewis Hamilton che li impegna sino all'ultimo giro della stagione e che termina la striscia di mondiali consecutivi per l'inglese che andava avanti dal . Per la prima volta nell'era turbo-ibrida, dunque, il mondiale piloti non finisce tra le mani di un pilota Mercedes. Il Trofeo Pole FIA spetta anch'esso a Verstappen, in virt\u00f9 delle 10 pole conquistate durante l'anno."}
{"id": "61320", "revid": "22416", "url": "https://it.wikipedia.org/wiki?curid=61320", "title": "Bottidda", "text": "Bottidda (\"B\u00f2ttida\" in sardo) \u00e8 un comune italiano di 662 abitanti della provincia di Sassari, che si trova a 396 metri sul livello del mare nella regione storica del Goceano.\nGeografia fisica.\nTerritorio.\nBottidda \u00e8 situato ai piedi del Monte Rasu e a ridosso del Colle \"Sa Corona\", il cui nome deriva da un nuraghe situato sulla sua sommit\u00e0. \nHa un territorio vasto circa 3300 ettari di cui 430 appartengono al demanio forestale e 220 a quello comunale.\nOrigini del nome.\nIl nome Bottidda deriva dall'antica denominazione del villaggio, che in origine si chiamava Gossilla o Gocilla, e, contrariamente a quanto sostiene, non \u00e8 sorto sulla collina di \"su Pizzu\" (non esiste nessuna traccia o testimonianza al riguardo) ma ha sempre avuto la sua attuale collocazione; da Gocille si sarebbe passati a Gotille, Botille, Botilla, Botidda, fino all'odierno Bottidda.\nStoria.\nIl territorio fu abitato fin dalla preistoria, come testimoniato dalla presenza di diversi nuraghi e da una tomba dei giganti.\nNel medioevo appartenne al Giudicato di Torres e fece parte della curatoria di Monte Acuto, nonch\u00e9 della diocesi di Ottana, nella quale possedeva, unica insieme a Nuoro, il titolo di pievania. Alla caduta del Giudicato (1259) pass\u00f2 prima ai Doria e poi ai Malaspina, e dopo la battaglia della Meloria (1284) pass\u00f2 sotto il controllo del Giudicato di Arborea, che inser\u00ec la zona nella contea del Goceano. Nel 1478, con la sconfitta di Leonardo Alagon nella battaglia di Macomer, tutti i territori superstiti dell'ex giudicato, riuniti nel Marchesato di Oristano, passarono agli aragonesi. Fu riscattato agli ultimi feudatari nel 1839, con la soppressione del sistema feudale.\nMonumenti e luoghi d'interesse.\nArchitetture religiose.\nMolto suggestiva \u00e8 l'area di Monte Rasu, non solo per le bellezze naturalistiche, ma anche per il convento francescano che vi sorge, il primo sorto nell'isola; secondo la tradizione, sarebbe stato fondato intorno al 1220 da Giovanni Parenti, discepolo di Francesco d'Assisi. Non sono invece rimaste tracce dell'altro convento francescano, costruito intorno al 1645 accanto alla chiesa di S. Maria degli Angeli, pi\u00f9 nota come chiesa di S.Antonio. Quest'ultimo convento fu edificato per volont\u00e0 del mons. Andrea Bacallar, vescovo di Alghero.\nSociet\u00e0.\nLingue e dialetti.\nLa variante del sardo parlata a Bottidda \u00e8 quella logudorese centrale o comune.\nGeografia antropica.\nBottidda, grazie alla sua naturale collocazione, gode di una disposizione ordinata dell'agglomerato urbano. Questo anche grazie alle numerose piazze circondate dal verde e abbellite da alcuni murales, realizzati da artisti sassaresi e locali.\nEconomia.\nIn passato la popolazione era particolarmente dedita all'agricoltura, specie quella viticola, ma il forte calo demografico e le varie crisi che hanno investito le campagne hanno ridotto la produzione.\nBottidda vive prevalentemente di pastorizia, inoltre una risorsa importante arriva dall'area forestale di Monte Pisanu e dalla localit\u00e0 di \"Su Pizzu\", dove sorgono alcune strutture sportive per il tempo libero."}
{"id": "61325", "revid": "1516566", "url": "https://it.wikipedia.org/wiki?curid=61325", "title": "Cuore (araldica)", "text": "Il cuore rappresenta in araldica il centro dello scudo di uno stemma.\n\u00c8 detto anche abisso.\nPu\u00f2 anche essere la raffigurazione del cuore stesso, a volte fiammeggiante. Una variante \u00e8 rappresentata dal \"Cuore di Vandea\", costituito da due cuori intrecciati e sormontati da una corona cimata da una croce. Talora il cuore compare rovesciato, ma in molti casi si tratta di una rappresentazione schematica degli attributi virili, come nel caso dello stemma della famiglia \"Colleoni\", chiaramente un'arma parlante.\nEsiste anche il \"seminato di cuori\"."}
{"id": "61326", "revid": "1337338", "url": "https://it.wikipedia.org/wiki?curid=61326", "title": "Cuore (ferrovia)", "text": ""}
{"id": "61334", "revid": "599013", "url": "https://it.wikipedia.org/wiki?curid=61334", "title": "Religiose del Sacro Cuore di Maria Vergine Immacolata", "text": "Le religiose del Sacro Cuore di Maria Vergine Immacolata sono un istituto religioso femminile di diritto pontificio: le suore di questa congregazione pospongono al loro nome la sigla R.S.C.M.\nStoria.\nLa congregazione venne fondata dal sacerdote francese Jean Gailhac (1802-1890). Nel 1837 apr\u00ec a B\u00e9ziers una casa per accogliere le prostitute pentite e gli orfani: inizialmente la gestione dell'opera venne affidata a donne secolari, ma il 24 febbraio 1849, assieme a Apollonie P\u00e9lissier (1809-1869), diede inizio a una nuova famiglia religiosa e le suore aprirono anche una scuola e un convitto per ragazze.\nIl 13 aprile 1850 si ebbe la vestizione delle prime aspiranti e il 4 maggio 1851 le prime suore emisero la loro professione: ai tre voti comuni a tutti i religiosi, quelle della congregazione ne aggiungevano (detto di zelo) di \"abbracciare tutte le opere che l'obbedienza avesse loro prescritto\" (questo voto venne per\u00f2 soppresso nel 1873).\nCharles-Thomas Thibault, vescovo di Montpellier, approv\u00f2 la congregazione l'8 aprile 1850; il 16 settembre 1873 l'istituto ricevette il pontificio decreto di lode e le sue costituzioni vennero approvate definitivamente dalla Santa Sede il 24 febbraio 1899 (riviste dopo la promulgazione del nuovo Codice di diritto canonico, vennero nuovamente approvate il 24 febbraio 1983).\nAttivit\u00e0 e diffusione.\nLe religiose si dedicano principalmente all'insegnamento, ma anche alla cura degli orfani e alle opere parrocchiali.\nSono presenti in Europa (Francia, Irlanda, Italia, Portogallo, Regno Unito), nelle Americhe (Brasile, Canada, Colombia, Messico, Stati Uniti d'America) e in Africa (Mali, Mozambico, Zambia, Zimbabwe); la sede generalizia \u00e8 a Roma.\nAl 31 dicembre 2008, la congregazione contava 862 religiose in 135 case."}
{"id": "61338", "revid": "69794", "url": "https://it.wikipedia.org/wiki?curid=61338", "title": "Sacro Cuore di Ges\u00f9", "text": "Il Sacro Cuore di Ges\u00f9 \u00e8 il cuore di Ges\u00f9 a cui i cristiani della Chiesa cattolica rendono culto.\nAl Sacro Cuore di Ges\u00f9, la Chiesa Cattolica rende culto di latria (culto di adorazione), intendendo onorare:\nPer tali ragioni, esso \u00e8 rappresentato incoronato di spine, sovrastato dalla croce e ferito dalla lancia in eterna memoria del pi\u00f9 alto gesto d'amore: il sacrificio di Ges\u00f9 per la salvezza dell'uomo; \u00e8 infine circondato dalle fiamme in riferimento all'ardore misericordioso che Cristo prova per i peccatori.\nCome la maggioranza delle Chiese Cristiane, la Chiesa Cattolica afferma il mistero della Santissima Trinit\u00e0, di cui Ges\u00f9 \u00e8 la seconda divina persona. Parte integrante di questo dogma della fede, \u00e8 la dottrina diofisita, che riconosce Ges\u00f9 come vero Dio e vero uomo.\nSviluppo della devozione.\nI primi impulsi alla devozione del Sacro Cuore di Ges\u00f9 provengono dalla mistica tedesca del tardo medioevo, in modo particolare da Matilde di Magdeburgo (1207-1282), Matilde di Hackeborn (1241-1299), Gertrude di Helfta (ca. 1256-1302) ed Enrico Suso (1295-1366). Tuttavia la grande fioritura della devozione si ebbe nel corso del XVII secolo, prima ad opera di Giovanni Eudes (1601-1680), poi per le rivelazioni private della visitandina Margherita Maria Alacoque, diffuse da Claude de la Colombi\u00e8re (1641-1682) e dai suoi confratelli della Compagnia di Ges\u00f9. La beata Maria del Divin Cuore, contessa Droste zu Vischering, dotata di doni mistici, ispir\u00f2 il Papa Leone XIII a promulgare l'enciclica \"Annum Sacrum\", con cui si effettuava la consacrazione del genere umano al Sacro Cuore di Ges\u00f9.\nDurante il XVIII secolo si accese un forte dibattito circa l'oggetto di questo culto: nel 1765 la Congregazione dei riti afferm\u00f2 essere il cuore carneo, simbolo dell'amore. I giansenisti interpretarono questo come atto di idolatria, ritenendo essere possibile un culto solo al cuore non reale, ma metaforico; papa Pio VI, nella bolla \"Auctorem Fidei\", conferm\u00f2 la dichiarazione della Congregazione notando che si adora il cuore \"inseparabilmente unito con la Persona del Verbo\".\nImportanti nello sviluppo della devozione al Sacro Cuore sono tre encicliche: \"Annum Sacrum \" di Leone XIII, \"Miserentissimus Redemptor\" di Pio XI e soprattutto \"Haurietis Aquas\" di Pio XII.\nLa devozione dei primi nove venerd\u00ec del mese.\nQuella dei \"Primi nove venerd\u00ec del mese\" \u00e8 una pratica devozionale della Chiesa cattolica, nata in seguito alla \"Grande Promessa\" che Ges\u00f9 avrebbe rivelato a santa Margherita Maria Alacoque, consistente nella grazia della perseveranza finale per chi si fosse comunicato, in stato di grazia, il primo venerd\u00ec di nove mesi consecutivi.\nTale devozione \u00e8 stata spiegata da Margherita Maria Alacoque come riparatoria dei peccati commessi nei confronti del Sacro Cuore di Ges\u00f9.\nLe promesse del Sacro Cuore.\nIl 16 giugno 1875 viene onorata la seconda richiesta riportata da Margherita Maria Alacoque. L'arcivescovo di Parigi pone la prima pietra della Basilica del Sacro Cuore di Montmartre. La terza richiesta di Margherita Maria Alacoque \u00e8 istituita durante l'inaugurazione del Memoriale Heiho Niten Ichi Ryu l'8 dicembre 2014, ufficializzato da Francia, Giappone, Cambogia, ASEAN e Russia, presso cui sventolano le bandiere del Sacro Cuore reale e del Sacro Cuore repubblicano.\nLa festivit\u00e0.\nLa festa del Sacratissimo Cuore fu celebrata per la prima volta in Francia probabilmente nel 1672 e divenne universale per tutta la Chiesa cattolica solo nel 1856. Cade il venerd\u00ec dopo la seconda domenica dopo Pentecoste e coincide pertanto con l'ottavo giorno dopo il Corpus Domini se quest'ultimo si festeggia di gioved\u00ec. Si tratta perci\u00f2 di una festa mobile, la cui data, che dipende dalla data della Pasqua, pu\u00f2 variare tra il 29 maggio e il 2 luglio.\nIl giorno seguente, di sabato, si celebra la festa del Cuore Immacolato di Maria (nella messa tridentina si ricorda invece il 22 agosto), che in alcuni anni risulta impedita da un altro ufficio concomitante, sebbene di differente \"priorit\u00e0\" e classe liturgica: ci\u00f2 si \u00e8 verificato o si verificher\u00e0 negli anni 2017, 2019, 2022, 2028 e 2030.\nIl mercoled\u00ec seguente si celebra la festa del Cuore Castissimo di San Giuseppe, che ancora oggi non risulta del tutto approvata.\nTradizioni.\nNel territorio del Tirolo e Trentino - Alto Adige/S\u00fcdtirol \u00e8 da lungo tempo radicata la tradizione di accendere dei fal\u00f2, i cosiddetti \"Herz-Jesu-Feuer\", sulle principali cime montuose della regione, durante la notte della domenica della festa, in onore del Sacro Cuore di Ges\u00f9.\nPaesi consacrati o devoti al Sacro Cuore di Ges\u00f9.\nIn ordine cronologico, i primi dieci Paesi a votarsi al Sacro Cuore di Ges\u00f9 in virt\u00f9 della popolarit\u00e0 del culto, seguita da una legge statale e/o dalla consacrazione da parte di un'autorit\u00e0 apostolica, furono i seguenti:\nForte del sostegno della Corona e del Sommo Pontefice, Bernardo de Hoyos fu il principale promotore del culto al Sacro Cuore di Ges\u00f9 in Spagna, Francia e nei Paesi latinoamericani. Nel 1734, scrisse il libro \"Tesoro escondido en el Sacrat\u00edsimo Coraz\u00f3n de Jes\u00fas\", tradotto postumo in tutto il mondo.\nLe congregazioni.\nSono numerose le congregazioni maschili e femminili che sono sorte in correlazione allo sviluppo del culto del Sacro Cuore. Di seguito se ne elencano alcune.\nL'Universit\u00e0 Cattolica.\nL'Universit\u00e0 Cattolica, fondata a Milano da padre Agostino Gemelli ed ora con sedi in diverse citt\u00e0 italiane, \u00e8 dedicata al Sacro Cuore."}
{"id": "61348", "revid": "125590883", "url": "https://it.wikipedia.org/wiki?curid=61348", "title": "Gli Incredibili - Una &quot;normale&quot; famiglia di supereroi", "text": "Gli Incredibili - Una \"normale\" famiglia di supereroi (\"The Incredibles\") \u00e8 un film d'animazione del 2004 scritto e diretto da Brad Bird; prodotto dai Pixar Animation Studios e distribuito dalla Buena Vista International (Walt Disney Pictures).\n\u00c8 una commedia che si ispira ai fumetti e i film dei supereroi e ai film di spionaggio degli anni sessanta. Il cast vocale \u00e8 formato da Craig T. Nelson, Holly Hunter, Samuel L. Jackson, Sarah Vowell, Spencer Fox, Jason Lee e lo stesso Brad Bird.\nLa pellicola, sesto lungometraggio della Pixar, \u00e8 la prima in cui la storia si basa unicamente su personaggi umani (seppur dotati di superpoteri). \u00c8 una delle commedie di supereroi e il film d'animazione con supereroi di maggiore successo commerciale.\nAcclamato dalla critica e dal pubblico, la pellicola, elogiata per l'animazione, la storia, la colonna sonora e per i temi affrontati, ha ricevuto numerosi riconoscimenti, tra cui due Oscar 2005 (su 4 nomination) come Miglior film d'animazione e Miglior montaggio sonoro.\nTrama.\nIl film si svolge negli Stati Uniti in una citt\u00e0 chiamata \"Metroville\": da molti anni i supereroi sono al servizio dei cittadini e combattono il crimine con i loro superpoteri. Tra di essi vi sono Robert \"Bob\" Parr detto Mr. Incredibile, dotato di una forza sovrumana, Helen alias Elastigirl, in grado di deformarsi come un elastico, e Lucius Best detto Siberius, con la capacit\u00e0 di creare e manipolare il ghiaccio. Un giorno Mr. Incredibile trova a bordo della sua auto, la \"Incredimobile\", un ragazzino di nome Buddy Pine, che si fa chiamare \"IncrediBoy\" e, essendo un suo grande ammiratore, gli chiede di diventare il suo assistente, ma il supereroe rifiuta. Pi\u00f9 tardi, dopo aver bloccato un rapinatore, Mr. Incredibile assiste al tentativo di suicidio da parte di un uomo che si vuole gettare dal tetto di un grattacielo. Mr. Incredibile si lancia verso l'uomo mentre precipita e lo salva, sfondando la finestra di una banca ed entrando dentro essa con lui. In tale luogo, poco dopo, si verifica un'esplosione a causa di una bomba piazzata dall'attentatore francofono \"Bomb La Tour\". Sul luogo appare anche Buddy, che indossa dei \"razzo-stivali\" di sua invenzione, che gli permettono di volare, determinato a dimostrare il suo valore a Bob. Bob gli ordina di tornare a casa dicendogli che preferisce lavorare da solo, ma vede che Bomb La Tour ha attaccato un ordigno al mantello di Buddy, che si stava alzando in volo per chiamare la polizia. Bob si aggrappa al ragazzo e riesce a rimuovere la bomba, la quale cade sul binario di una ferrovia sopraelevata ed esplode, distruggendo il viadotto mentre \u00e8 in arrivo un treno; Bob riesce a fermare il convoglio grazie alla sua enorme forza, ma i danni sono notevoli ed il terrorista non \u00e8 stato catturato. In seguito, al matrimonio di Bob ed Helen, un cinegiornale presenta le conseguenze delle azioni di Bob e di altri super: il proprietario della banca, insieme a molti altri cittadini, fa causa a Mr. Incredibile ed agli altri supereroi, e i danni alla banca e al treno non passano inosservati. Il governo decide quindi di rendere illegale l'attivit\u00e0 dei supereroi, garantendo per\u00f2 loro l'amnistia a patto che smettano di esercitare i loro poteri e si ritirino in anonimato.\nQuindici anni dopo, Bob e Helen conducono una vita \"normale\" in un contesto medio-borghese, nella periferia della citt\u00e0. La coppia ha tre figli: Violetta, che pu\u00f2 rendersi invisibile e creare impenetrabili campi di forza, Flash, in grado di correre a velocit\u00e0 molto elevata, e il piccolo Jack-Jack, che non manifesta ancora alcun superpotere. Bob \u00e8 frustrato dalla monotonia del suo lavoro come impiegato in una compagnia assicurativa ed ha nostalgia della sua vita da supereroe. Aiuta quindi segretamente i clienti della compagnia a svantaggio della stessa, venendo spesso redarguito dal suo odioso datore di lavoro, ed interviene anonimamente sventando piccoli crimini e salvando persone in pericolo insieme all'amico Lucius.\nUna sera Bob ferisce gravemente il suo capo durante un colloquio e, per tale motivo, viene licenziato. Tornato a casa, Bob trova nella sua valigetta un misterioso palmare, che gli mostra un videomessaggio di una donna che dice di chiamarsi Mirage e di lavorare per il governo. Mirage propone a Mr. Incredibile una missione segreta: l\"Omnidroide 8000\" (erroneamente identificato come \"Omnidroide 9000\"), un pericoloso robot da combattimento dotato di intelligenza artificiale che si trova sulla piccola e sperduta isola di Nonceunanima, \u00e8 sfuggito al controllo umano e deve essere neutralizzato senza essere distrutto. Allettato dal grande compenso economico e dall'idea di tornare ad essere un supereroe, Bob accetta subito la missione e non solo non riferisce alla moglie di aver perso il lavoro, ma anzi le racconta di dover partire per una conferenza. Arrivato sull'isola, Mr. Incredibile incontra l'Omnidroide e, dopo qualche difficolt\u00e0, riesce a metterlo fuori combattimento solo introducendosi al suo interno e spingendolo a danneggiarsi da solo. Durante la missione la tuta da supereroe di Bob si strappa, pertanto Bob, tornato a casa, si reca da Edna Mode, la stilista che produceva le tute dei supereroi, per chiederle di riparargliela. Trovandola molto fuori moda, Edna non solo gli ricuce la vecchia tuta ma gli fabbrica anche una tuta nuova.\nTempo dopo, Mirage contatta nuovamente Bob per affidargli un altro incarico. Dopo aver detto a Helen di essere stato convocato ad un'altra conferenza, Mr. Incredibile si reca di nuovo sull'isola, dove gli \u00e8 comunicato che il misterioso capo delle operazioni del luogo, fino ad allora mai visto, lo aspetta per un colloquio in una sala conferenze. Bob raggiunge la stanza, ma qui viene attaccato da una nuova versione potenziata dell'Omnidroide, l\"Omnidroide 9000\", che lo sconfigge facilmente e, poco prima che lo uccida, viene fermato da uno strano personaggio con un telecomando. L'uomo si rivela essere Buddy Pine, il quale, essendo stato respinto da Bob quindici anni prima, \u00e8 cresciuto maturando odio nei confronti dei supereroi e, dopo essersi ribattezzato Sindrome, ha accumulato un grande patrimonio producendo armi ad alta tecnologia. Bob riesce a fuggire e Sindrome tenta di catturarlo lasciando cadere il mare, nel luogo dove Mr. Incredibile si \u00e8 tuffato, una sonda di ricerca. Dopo aver ingannato la sonda nascondendosi dietro lo scheletro di un altro supereroe, Gazerbeam, il protagonista riesce ad introdursi nella base di Sindrome e ad accedere al suo computer, scoprendo i suoi piani: l'Omnidroide \u00e8 stato realizzato in varie versioni, perfezionate e modificate nel corso degli anni, sconfiggendo e uccidendo molti supereroi che erano stati chiamati a combatterlo, e Sindrome intende inviare la versione ultimata del robot, l\"Omnidroide 10000\", a Metroville tramite uno spazioplano, dove il robot causer\u00e0 danni e distruzione.\nNel frattempo, Helen inizia a sospettare che Bob la stia tradendo (avendo trovato un capello di Mirage e averli sentiti parlare al telefono) ma nota che la vecchia tuta del marito \u00e8 stata rammendata. Insospettita, contatta Edna, che la invita nel suo palazzo per mostrarle le nuove tute per lei e i suoi figli che ha realizzato all'insaputa di Bob. Helen scopre cos\u00ec che Bob \u00e8 stato licenziato ed ha ripreso l'attivit\u00e0 da supereroe e, preoccupata, attiva il localizzatore presente sulla nuova tuta del marito per scoprire dove si trova. In questo modo, segnala involontariamente la presenza di Mr. Incredibile nella base segreta, ed egli viene immobilizzato con un lancio di palle appiccicose e catturato. Helen decide di andare ad aiutare il marito e raggiunge l'isola con un aereo privato, dove si sono nascosti anche i suoi figli maggiori, che hanno lasciato Jack-Jack a una giovane babysitter, Kari.\nPoco prima di arrivare a destinazione, l'aereo viene intercettato e abbattuto da alcuni missili terra-aria lanciati da Sindrome, ma Helen riesce a mettere in salvo s\u00e9 stessa e i figli, prima aprendosi come un paracadute e poi allungandosi come una barca. Raggiunta l'isola, Helen nasconde i figli in una caverna e si infiltra nella base segreta di Sindrome, mentre avviene il lancio dell'Omnidroide verso la citt\u00e0. Nel frattempo Mr. Incredibile, mentre crede di aver perso moglie e figli, viene preso in giro da Sindrome e, preso dalla rabbia, afferra Mirage e minaccia di stritolarla, ma Sindrome lo lascia fare, sfidandolo. Bob lascia andare la donna, che comprende la differenza tra il valore del supereroe e il cinismo di Sindrome. Poco dopo, infatti, Mirage libera Mr. Incredibile, informandolo che la sua famiglia \u00e8 sopravvissuta e si trova sull'isola. Helen e Bob si ricongiungono e, dopo essere scappati dalla base, si riuniscono con i figli, ma Sindrome trova e cattura l'intera famiglia. Mentre l'Omnidroide \u00e8 gi\u00e0 arrivato sulla terraferma e sta distruggendo la citt\u00e0, Sindrome svela le sue intenzioni: dopo aver mandato il robot in citt\u00e0, interverr\u00e0 per fermarlo e diventer\u00e0 il nuovo idolo della folla, rimpiazzando i vecchi supereroi.\nMr. Incredibile, Elastigirl, Flash e Violetta riescono a liberarsi grazie ai superpoteri di quest'ultima e, con l'aiuto di Mirage, raggiungono con un razzo la citt\u00e0 attaccata dal robot. Qui Sindrome sta tentando di mettere in atto il suo piano fingendo di combattere il robot mentre in realt\u00e0 lo controlla con un telecomando, ma l'Omnidroide \u00e8 stato perfezionato al punto che capisce di essere sotto controllo esterno, quindi attacca e neutralizza Sindrome. A questo punto, Mr. Incredibile ricorda come aveva fatto per sconfiggere l'Omnidroide la prima volta e comprende che il robot \u00e8 in grado di essere fermato solo da s\u00e9 stesso, quindi con l'aiuto della famiglia e di Siberius riesce a colpirlo con un braccio staccatosi dal robot stesso, che cade sconfitto; i supereroi tornano cos\u00ec ad essere ben visti dalla popolazione. I Parr fanno ritorno a casa, ma vi trovano Sindrome che intende rapire Jack-Jack per allevarlo e farlo diventare un nemico della sua stessa famiglia. Mentre cerca di portare il piccolo sul suo aereo, Jack-Jack si ribella e inizia a trasformarsi, mostrando per la prima volta dei superpoteri. Sindrome \u00e8 costretto a lasciarlo andare e promette di tornare un giorno per riprendersi il piccolo, ma Mr. Incredibile gli scaraventa contro un'auto, facendolo scivolare e finire risucchiato da un reattore del suo aereo, che esplode.\nTre mesi dopo, la famiglia Parr appare molto pi\u00f9 serena. Violetta \u00e8 diventata pi\u00f9 sicura di s\u00e9 e ottiene un appuntamento con un suo compagno di scuola di cui era invaghita da tempo, e Flash pu\u00f2 finalmente praticare sport e partecipa ad una gara di corsa, controllando i suoi superpoteri e arrivando secondo. Al termine della competizione, un'enorme trivella emerge dal sottosuolo e da essa esce un nuovo criminale, che si presenta come \"Il Minatore\". Bob, Helen, Violetta, Flash e Jack-Jack indossano le loro maschere e si preparano ad entrare in azione per fermarlo.\nPersonaggi.\nRobert \"Bob\" Parr / Mr. Incredibile (Mr. Incredible).\n\u00c8 il protagonista del film, marito di Helen e padre di Violetta, Flash e Jack-Jack. \u00c8 un supereroe dotato di una forza sovrumana e di una quasi totale invulnerabilit\u00e0 fisica. Amante dell'azione, uomo di casa e grande lavoratore, non riesce ad accettare il fatto di non poter pi\u00f9 fare il supereroe e di dover lavorare come impiegato di una compagnia di assicurazioni, un mestiere che lo deprime. Dopo essersi ritirato \u00e8 diventato sovrappeso, per poi tornare in perfetta forma fisica in occasione del suo ritorno in azione.\nHelen Parr / Elastigirl.\n\u00c8 la protagonista femminile del film, moglie di Mr. Incredibile e madre di Violetta, Flash e Jack-Jack. Pu\u00f2 allungarsi, piegarsi, assottigliarsi e attorcigliarsi a suo piacimento, in quanto il suo corpo ha la stessa consistenza della gomma. Fa la casalinga, si occupa a tempo pieno dei suoi figli e solo occasionalmente ricorre ai suoi superpoteri, ma quando scopre che suo marito \u00e8 in pericolo corre in suo aiuto.\nVioletta Parr (Violet Parr).\nPrimogenita di Bob ed Helen e sorella maggiore di Flash e di Jack-Jack. Ha 14 anni, ha il potere di diventare invisibile e di creare campi di forza impenetrabili. Per quasi tutto il film \u00e8 un'adolescente timida, insicura e introversa, che si vergogna dei propri superpoteri, vorrebbe non averli e desidera essere una persona normale. Diventa pi\u00f9 socievole e sicura di s\u00e9 in seguito all'avventura che vive insieme alla sua famiglia. Ha una cotta per Tony Rydinger, un suo affascinante compagno di scuola, con il quale avr\u00e0 un appuntamento alla fine del film.\nFlash Robert Parr (Dashiell \"Dash\" Robert Parr).\nFratello di Violetta e di Jack-Jack e secondogenito di Bob ed Helen, ha 11 anni ed \u00e8 un ragazzino furbo, burlone e combina-guai. \u00c8 in grado di muoversi e correre ad una velocit\u00e0 elevatissima, al punto tale da non essere visto. Desidera fortemente praticare dello sport, ma inizialmente la madre glielo nega in quanto non riuscirebbe a tenere a freno i suoi poteri; alla fine viene mostrato che \u00e8 riuscito nel suo intento, riuscendo a controllarsi e ad arrivare sempre secondo. Nella versione originale il suo nome \u00e8 Dashiell, detto \"Dash\", che in inglese significa \"scatto\".\nJack-Jack Parr.\nTerzogenito di Bob ed Helen, \u00e8 il pi\u00f9 piccolo della famiglia, un bimbo di appena 2 anni. Inizialmente non sembra avere alcun potere, ma verso la fine del film dimostra di avere poteri metamorfici.\nLucius Best / Siberius.\n\u00c8 il migliore amico di Bob. Ha 35 anni. \u00c8 un supereroe con il potere di dominare il freddo: \u00e8 in grado di generare muri, distese e getti di ghiaccio, di congelare cose e persone e di pattinare ad elevata velocit\u00e0 su piste di ghiaccio da lui create, sfruttando l'umidit\u00e0 dell'aria o l'acqua del suo stesso corpo. Dopo il ritiro dall'attivit\u00e0 di supereroe si \u00e8 sposato con una donna di nome Honey, ma non si sa che lavoro faccia. La sua super-tuta \u00e8 azzurra e bianca.\nEdna \"E\" Mode.\n\u00c8 una stilista, amica di vecchia data di Bob e di Helen. Ha 55 anni. Ha disegnato i precedenti costumi per tutti i supereroi presenti nel film e ha presenziato al loro matrimonio insieme a Lucius Best/Siberius e altri supereroi. Dopo il ritiro dei super, continua a fare la stilista, apparendo in una sfilata a Milano, nonostante dichiari di non avere una buona opinione del mondo dell'alta moda. Nonostante la sua bassa statura, ha un carattere deciso e non si lascia mettere i piedi in testa. Le super-tute che ha inventato per la famiglia Parr sono progettate e fabbricate in modo da resistere alle esplosioni e agli strappi e sono senza mantelli, in quanto ritiene che i mantelli possano impigliarsi oppure venire risucchiati e risultare letali (come accaduto ad alcuni supereroi in passato e come accadr\u00e0 alla fine del film a Sindrome).\nBuddy Pine / Incredi-Boy / Sindrome (Syndrome).\n\u00c8 l'antagonista principale del film. Da ragazzino, Buddy si faceva chiamare Incredi-Boy, era il pi\u00f9 grande ammiratore di Mr. Incredibile, al punto che voleva diventarne l'assistente, ed era euforico e volenteroso, ma anche ottuso e ingenuo, nutrendo rispetto ed ammirazione per i supereroi. Dopo che Mr. Incredibile ha rifiutato pi\u00f9 volte il suo aiuto, ha smesso di idolatrare i supereroi, iniziando a provare invece odio verso di loro, ed il crescere con tali sentimenti lo ha portato ad un cambio di personalit\u00e0, facendolo diventare arrogante, cinico, crudele, vendicativo ed assetato di potere. Diventato un vero e proprio genio del male, ha iniziato a farsi chiamare Sindrome ed ha intenzione di vendicarsi di tutti i supereroi del passato, che ora considera suoi nemici.\nSindrome non ha superpoteri, ma grazie alla sua intelligenza \u00e8 diventato ricchissimo inventando e vendendo nel mercato nero numerose armi e veicoli ad alta tecnologia, tra cui vi sono gli stivali che gli consentono di volare e i guanti con cui spara raggi che immobilizzano le persone. Grazie ai molti soldi guadagnati, \u00e8 diventato proprietario di un'intera isola nell'oceano, dotata di un sistema di lancio di missili a scopo difensivo, di sofisticati apparati tecnologici di allarme, di futuristici mezzi di trasporto e di uno staff di guardie militari. I dispositivi creati da Sindrome utilizzano principi come la robotica, l'antigravit\u00e0 e l'energia del punto zero.\nMirage.\nAssistente personale di Sindrome, \u00e8 lei a contattare Mr. Incredibile per offrirgli la possibilit\u00e0 di combattere l'Omnidroide. \u00c8 una giovane donna molto affascinante, con lunghi capelli argentati e grandi occhi verdi. Inizialmente fedele al proprio capo, si render\u00e0 poi conto della differenza tra il cinismo di quest'ultimo ed il valore umano di Mr. Incredibile, liberandolo ed aiutando lui e la sua famiglia a lasciare l'isola.\nProduzione.\nBrad Bird, scrittore e regista del film, ebbe l'ispirazione per la pellicola dalle proprie esperienze personali: a met\u00e0 degli anni novanta Bird si districava tra la famiglia, appena formatasi, e il suo lavoro come regista e sceneggiatore nel team de \"I Simpson\", che costituiva anche la sua passione. Bird era inoltre molto frustrato: ogni film che cercava di sviluppare non riusciva a prendere vita. La situazione vissuta da Bob Parr nel film \u00e8 molto simile a quella di Bird, perch\u00e9 non riesce a concentrarsi su entrambe le cose contemporaneamente. Secondo l'autore, se si fosse concentrato troppo su una cosa, avrebbe perso di vista l'altra. La storia venne, per\u00f2, messa da parte, in favore de \"Il gigante di ferro\". Nel 1999, quando il film era ormai completato, Bird decise di proporre la sceneggiatura agli studi della Warner Bros. Animation, ma questi chiusero pochi mesi dopo. Venne allora chiamato da John Lasseter, suo vecchio amico, che gli offr\u00ec un posto da regista alla Pixar. Bird accett\u00f2 e decise di mostrare la sua sceneggiatura, ampiamente rivista e corretta, agli studi d'animazione californiani. La proposta venne accolta e, nel 2000, la produzione de \"Gli Incredibili\" inizi\u00f2.\nCon budget stimato intorno ai 92.000.000 $ e una lavorazione durata circa quattro anni, \u00e8 considerato uno dei pi\u00f9 complessi film Pixar mai prodotti.\nGli artisti che lavorarono al film idearono pi\u00f9 di cento set e dozzine di vestiti, alcuni dei quali apparivano nella pellicola solo per una manciata di inquadrature. Gli animatori dovettero far fronte anche a diversi problemi: la simulazione dell'acqua (gi\u00e0 affrontata in \"Alla ricerca di Nemo\") e quella degli esseri umani. Il film, infatti, \u00e8 il primo a basare la propria trama completamente sugli umani. Il team di lavoro fece diverse ricerche e Bird mise subito in chiaro come non volesse l'iperrealismo tipico dei prodotti DreamWorks Animation, ma puntasse pi\u00f9 sulla credibilit\u00e0, sul fatto che quello che gli spettatori vedevano fosse plausibile. Per questo gli artisti studiarono la muscolatura umana, per meglio simulare i movimenti dei personaggi, la pelle e i capelli. Il design di tutti i personaggi secondari deriva da quello di \"Universal Man\", ovvero un personaggio creato con generalit\u00e0 e caratteristiche generiche. Ogni personaggio, ad eccezione dei protagonisti, non \u00e8 altro che una versione modificata (testa schiacciata, stazza differente, cambiamenti del viso) dell\"Universal Man\".\nColonna sonora.\nLa colonna sonora de \"Gli Incredibili\" \u00e8 stata composta da Michael Giacchino, scelto dal regista per dare alla pellicola un tono tipico degli anni '60 e dei film di spionaggio del periodo, come \"Agente 007 - Licenza di uccidere\" o \"Agente 007 - Al servizio segreto di Sua Maest\u00e0\", sebbene inizialmente Bird avesse scelto John Barry. Dopo alcuni demo (udibili nel trailer della pellicola), per\u00f2, il compositore abbandon\u00f2 il progetto, affermando di non voler lavorare in un cartone animato.\nLa partitura si distacca dai precedenti lungometraggi Pixar, in quanto assume un tono pi\u00f9 adulto e serioso, lontano dalle musiche Randy Newman, compositore abituale degli studi d'animazione californiani. Il film, inoltre, \u00e8 stato il primo a non contenere canzoni. La tracklist \u00e8 composta da 19 tracce:\nTempo Totale: 55:14\nDistribuzione.\nIl film d'animazione \u00e8 uscito nelle sale italiane il 26 novembre 2004 su distribuzione Buena Vista.\nEdizione italiana.\nLa direzione del doppiaggio e i dialoghi italiani sono a cura di Carlo Valli, per conto del \"Cast Doppiaggio srl\".\nEdizione home video.\nIl film \u00e8 stato distribuito nel formato DVD, UMD per la console PSP e in un'edizione in VHS limitata. Tutti i film successivi a \"Gli Incredibili\", a cominciare da \"Cars - Motori ruggenti\", saranno disponibili solo nei formati DVD e Blu-ray Disc.\nDVD.\nIl DVD del film \u00e8 stato distribuito a partire dal 15 marzo 2005 ed ha vinto il premio \"Miglior DVD d'animazione\" agli \"Italian DVD Awards\" 2005.\nDiviso in due dischi, il cofanetto comprende diversi video, dietro le quinte e scene tagliate.\nStreaming.\nIl film \u00e8 disponibile per la visione in streaming sulla piattaforma Disney+.\nAccoglienza.\nIncassi.\nAl botteghino, nonostante le basse aspettative, il film ha incassato oltre 70 milioni di dollari durante il primo week-end di programmazione, la pi\u00f9 alta cifra per un film Pixar. La pellicola ha ricavato complessivamente 631.442.092 dollari, facendone la commedia di supereroi e il film d'animazione con supereroi di maggiore successo commerciale.\nCritica.\nLa critica americana accolse positivamente il film, che detiene il 97% di \"freschezza\" sul sito Rotten Tomatoes. La rivista \"Rolling Stone\" lo ha definito \"Uno dei migliori film dell'anno\". Anche il critico Roger Ebert ha applaudito il film, descrivendolo come una pellicola che pu\u00f2 essere vista attraverso diverse lenti. Se inizialmente appare come un semplice cartone per bambini, mano mano che il film procede, l'umorismo diventa pi\u00f9 adulto e la critica alla societ\u00e0 pi\u00f9 spietata. Eleanor Ringel Gillespie, dell\"Atlanta Journal-Constitution\", al contrario, ha scritto che \"I maghi della Pixar fanno egregiamente il loro lavoro; vorresti solo che facessero altro\".\nSul versante italiano le critiche sono state per la maggior parte positive, anche se non entusiastiche. Armando Funagalli e Luisa Cotta Ramosino lo definiscono un film con cuore:\nMarco Spagnoli, su Fantascienza.com, lo percepisce come un esperimento riuscito a met\u00e0:\nIl sito cinematografico \"FilmUP.com\" lo promuove, sottolineandone, per\u00f2, la durata, che porta ad alcuni momenti sofferti:\n\"Fantasy Magazine\", invece, sottolinea l'incompiutezza della pellicola e la sceneggiatura mediocre:\nAnche il critico Francesco Lomuscio denigra il film per la piattezza della sceneggiatura e l'eccessiva durata della pellicola:\nIl film, inoltre, \u00e8 presente nella Top 250 del sito Internet Movie Database, alla posizione 151, con un voto di 8.1.\nPrimati.\nIl film \u00e8 apparso nelle classifiche dei migliori film del 2004 di diversi critici cinematografici.\nSequel.\nGi\u00e0 nel 2007 il regista Brad Bird voleva un sequel di questa pellicola d'animazione. Nel 2013 i produttori Pixar ipotizzarono l'uscita di un nuovo capitolo dedicato alla famiglia di supereroi, ma affermarono che non vi erano idee per poterlo sviluppare. Nel mese di marzo 2014 la Pixar annunci\u00f2 pubblicamente l'uscita di un sequel relativo al film. Nell'aprile 2015 arriv\u00f2 la notizia che Brad Bird stava scrivendo il sequel. Nell'aprile 2017 la Disney fiss\u00f2 la data di uscita de \"Gli Incredibili 2\" nelle sale statunitensi al 15 giugno 2018.\nCortometraggi allegati.\nCome per gli altri film Pixar, a \"Gli Incredibili\", venne allegato il cortometraggio \"L'agnello rimbalzello\", mentre venne creato, per l'uscita in DVD della pellicola, il corto \"Jack-Jack Attack\".\n\"Jack-Jack Attack\".\n\"Jack-Jack Attack\" sarebbe dovuto apparire nel film, ma \u00e8 stato tagliato dal montaggio: il regista ha scelto di ampliarlo e di trasformarlo in un cortometraggio.\nNella parte finale del film, la baby-sitter (Kari), telefona preoccupata alla signora Parr dal momento che Jack-Jack sembra avere strani poteri. Della scena si capisce soltanto che Kari ha avuto dei seri problemi con il piccolo e che \u00e8 grata che Helen abbia chiamato il sostituto per il figlio. Il cortometraggio amplia la parte in questione e mostra il punto di vista di Kari.\n\"Jack-Jack Attack\" ha ricevuto una nomination ai Premi Hugo 2006 per \"Miglior Presentazione Drammatica in forma breve\"\n\"L'agnello rimbalzello\".\nIl corto, che ha ricevuto una nomination agli Oscar 2004 per il miglior cortometraggio d'animazione, narra di un agnello, molto popolare tra gli altri animali per la sua bravura nella danza. Un giorno, per\u00f2, l'agnello viene tosato da un uomo. Senza il suo morbido manto, l'agnello diventa timido e perde sicurezza nel danzare. Un jackalope di passaggio, allora, consola l'animale, insegnandogli a saltellare, e a non badare al fatto di venire tosato. L'agnello segue i consigli dell'amico e inizia a saltare, di nuovo felice.\n\"L'agnello rimbalzello\" \u00e8 stato diretto, scritto, narrato e composto da Bud Luckey. \u00c8 il primo, allegato ad un film, a contenere dialoghi.\nAltri media.\nCortometraggio.\n\"Mr. Incredible and Pals\" (in italiano \"\"Le avventure di Mr. Incredibile\") \u00e8 un cortometraggio distribuito insieme all'edizione a due dischi in DVD del film. Il corto, ipotetico episodio pilota di una serie animata, \u00e8 una parodia dei cartoni del sabato mattina trasmessi negli anni sessanta e settanta, realizzato con una tecnica d'animazione 2D a basso costo. Nel DVD \u00e8 inclusa anche una versione del corto che presenta una finta traccia audio, in cui Mr. Incredibile e Siberius si prestano in un commento audio."}
{"id": "61349", "revid": "767487", "url": "https://it.wikipedia.org/wiki?curid=61349", "title": "Merulo (nome)", "text": "Origine e diffusione.\nNome di scarsissima diffusione, portato da un santo monaco medievale; potrebbe essere ricondotto al latino \"merulus\", \"merula\", che indicava sia il merlo che un tipo di pesce (il tordo merlo). Nella forma \"Merula\" era inoltre un \"supernomen\" adottato da alcuni membri della \"gens Cornelia\".\nOnomastico.\nL'onomastico si festeggia il 17 gennaio in onore di san Merulo, monaco presso Sant'Andrea sul Celio ai tempi di San Gregorio Magno."}
{"id": "61350", "revid": "1522738", "url": "https://it.wikipedia.org/wiki?curid=61350", "title": "Storia dell'Indonesia", "text": "Preistoria.\nGeologicamente l'area della moderna Indonesia si \u00e8 formata nel pleistocene, e all'epoca era collegata con il resto del continente asiatico. Il primo abitante ominide della zona fu l'uomo di Giava circa 500.000 anni fa. Nel 2003, alcuni ritrovamenti fossili nei pressi di Flores, hanno portato alla scoperta dell'Uomo di Flores, o \"Homo floresiensis\", una specie ominide di circa 18.000 anni fa e contemporanea dell'Homo sapiens.\nL'attuale arcipelago indonesiano si form\u00f2, invece, con il disgelo seguito all'ultima era glaciale. Gli eruditi indiani scrissero di \"Dvipantara\" o \"regno di Jawa Dwipa Hindu\" nelle isole di Giava e Sumatra gi\u00e0 nel 200 a.C. Il \"regno di Tamura\" si stabil\u00ec nella Giava Occidentale nel V secolo. Nel 425, il buddhismo si insedi\u00f2 nella zona.\nPrimi imperi.\nAl tempo dell'Europa rinascimentale, le isole di Giava e Sumatra gi\u00e0 godevano di un millennio di civilizzazione, che port\u00f2 alla formazione di due grandi imperi. Dal VII al XIV secolo, il regno buddhista di Srivijaya si svilupp\u00f2 controllando le rotte di navigazione attraverso lo Stretto di Malacca. L'esploratore cinese Y\u00ecj\u00ecng, visit\u00f2 Palembang, la capitale del regno, sulla costa sudorientale di Sumatra, attorno al 670. Al massimo del suo splendore, Srivijaya ebbe sotto il proprio controllo Giava occidentale e buona parte della penisola malese.\nContemporaneamente, nella parte centrale di Giava, si sviluppa il regno dei \u015aailendra, che faranno erigere il noto monumento di Borobudur. Il regno ind\u00f9 di Majapahit si svilupp\u00f2 nel XIV secolo, ma nella parte orientale di Giava. Gajah Mada, a capo dell'impero dal 1331 a 1364, ottenne innumerevoli alleanze, in quella che oggi \u00e8 l'Indonesia e l'arcipelago malese. Tra le eredit\u00e0 lasciate da Gajah Mada, ci sono una prima codificazione di leggi e un poema epico.\nL'Islam arriv\u00f2 in Indonesia attorno al XII secolo portato dai mercanti arabi e, lentamente, ha soppiantato l'Induismo alla fine del XVI secolo a Giava e a Sumatra. Bali, tuttavia, rimase completamente Ind\u00f9. Nell'arcipelago orientale, missionari islamici e cristiani, furono attivi nel XVI e XVII secolo, e oggi c'\u00e8 ancora una grande comunit\u00e0 di entrambe le religioni su queste isole. Il Kalimantan mantenne la fede ind\u00f9 fino al XVII secolo, in particolare dopo la visita di Tengah nel Regno di Sambas.\nEra coloniale.\nA partire dal 1602, gli olandesi si stabilirono lentamente nell'attuale Indonesia, sfruttanti il frazionamento in piccoli regni dovuto alla caduta dell'impero Majapahit. L'unica eccezione era Timor (colonizzata dal Portogallo), che \u00e8 rimasta sotto la legislatura portoghese fino al 1975, quando venne invasa e occupata, prendendo il nome di Timor Est. Nel 1609, il primo ottobre, fu stretto un patto commerciale con il re di Sambas Saboa Tangan, e i primi coloni olandesi si insediarono l'anno seguente. Fautore del trattato fu il mercante Samuel Bloemaert, esponente della Compagnia delle Indie Orientali Olandesi.\nI Paesi Bassi hanno controllato l'Indonesia per oltre 300 anni, con una piccola interruzione a seguito della guerra anglo-olandese per il controllo di Giava. Durante la colonizzazione olandese, le \"Indie orientali olandesi\" divennero uno dei possessi coloniali pi\u00f9 ricchi del mondo. Tra il XVII e il XVIII secolo il potente sultanato di Sambas assoggett\u00f2 decine di piccoli stati divenendo il pi\u00f9 vasto impero indonesiano, venendo per\u00f2 inglobato dal protettorato olandese nel 1802.\nDurante il primo decennio del XX secolo, si form\u00f2 velocemente un movimento indonesiano di indipendenza e si svilupp\u00f2 specialmente fra le due guerre mondiali. I leader del movimento provenivano da un piccolo gruppo di giovani professionisti e studenti, alcuni dei quali erano stati istruiti nei Paesi Bassi. Molti, compreso il primo presidente dell'Indonesia, Sukarno (1945-1967), vennero imprigionati per le attivit\u00e0 politiche che svolsero all'epoca.\nSeconda guerra mondiale.\nNel maggio del 1940, i Paesi Bassi si arresero alla Germania nazista di Hitler. Le Indie olandesi vennero dichiarate in stato d'assedio e nel luglio reindirizzarono le proprie esportazioni destinate al Giappone, verso gli Stati Uniti e la Gran Bretagna. Le trattative con il Giappone per i rifornimenti di combustibile per l'aeronautica fallirono, nel mese di giugno accett\u00f2 l'offerta del Giappone di formare un governo rispondente verso i bisogni militari giapponesi. Sukarno, Mohammad Hatta e Kyai furono decorati dall'imperatore del Giappone nel 1943.\nNel marzo del 1945, il Giappone organizz\u00f2 un \"comitato indonesiano per l'indipendenza\" (BPUPKI). Nella prima riunione, a maggio, Supomo parl\u00f2 di integrazione nazionale e contro individualismo personale; mentre Muhammad Yamin sugger\u00ec che la nuova nazione avrebbe dovuto esigere le regioni di Sarawak, Sabah, Malaya, Timor portoghese e tutti i territori prebellici delle Indie orientali olandesi.\nIl 9 agosto 1945 Sukarno, Hatta e Radjiman Wediodiningrat incontrarono il maresciallo Terauchi nel Vietnam. Si dissero che le forze giapponesi stavano sprofondando, ma che il Giappone avrebbe comunque annunciato l'indipendenza indonesiana il 24 agosto.\nIl dopoguerra.\nInformato che il Giappone non avrebbe avuto la forza necessaria per proclamare l'indipendenza dell'Indonesia, il 17 agosto Sukarno lesse un veloce e unilaterale \"Proklamasi\" (\"Dichiarazione di Indipendenza\"). Le parole della proclamazione si espansero velocemente mentre i militari indonesiani (PETA), i giovani ed altri si raccolsero per difendere la residenza di Sukarno. Il 29 agosto il gruppo nomin\u00f2 Sukarno presidente e Mohammad Hatta suo vice, usando una costituzione scritta nei giorni precedenti. Il BPUPKI fu rinominato in KNIP (\"comitato nazionale indonesiano centrale\") e si trasform\u00f2 in un corpo governante provvisorio fino a che non si sarebbero potute tenere le elezioni regolari.\nIl KNIP dichiar\u00f2 inoltre il nuovo governo il 31 agosto e determin\u00f2 che la nuova Repubblica dell'Indonesia sarebbe stata formata da 8 province: Sumatra, il Borneo, Java Occidentale, Java Centrale, Java Orientale, Sulawesi, Maluku e Sunda Kecil. Gli sforzi olandesi per ristabilire il controllo completo della zona, vennero pesantemente a contatto con la resistenza indonesiana. Il 27 dicembre 1949, dopo 4 anni di guerra e trattative, la regina Giuliana d'Olanda trasfer\u00ec la sovranit\u00e0 al governo indonesiano federale. Nel 1950, l'Indonesia divenne il sessantesimo membro delle Nazioni Unite.\nDal 1950 ad oggi.\nNegli anni successivi, le tensioni tra il Partito Comunista e la giunta militare culminano in un colpo di Stato militare (30 settembre 1965) fallito, con l'omicidio di sei generali indonesiani. Velocemente viene organizzato un contro-colpo di Stato guidato dal Generale Suharto che pretestuosamente porta all'uccisione di milioni di iscritti al partito comunista. Nel 1967 Suharto riesce a ottenere la presidenza. Da questo momento la storia dell'Indonesia si pu\u00f2 dire che \u00e8 entrata nella fase di storia contemporanea: iniziano gli investimenti stranieri, determinanti per la crescita economica che si realizza sull'arcipelago nei tre decenni successivi, che porteranno come conseguenza uno sviluppo del paese soprattutto a livello turistico.\nTuttavia, tra il 1997 e il 1998, l'economia del paese crolla a causa della crisi finanziaria che colpisce tutta la regione del sud est asiatico. La crisi aggraver\u00e0 il malcontento popolare verso il generale Suharto, accusato per giunta di corruzione. Il 21 maggio 1998, il Presidente Suharto rassegna le sue dimissioni. Il 1999 \u00e8 segnato dalle rivolte a Timor Est, a cui segue la brutale repressione da parte del governo di Jakarta che provoca anche l'intervento delle Nazioni Unite.\nCon l'attacco terroristico dell'11 settembre 2001, il Pentagono ha cercato di intensificare la collaborazione con l'Indonesia nella lotta contro il terrorismo. Nell'aprile 2002, Xanana Gusm\u00e3o, il \"leader\" indipendentista di Timor Est ottiene l'83% dei voti, e il 19 maggio dello stesso anno, alla presenza del segretario delle Nazioni Unite, Kofi Annan, Timor Est \u00e8 proclamata indipendente.\nL'Indonesia continua ad essere vittima di numerose crisi tra cui: la ribellione della provincia di Aceh, una zona ricca di gas e petrolio posta all'estremit\u00e0 di Sumatra, che reclama una propria indipendenza, e gli attacchi a Bali dell'ottobre 2002. Con i ribelli di Aceh \u00e8 stato siglato un accordo a Ginevra il 9 dicembre 2002, per una tregua. Questo accordo non ha per\u00f2 messo fine alle tensioni che puntualmente si ripresentano. Molte sono state le riforme introdotte, inclusa l'elezione diretta del presidente, che si \u00e8 tenuta per la prima volta nel 2004, e che ha portato al potere Susilo Bambang Yudhoyono.\nTensioni politiche ed economiche, malcontenti sociali e disastri naturali come lo \"tsunami\" che ha colpito l'area il 26 dicembre 2004, non facilitano l'economia del paese, in larga parte dipendente dal turismo. La presenza di cellule terroristiche che si rifanno alla matrice di al-Qaida, ha contribuito a creare malessere anche tra gruppi religiosi che negli anni passati avevano sempre convissuto senza problemi. Nei primi mesi del 2005 Indonesia e Malesia si sono scontrate politicamente per il possesso di giacimenti \"offshore\" nella zona di Ambalat, ma \u00e8 improbabile che si arrivi ad un conflitto armato."}
{"id": "61352", "revid": "114068941", "url": "https://it.wikipedia.org/wiki?curid=61352", "title": "Talento (peso)", "text": "Un talento (in latino \"talentum\", in greco antico: , \"talanton\" 'scala, bilancia, somma') era un'antica unit\u00e0 di misura della massa. Era un peso di riferimento per il commercio, nonch\u00e9 una misura di valore pari alla corrispondente quantit\u00e0 di metallo prezioso.\nSi parla del talento nell'Iliade, quando Achille d\u00e0 mezzo talento d'oro ad Antiloco come premio, e nella Bibbia, in particolare nei Libri delle Cronache, ad esempio quando sono citati i talenti d'oro, d'argento, di bronzo e di ferro, donati per l'edificazione del primo tempio di Gerusalemme. La quantit\u00e0 di massa di un talento era diversa tra i diversi popoli: in Grecia il talento attico corrispondeva a 26 kg, a Roma valeva 32,3\u00a0kg, in Egitto 27\u00a0kg e a Babilonia 30,3\u00a0kg. Gli Ebrei e altri popoli orientali usavano il talento babilonese, anche se nel tempo ne modificarono la quantit\u00e0: al tempo del Nuovo Testamento il peso del talento era di 58,9\u00a0kg.\nI Sumeri, i Babilonesi e gli Ebrei suddividevano il talento in 60 mine e queste in 60 shekel (sicli). Considerando che il siclo aveva un peso variabile da 10 a 13 grammi, il peso del talento babilonese era tra 36\u00a0kg a 46,8\u00a0kg. Anche i Greci dividevano il talento in 60 mine, invece il talento romano era formato da 100 libbre romane (quindi circa 32,7168\u00a0kg) che avevano una massa inferiore alla mina. Una mina greca corrispondeva a 434 grammi (con approssimazione di \u00b1 3 g), una libbra romana era esattamente tre quarti di una mina greca, quindi il talento romano era pari a 1,25 talenti greci. Un talento egizio era pari a 80 libbre. Il talento come unit\u00e0 di valore \u00e8 menzionato da Ges\u00f9 nella parabola dei talenti e da questa ha assunto, in diverse lingue, il significato di \"dono\" o \"capacit\u00e0\", adattando all'uso corrente il significato metaforico presente nella parabola."}
{"id": "61356", "revid": "2207", "url": "https://it.wikipedia.org/wiki?curid=61356", "title": "Diossido di carbonio", "text": ""}
{"id": "61357", "revid": "287204", "url": "https://it.wikipedia.org/wiki?curid=61357", "title": "Sestante (moneta)", "text": "Il Sestante (in latino \"sextans\") era una moneta di bronzo di Roma antica emessa durante la Repubblica romana. La moneta valeva un sesto dell'asse cio\u00e8 2 once.\nIl tipo pi\u00f9 comune per il sestante era Mercurio e due globuli, che indicano appunto le due once, al dritto e la prora di una galera al rovescio.\nIl sestante era diffuso nella monetazione di molte citt\u00e0 dell'Italia centrale. Nel periodo della monetazione fusa i tipi mostrano una grande variet\u00e0 di simbolo: una conchiglia, un caduceo o altri ancora.\nAd esempio Ariminum (moderna Rimini) identifica il sestante con un tridente, Iguvium (Gubbio) con una cornucopia, Tuder (Todi) con un tridente ed una cicala.\nLa moneta \u00e8 comunque caratterizzata dalla presenza dei due globuli"}
{"id": "61358", "revid": "158913", "url": "https://it.wikipedia.org/wiki?curid=61358", "title": "Irene d'Atene", "text": "Fu basilissa dei romei (Imperatrice d'Oriente) e ricevette l'appellativo di \"Ateniana\" () per via del fatto d'esser originaria della citt\u00e0 greca. Fin dalla sua incoronazione aspir\u00f2 a regnare da sola sull'Impero. Dopo la morte del marito Leone IV, divenne reggente per l'erede Costantino VI, di appena nove anni, dal 780 al 790; in seguito govern\u00f2 assieme al figlio per poi detronizzarlo, farlo uccidere e ottenere cos\u00ec il potere assoluto sul trono di Bisanzio.\nSi proclam\u00f2 \"Autocrate dei Romani\" (). Il fatto che il trono romano fosse occupato da una donna spinse il papa Leone III a considerare il trono romano vacante, nominando \"Imperatore dei Romani\" il re dei Franchi e dei Longobardi Carlo Magno, il giorno di natale dell'anno 800. Irene fu declassata dall'Occidente a \"Imperatrice dei Greci\", ella si rifiut\u00f2 tuttavia sempre di cedere il titolo di imperatore a Carlo Magno, considerando l'incoronazione ad opera del pontefice un atto di usurpazione di potere.\nDi fatto regn\u00f2 sull'Impero dal 780 all'802, anno in cui fu a sua volta deposta dal suo sovrintendente alle finanze (), Niceforo I il Logoteta. Fu la prima e l'unica donna ad assumere anche il titolo imperiale maschile facendosi chiamare dai sudditi e citandosi in qualche documento ufficiale come basileus dei romei (\"imperatore dei romani\"): Zoe, Teodora ed Eudocia Macrembolitissa saranno \"solo\" imperatrici regnanti.\nNell'864 fu canonizzata dal patriarca Fozio I di Costantinopoli; \u00e8 venerata dalle Chiesa ortodossa come una santa col nome di \"Santa Irene la Giovane\" il 7 agosto.\nNon esistono ritratti coevi di Irene: le uniche sue effigi sono quelle impresse nelle monete coniate durante il suo regno.\nBiografia.\nNozze e regno di Leone IV (768-780).\nIrene nacque in una nobile famiglia di Atene chiamata Saratanpechos. Suo zio, Costantino Sarantapechos, era un patrizio e probabilmente stratega di uno dei temi della Grecia. Rimasta poi orfana, fu portata a corte dall'imperatore bizantino Costantino V; il primo novembre del 769, alcune navi andarono a prelevare Irene dal palazzo di Hiera (sulla riva asiatica del Bosforo) per portarla a Costantinopoli dove venne accolta solennemente.\nPare che fosse stata scelta da Leone IV il Cazaro durante la cosiddetta \"sfilata della sposa\"; secondo l'usanza bizantina, le giovani donne che potevano aspirare al titolo di imperatrice erano fatte sfilare, riccamente agghindate, davanti al futuro sposo affinch\u00e9 questi ne selezionasse una. Quel giorno si fidanz\u00f2 con l'erede al trono di Bisanzio Leone, figlio dell'Imperatore Costantino V. Un mese pi\u00f9 tardi, il 18 dicembre, lei e Leone si sposarono nella basilica di Santa Sofia e Irene ricevette la corona imperiale. Nel 775, alla morte di Costantino V, Leone divenne imperatore con il nome di Leone IV e Irene di conseguenza divenne imperatrice. Fase conclusiva della cerimonia d'investitura era l'acclamazione dei nuovi sovrani da parte del popolo nell'Ippodromo di Costantinopoli.\nNel 776 il marito incoron\u00f2 il figlio avuto da Irene, Costantino VI, coimperatore: ci\u00f2 avvenne su istanza dell'esercito, che avrebbe insistito parecchio per spingerlo a incoronare come coimperatore il figlio; si dice che Leone avesse obiettato sul rischio che in caso di rivolta dell'esercito con conseguente nomina di un usurpatore, lo stesso esercito avrebbe potuto uccidergli il figlio, ma l'esercito rispose giurando che non avrebbero accettato altro imperatore al di fuori di suo figlio; anche il popolo insistette parecchio, cos\u00ec, il venerd\u00ec Santo del 776, \u00abtutto il popolo, ovvero quelli dei themata [l'esercito], i membri del senato, i tagmata della citt\u00e0, e tutti gli artigiani, giurarono sulla\u2026 Croce che non avrebbero accettato altro imperatore al di fuori di Leone e Costantino e tutti i suoi discendenti\u2026\u00bb; rassicurato, il giorno successivo Leone, dopo aver nominato suo fratello Eudocimo \"nobilissimus\", procedette con i fratelli e il figlioletto alla Santa Chiesa dove annunci\u00f2 alla folla riunitasi nella Chiesa che avrebbe acconsentito alle loro richieste; e il giorno dopo (24 aprile) all'ippodromo Costantino fu incoronato dal padre di fronte al patriarca e alla folla. I suoi fratelli erano per\u00f2 delusi per l'incoronazione del nipote perch\u00e9 ambivano essi stessi alla corona imperiale: il mese seguente, nel maggio 776, fu scoperta dall'Imperatore una congiura ordita dal Cesare Niceforo, uno dei suoi fratelli, nel tentativo di impadronirsi del potere; i congiurati vennero puniti con la tonsura e con l'esilio a Cherson.\nSotto l'influenza dell'Imperatrice, che venerava segretamente le immagini sacre, Leone IV fu tollerante con gli iconoduli avviando una persecuzione contro di loro solo verso la fine del regno.\nLa persecuzione coincise con la scoperta nella stanza dell'Imperatrice di due immagini di santi nascoste sotto il cuscino: l'Imperatrice cerc\u00f2 di giustificarsi di fronte al marito, ma ci\u00f2 non bast\u00f2 a evitarle la perdita del favore imperiale. Poco dopo, tuttavia, Leone IV mor\u00ec per un malore mentre provava una corona, forse (a dire di Warren Treadgold) avvelenato da Irene o da altri iconoduli.\nReggenza (780-790).\nAlla morte di Leone IV (780), gli succedette il figlio Costantino VI. La reggenza venne assunta dalla madre di questi, Irene, avendo Costantino all'epoca solo nove anni. Inizialmente Irene propose alla sorellastra del marito, Antusa, di associarsi a lei nella gestione dell'impero, incontrandone tuttavia il rifiuto, essendo Antusa ormai dedita esclusivamente alla vita religiosa.\nIrene fece subito edificare un nuovo palazzo, per trascorrervi il tempo \"in villeggiatura\", nei pressi di uno dei porti di Costantinopoli: il Palazzo dell'Eleuterio, ricco e sfarzoso.\nIl trono fu presto minacciato dai cinque fratelli dell'Imperatore Leone IV: Niceforo, Cristoforo, Niceta, Antimo ed Eudocimo, appoggiati da Gregorio, \"logoteta del Dromos\" (flotta) e da Elpidio, Strategos di Sikelia. Essi erano amareggiati per il fatto di essere stati scavalcati nella successione dal nipote Costantino, dopo essere stati illusi dalla nomina a \"Cesare\" o \"Nobilissimo\". Dopo soli due mesi dall'ascesa di Costantino VI, si rivoltarono appoggiando le pretese di Niceforo al trono. La rivolta, a quanto pare appoggiata dagli iconoclasti, fall\u00ec e Irene pun\u00ec i cinque cognati costringendoli a farsi preti mentre Gregorio ed i suoi fautori vennero arrestati ed accecati per estrazione degli occhi. Alla congiura partecip\u00f2 anche lo strategos di Sicilia, Elpidio. Irene fece arrestare e torturare la famiglia di questi e, per arrestarlo, invi\u00f2 una grossa flotta al comando del patrizio Teodoro, che dopo diversi combattimenti, riusc\u00ec a riconquistare la Sicilia; Elpidio si rifugi\u00f2 in Africa, dove gli Arabi lo trattarono come se fosse basileus dei romei e addirittura, pare, lo avrebbero incoronato.\nIn politica dovette subire nel 782 l'attacco arabo-musulmano dell'erede al califfato abbaside H\u0101r\u016bn, figlio di al-Mahd\u012b, che da poco era stato insignito del titolo onorifico (\"laqab\") di Rash\u012bd (Ben guidato [da Dio]). Con poco meno di 100.000 uomini, H\u0101r\u016bn al-Rash\u012bd marci\u00f2 fino al Bosforo, giungendo ad occupare la riva opposta a Costantinopoli. Irene affid\u00f2 l'esercito al logoteta postale Stauracio e nel 782 lo mand\u00f2 contro gli Arabi. Tuttavia, a causa del tradimento del generale Tatzates, che mal tollerava il governo di Irene, Stauracio venne fatto prigioniero dai Musulmani per poi essere riscattato da Irene, che non intendeva rinunciare a lui. Una tregua fu concordata dalle parti e Irene acconsent\u00ec al versamento dell'equivalente di 90.000 \"d\u012bn\u0101r\" aurei a Baghdad, ottenendo in cambio la liberazione dei prigionieri caduti in mano musulmana, mentre venivano liberati per converso quelli musulmani presi dai bizantini.\nSuccessivamente Irene invi\u00f2 il suo esercito al comando del fido Logoteta contro gli Slavi, e ben presto Stauracio riusc\u00ec a conquistare alcuni territori nella Tracia che permise a Irene di creare un nuovo tema di Macedonia nei territori appena conquistati. Il trionfo fu sontuosamente celebrato nell'Ippodromo di Costantinopoli, nel gennaio del 784. Per celebrare questa vittoria, Irene fece erigere la Basilica di Santa Sofia a Salonicco.\nNel 784 Irene diede inizio al suo piano per abolire l'iconoclastia. Convinse il patriarca Paolo IV a dimettersi (31 agosto 784) e lo sostitu\u00ec con uno fedele a lei, Tarasio (25 dicembre 784). Appena eletto, il nuovo patriarca inizi\u00f2 subito a fare i preparativi per un nuovo concilio che avrebbe condannato l'iconoclastia, che si tenne il 31 luglio 786, a Costantinopoli. Tuttavia il Concilio fu sospeso per l'irruzione, nella Chiesa dove si teneva il concilio, di truppe iconoclaste che dispersero l'assemblea. Irene non si demoralizz\u00f2 e, con il pretesto di una guerra contro gli Arabi, invi\u00f2 le truppe iconoclaste in Asia Minore in modo che non potessero pi\u00f9 rovinare i suoi piani, mentre trasfer\u00ec nella capitale quelle iconodule.\nNel 785, l'Imperatrice reggente Irene decise di cessare di versare il tributo al Califfato abbaside e le ostilit\u00e0 ripresero. Gli Arabi devastarono il Thema degli Armeniaci, ma agli inizi del 786 i Bizantini si vendicarono saccheggiando e radendo al suolo la fortezza di Hadath in Cilicia, che da cinque anni gli Abbasidi cercavano di rendere una base militare per le loro spedizioni contro Costantinopoli.\nNel 787 dunque si tenne il settimo Concilio Ecumenico a Nicea, che condann\u00f2 l'iconoclastia, affermando che le icone potevano essere venerate ma non adorate, e scomunic\u00f2 gli iconoclasti, ripristinando il culto delle immagini sacre. Alla base della tesi del Concilio stava l'idea che l'immagine \u00e8 strumento che conduce chi ne fruisce dalla materia di cui essa \u00e8 composta all'idea che essa rappresenta. Si finiva, in definitiva, per riprendere l'idea di una funzione didattica delle immagini che era stata gi\u00e0 sviluppata dai Padri della Chiesa. Ci\u00f2 nonostante il non aver invitato una delegazione franca pes\u00f2 molto sui rapporti con Carlo Magno, che decise di non tener conto degli esiti del concilio, arrivando a chiedere la scomunica per Irene.\nSempre nel 787, per risolvere le discrepanze createsi, Irene stipul\u00f2 un'alleanza con Carlo Magno e progett\u00f2 il matrimonio tra la figlia di questi, Rotrude, e suo figlio, ma successivamente Irene ruppe l'accordo - si disse perch\u00e9 timorosa che Carlo Magno avrebbe spinto Costantino VI a svincolarsi dalla tutela materna - e costrinse Costantino a sposare la figlia di un piccolo nobile bizantino: Maria d'Amnia, proveniente dalla Paflagonia. Irene offr\u00ec poi assistenza militare ad Adelchi, principe longobardo in esilio a Costantinopoli e desideroso di riacquisire il proprio regno, dopo che era stato conquistato dai Franchi. Un corpo di spedizione, posto sotto il comando del sacellario e logotheta Giovanni, rinforzato dalle truppe dalla Sicilia sotto il Patrikios Teodoro, sbarc\u00f2 in Calabria verso la fine del 788, ma fu raggiunto dagli eserciti uniti dei duchi longobardi Ildebrando di Spoleto e Grimoaldo III di Benevento, alleati con i Franchi. Nella battaglia che ne segu\u00ec i Bizantini furono sconfitti e col tempo persero Benevento e l'Istria.\nTuttavia nel 788, dopo la distruzione della fortezza di Hadath in Cilicia da parte dei bizantini, vi fu una nuova invasione da parte del Califfato abbaside di H\u0101r\u016bn al-Rash\u012bd; le truppe bizantine di Irene diedero battaglia a Kopidnadon e furono nuovamente sconfitte. Secondo il breve resoconto di Teofane, la battaglia si risolse in una disastrosa sconfitta per i Bizantini, che persero molti uomini e ufficiali, compresi membri dei \"tagma\" degli \"Scholai\" che erano stati inviati nelle province da Irene nel 786 poich\u00e9 continuavano a sostenere l'Iconoclastia. Teofane narra anche della perdita del capace ufficiale Diogene, un \"tourmarches\" (comandante di divisione) degli Anatolici. Irene fu costretta a versare nuovamente i tributi al Califfato.\nCostantino VI e Irene co-imperatori (790-797).\nNonostante Costantino VI avesse raggiunto la maggiore et\u00e0, Irene continuava ad amministrare al suo posto gli affari di stato e si nomin\u00f2 \"Autocrate dei Romani\", cosa che Costantino non accettava pi\u00f9. Lo Stratega degli Armeni, Alessio Muzalon, nella primavera del 790, assedi\u00f2 Costantinopoli, esigendo la legittimazione di Costantino che, gi\u00e0 acclamato unico Imperatore, dando la colpa di ci\u00f2 a Stauracio, ord\u00ec una congiura contro di lui, ma Irene riusc\u00ec a soffocare la congiura e fece arrestare il figlio, facendolo anche frustare. Irene tent\u00f2 quindi di convincere l'esercito a legittimarle il potere assoluto sullo Stato (anche se Costantino VI, nei piani di Irene, sarebbe rimasto comunque coimperatore) costringendolo a giurare \u00abFinch\u00e9 tu vivrai, noi non riconosceremo tuo figlio come imperatore\u00bb, ma pur ottenendo l'appoggio delle truppe della capitale, l'opposizione delle truppe anatoliche (favorevoli all'iconoclastia e dunque a Costantino VI) le imped\u00ec la realizzazione dei suoi piani; infatti esse nominarono unico imperatore Costantino VI (ottobre 790) costringendo l'ambiziosa imperatrice ad abbandonare il palazzo imperiale e a ritirarsi nel Palazzo di Eleuterio. Un anno dopo tuttavia, grazie all'appoggio dei suoi partigiani, Irene riusc\u00ec di nuovo a ottenere il titolo di imperatrice, regnando insieme al figlio.\nIrene cerc\u00f2 quindi di cospirare per rendere il figlio impopolare. Dapprima fece in modo che suo figlio sospettasse della fedelt\u00e0 del generale Alessio Mosele, spingendolo con la sua influenza a farlo arrestare e accecare. L'accecamento di Mosele fece perdere a Costantino VI il favore delle truppe anatoliche, che insorsero. Costantino VI sed\u00f2 questa rivolta con molta violenza, perdendo definitivamente il sostegno delle truppe anatoliche (793). Successivamente Irene spinse Costantino VI a ripudiare la moglie, da cui divorzi\u00f2, e a sposarsi con Teodota (795). Tale decisione rese Costantino VI impopolare anche tra gli ortodossi, specialmente gli Zeloti, che lo accusavano di adulterio.\nIl colpo di stato di Irene.\nDurante il soggiorno a Prusa, Costantino VI, saputo che la moglie aveva avuto un figlio, torn\u00f2 a Costantinopoli per raggiungerla (ottobre 796) e Irene approfitt\u00f2 dell'assenza del figlio persuadendo molti degli ufficiali della guardia ad attuare un colpo di Stato che portasse alla detronizzazione di Costantino e all'elevazione al trono di Irene. Per realizzare il loro piano dovevano per\u00f2 impedire che Costantino VI riguadagnasse popolarit\u00e0 trionfando contro gli Arabi: quindi con i loro intrighi fecero s\u00ec che la campagna contro i Musulmani risultasse un insuccesso.\nIn un momento in cui Costantino VI era estremamente impopolare, Irene ne approfitt\u00f2 per deporlo conscia che non avrebbe trovato opposizioni. Il 17 luglio 797 si tent\u00f2 di tendere un agguato al basileus per assassinarlo, ma Costantino riusc\u00ec a sfuggire e trov\u00f2 rifugio in Asia Minore, dove avrebbe potuto contare dell'appoggio delle truppe anatoliche. Irene, disperata, vedendo che i suoi complici esitavano e la popolazione era favorevole a Costantino VI, pens\u00f2 in un primo momento di implorare la grazia al figlio, poi decise di giocare la sua ultima carta minacciando molti dei cortigiani che si erano compromessi con lei a rivelare a Costantino VI la loro intenzione di tradirlo se non l'avessero aiutata. Viste le minacce, i congiurati decisero di aiutare Irene: Costantino VI venne portato a forza a Costantinopoli, detronizzato e accecato nella stessa stanza dov'era stato battezzato (15 agosto 797); mor\u00ec poco dopo per le conseguenze del trattamento sub\u00ecto. Irene continu\u00f2 a governare come unica imperatrice.\nEssendo Costantino VI estremamente impopolare, pochissimi piansero la sua morte e i pi\u00f9 videro il colpo di Stato attuato da Irene come un atto di liberazione da un tiranno. Solo Teofane nella sua \"Cronaca\", pur lodando nel suo complesso la figura di Irene, sembr\u00f2 aver realizzato la gravit\u00e0 del suo crimine.\nRegno (797-802).\nEssendo la prima imperatrice bizantina ad essere imperatrice regnante e non imperatrice consorte, assunse il titolo di \"basileus\" (imperatore/re) al posto di quello di \"basilissa\" (imperatrice/regina) e si autoproclam\u00f2 \"Autocrate dei Romani\" ().\nPolitica interna.\nPer non perdere popolarit\u00e0 Irene mitig\u00f2 l'imposizione fiscale.\nQuesta politica fiscale, pur garantendole grandissima popolarit\u00e0, danneggi\u00f2 il sistema erariale bizantino.\nNel campo della arti e della cultura:\nPer quanto riguarda la successione al trono:\nDetronizzazione e morte.\nNell'802 Carlo Magno invi\u00f2 messi a Costantinopoli per proporre a Irene di sposarlo in modo da \u00abriunificare l'Oriente e l'Occidente\u00bb. Tuttavia le negoziazioni non andarono a buon fine perch\u00e9 nello stesso anno l'Imperatrice Irene fu detronizzata da una congiura che pose sul trono Niceforo I.\nMentre Irene si trovava in villeggiatura nel Palazzo di Eleuterio, i congiurati approfittarono della sua assenza per presentarsi al Sacro Palazzo con ordini contraffatti dell'Imperatrice che intimavano di nominare Imperatore Niceforo affinch\u00e9 le fosse di aiuto nel combattere Ezio. I soldati a guardia del palazzo non dubitarono dell'autenticit\u00e0 dell'ordine e consegnarono il palazzo ai congiurati, che sparsero la voce della proclamazione a Imperatore di Niceforo I, mentre Irene veniva arrestata e segregata nel Sacro Palazzo. Il colpo di Stato tuttavia rischi\u00f2 di fallire: il popolo e il clero erano favorevoli ad Irene e per questo, alla notizia della sua deposizione, insorsero. La folla si present\u00f2 davanti alle porte del Sacro Palazzo, pretendendo la restituzione del trono ad Irene.\nPer evitare spargimento di sangue, l'imperatrice prefer\u00ec allora ritirarsi dal governo e, nonostante le promesse di Niceforo, che le aveva garantito che l'avrebbe trattata \u00abcome si addice a una basilissa\u00bb, concedendole di vivere nel suo Palazzo di Costatinopoli, l'Eleuterio, proprio per paura che Irene potesse riprendersi nuovamente il trono, come gi\u00e0 aveva fatto in passato, la esili\u00f2 prima in un monastero nelle Isole dei Principi e infine (novembre 802) nell'isola di Lesbo; qui per sopravvivere e per potersi mantenere dovette adattarsi a filare la lana. \nMor\u00ec il 9 agosto 803, senza suscitare rimpianti neppure nel Clero che aveva tanto favorito.\nIl suo corpo fu inizialmente sepolto a Principo (), sulle Isole dei Principi.\nLa sovrana dovette costantemente negoziare degli appoggi per garantire la legittimizzazione e la continuit\u00e0 del suo potere. Lasciava un impero nel caos sociale e politico e nella rovina amministrativa ed economica, ma non debilitato al cuore poich\u00e9 meno di settant'anni dopo la sua morte i romani sarebbero riusciti ad invertire le sorti delle guerre con i propri nemici, tanto quelli orientali che quelli balcanici, non solo arrestando l'emorragia di province, ma iniziando una lenta ed inesorabile riconquista che perdurer\u00e0 per quasi duecento anni.\nCulto.\nNell'864, Irene fu canonizzata col nome di \"Santa Irene la Giovane\" da Fozio di Costantinopoli, proprio perch\u00e9 ella pose fine, sia pure temporaneamente, all'iconoclastia e fu munifica protettrice del clero, che ne benefic\u00f2 in ogni modo. La sua venerazione \u00e8 limitata alle Chiese ortodosse orientali.\nIrene favor\u00ec anche lo sviluppo delle arti e della letteratura; la tradizione narra che era bellissima e appassionata e come tale venne rappresentata dagli artisti e scrittori. Giovanni Boccaccio la cita nel suo libro sulle donne illustri, \"De mulieribus claris\".\nNonostante fosse morta nell'indigenza, il suo corpo fu traslato da Principo e sepolto solennemente, come si addice ad un'imperatrice quale fu, nella chiesa dei Santi Apostoli di Costantinopoli. Il suo sepolcro fu per\u00f2 poi violato dai crociati nel 1204, che ne saccheggiarono il ricco corredo, e ancora dai turchi ottomani nel 1462, quando demolirono la basilica ormai abbandonata. Resta, tuttavia, ancora oggi un sarcofago vuoto nella Santa Sofia a Istanbul attribuito ad Irene.\nLa Chiesa ortodossa la venera il 7 agosto."}
{"id": "61363", "revid": "599013", "url": "https://it.wikipedia.org/wiki?curid=61363", "title": "Adrastea (astronomia)", "text": "Adrastea (\u0391\u03b4\u03c1\u03ac\u03c3\u03c4\u03b5\u03b9\u03b1 in lingua greca) (o Giove XV) \u00e8 il secondo satellite naturale di Giove in ordine di distanza dal pianeta; \u00e8 il corpo celeste pi\u00f9 piccolo del gruppo di Amaltea, che raggruppa i quattro satelliti pi\u00f9 interni del pianeta.\nStoria.\nAdrastea venne scoperto nel 1979 dagli astronomi statunitensi David Jewitt ed Edward Danielson grazie all'analisi delle immagini riprese dalla sonda Voyager 2 l'8 luglio 1979; appariva come un debole punto luminoso sulla linea bianca degli anelli di Giove e fu il primo satellite naturale ad essere scoperto grazie alle fotografie scattate da una sonda spaziale e non tramite l'osservazione telescopica.\nDopo la scoperta gli venne attribuita la designazione provvisoria S/1979 J1; nel 1983 l'Unione Astronomica Internazionale convenne di attribuirgli il nome ufficiale di Adrastea, figlia di Giove e Ananke secondo la mitologia greca.\nPoco dopo la scoperta di Adrastea lo studio delle lastre fotografiche prese qualche settimana prima dalla sonda Voyager 1 permise di identificare due altri satelliti interni di Giove, (Tebe e Metis).\nNel 1998 le riprese effettuate dalla sonda Galileo permisero di determinare la forma di Adrastea anche se la qualit\u00e0 delle immagini \u00e8 piuttosto scarsa.\nCaratteristiche fisiche.\nAdrastea ha una forma irregolare e le sue misure, circa , lo rendono il pi\u00f9 piccolo dei quattro satelliti interni di Giove. La composizione e la massa non sono note, ma assumendo che abbia una densit\u00e0 media paragonabile a quella di Amaltea e cio\u00e8 circa , la sua massa risulterebbe di circa . La bassa densit\u00e0 di Amaltea implica che il satellite sia composto di ghiaccio con una porosit\u00e0 del 10-15%; si ritiene che Adrastea abbia una struttura simile.\nAl momento non \u00e8 noto alcun dettaglio della superficie di Adrastea, in quanto la risoluzione delle immagini disponibili \u00e8 troppo scarsa.\nOrbita.\nAdrastea orbita intorno a Giove con un raggio medio di circa (1,806\u00a0 il raggio gioviano) al limite esterno dell'anello principale. \u00c8 uno dei tre satelliti naturali del sistema solare ad orbitare il suo pianeta in un tempo inferiore al giorno del pianeta; gli altri due sono Metis e Fobos, il satellite di Marte.\nL'orbita ha bassi valori sia per l'eccentricit\u00e0, 0,0015, che per l'inclinazione rispetto all'equatore gioviano, 0,03\u00b0.\nA causa del blocco mareale Adrastea \u00e8 in rotazione sincrona con Giove a cui mostra sempre la stessa faccia. Il suo asse maggiore \u00e8 allineato verso Giove disponendosi cos\u00ec secondo la combinazione di pi\u00f9 bassa energia.\nDestino di Adrastea.\nAdrastea \u00e8 situata all'interno dell'anello principale di Giove (come anche Metis), che probabilmente contribuisce a mantenere stabile grazie al continuo apporto di materiali. Giace al di sotto del raggio dell'orbita sincrona di Giove e, di conseguenza, le forze mareali del pianeta stanno provocando il lento decadimento della sua orbita. Adrastea si trova peraltro gi\u00e0 oltre il limite di Roche di Giove, ma sembra abbastanza piccola da evitare la disgregazione ad opera delle forze di marea.\nRelazione con gli anelli di Giove.\nAdrastea \u00e8 il maggior contributore di materiale agli anelli interni di Giove, come evidenziato dal fatto che l'anello pi\u00f9 denso sia situato all'interno dell'orbita del satellite. Pi\u00f9 esattamente l'orbita di Adrastea si trova vicino al limite esterno dell'anello principale.\nIl contributo sembra derivare soprattutto da materiale espulso dalla superficie dei quattro piccoli satelliti interni a seguito di impatti con micrometeoriti; data la bassa densit\u00e0 dei satelliti, la loro superficie \u00e8 infatti molto vicina al limite del loro lobo di Roche.\nL'estensione del materiale visibile negli anelli dipende dall'angolo di fase delle immagini: in scattering frontale, Adrastea \u00e8 ben al di fuori dell'anello principale, ma in retroscattering (che permette di rivelare molte pi\u00f9 particelle) sembra che ci sia anche un piccolo anello esterno all'orbita del satellite."}
{"id": "61368", "revid": "1658", "url": "https://it.wikipedia.org/wiki?curid=61368", "title": "Alberto di Liegi", "text": ""}
{"id": "61373", "revid": "913245", "url": "https://it.wikipedia.org/wiki?curid=61373", "title": "Andreas Thorkildsen", "text": "Biografia.\nTesserato per lo Sportsklubben Vidar, Andreas Thorkildsen \u00e8 figlio d'arte. Il padre Tomm \u00e8 stato anch'egli giavellottista, ed \u00e8 stato lui ad avviare il figlio alla pratica della stessa specialit\u00e0. La madre Bente Amundsen negli anni settanta era una delle atlete di spicco del Hamar Idrettslag.\nAndreas Thorkildsen ha vinto la medaglia d'oro ai Giochi olimpici di Atene 2004 con la misura di 86,50\u00a0m, suo primato personale all'epoca, davanti al lettone Vadims Vasi\u013cevskis e al russo Sergej Makarov.\nAi Campionati mondiali di Helsinki del 2005 \u00e8 arrivato secondo. Il 10 settembre dello stesso anno, durante la World Athletics Final a Monaco, ha ottenuto il nuovo primato nazionale norvegese con 89,60 m. Ha migliorato tale primato con un lancio a 91,59\u00a0m il 2 giugno 2006 ai Bislett Games di Oslo.\nNel 2006 si \u00e8 laureato campione europeo a G\u00f6teborg, con la misura di 88,78\u00a0m e nel 2008 ha realizzato il bis olimpico vincendo la finale del giavellotto dei Giochi di Pechino. Con un lancio di 90,27 m (record olimpico) ha superato il lettone Ain\u0101rs Kovals e il finlandese Tero Pitk\u00e4m\u00e4ki.\nNel 2009 ha partecipato ai Mondiali di Berlino, vincendo l'oro con 89,59\u00a0m davanti al cubano Guillermo Mart\u00ednez e al giapponese Yukifumi Murakami.\nFino al 2011 \u00e8 stato il detentore del record mondiale juniores con 83,87 m, stabilito a Bergen il 7 giugno 2001."}
{"id": "61375", "revid": "1534511", "url": "https://it.wikipedia.org/wiki?curid=61375", "title": "Acquario di Genova", "text": "L'Acquario di Genova \u00e8 un acquario situato a Ponte Spinola, nel cinquecentesco porto antico di Genova. Al momento dell'inaugurazione era il pi\u00f9 grande d'Europa e il secondo nel mondo.\nDi propriet\u00e0 di Porto Antico di Genova S.p.A. e gestito dalla societ\u00e0 Costa Edutainment S.p.A., \u00e8 stato inaugurato nel 1992 in occasione delle \"Colombiadi\", ossia della Expo celebrativa del cinquecentesimo anniversario della scoperta europea dell'America. La progettazione della struttura e dell'area limitrofa \u00e8 dell'architetto Renzo Piano, l'allestimento degli interni \u00e8 stato curato dall'architetto Peter Chermayeff. Successivamente \u00e8 stato a pi\u00f9 riprese ampliato.\nDescrizione.\nIl percorso.\nIl percorso di 2 ore e 30 minuti comprende 39 vasche cui si aggiungono le 4 a cielo aperto del Padiglione Cetacei inaugurato nell'estate del 2013. La superficie totale della struttura \u00e8 di metri quadrati. Le vasche ospitano circa animali di 400 specie diverse tra pesci, mammiferi marini, uccelli, rettili, anfibi, invertebrati in ambienti che riproducono quelli originari delle singole specie con evidenti finalit\u00e0 didattiche.\nQuattro grandi vasche consentono di osservare gli animali da due diversi livelli; ospitano rispettivamente i lamantini, squali di diverse specie, foche, pinguini. Grazie al nuovo Padiglione Cetacei, i delfini possono essere ammirati sia dall'alto, grazie a una grande parete vetrata con una finestra apribile, sia da una prospettiva subacquea grazie al tunnel vetrato di 15 metri di lunghezza e al grande acrilico lungo 20 metri.\nDue volte al giorno, il pubblico pu\u00f2 assistere al momento del pasto dei delfini con un addestratore a disposizione per raccontare curiosit\u00e0 e informazioni sulla biologia degli animali e sul lavoro quotidiano necessario al mantenimento di questi animali.\nI percorsi speciali \"Avventura Acquario\" e \"Acquario segreto\" sono particolarmente indicati per i bambini: permettono di scoprire cosa si nasconde dietro le vasche e vedere le aree segrete dell\u2019Acquario. I bambini potranno capire e imparare molto di pi\u00f9 della bellezza dell'acquario.\nUna volta al mese, l'Acquario di Genova propone la \"Notte con gli Squali\", offrendo a un massimo di 35 ragazzi per notte (di et\u00e0 compresa tra i 7 e i 18 anni) di dormire davanti alla vasca degli squali, passando un'intera notte all'interno dell'acquario, per scoprire tutto sul comportamento notturno dei suoi abitanti.\nSpecifiche tecniche.\nL'acqua dell'Acquario \u00e8 prelevata al largo della costa grazie a una presa mare che garantisce un approvvigionamento costante di acqua di ottima qualit\u00e0. Viene stabulata in quattro cisterne situate a lato dei due piani. L'acqua viene analizzata e depurata, quindi immessa nelle vasche, tutte fornite di impianti di filtrazione meccanici e biologici garantendo a ogni ambiente la temperatura, il pH e la salinit\u00e0 adeguata.\nAmpliamenti.\nPadiglione della Biodiversit\u00e0.\nDopo l'inaugurazione la struttura \u00e8 stata ampliata una prima volta nel 1998 utilizzando gli spazi dello scafo di una nave (denominata \"Nave Italia\" o \"Nave Blu\") che ospita il \"Padiglione della Biodiversit\u00e0\". In una vasca il visitatore pu\u00f2 immergere le mani e toccare direttamente le razze (vasche tattili).\nIn questa area non vi sono solo specie marine, ma anche animali di foreste pluviali o di acqua dolce, quali tartarughe, serpenti, iguane, anfibi.\nPadiglione Cetacei.\nIl 27 luglio 2013 \u00e8 stato inaugurato il \"Padiglione Cetacei\", progettato dall'architetto Renzo Piano. La nuova struttura \u00e8 collocata tra la Nave italia e il corpo principale ed \u00e8 alta in totale 23 metri (come un palazzo di sette piani) per la maggior parte immersi in acqua, lunga 94, larga 30 e ospita quattro vasche per un totale di metri cubi di volume d'acqua. Il percorso espositivo si snoda su due piani.\nAnimali presenti nell'acquario.\nLe mangrovie.\nTipi di mangrovia\nIl Mar Rosso.\nPesci del Mar Rosso:\nLa vasca delle onde.\nPrecedentemente conosciuta come \"La vasca delle onde\", vasca in cui veniva simulato artificialmente il movimento delle onde trattando di alcuni pesci del Mediterraneo, come orate, tordi pavone, pesci balestra, dentici, mormore e tanuta, \u00e8 stata rinnovata e ribattezzata per ospitare animali endemici dell'Oceano Pacifico settentrionale."}
{"id": "61381", "revid": "144796", "url": "https://it.wikipedia.org/wiki?curid=61381", "title": "Giovanni Gnifetti", "text": "Biografia.\nNato ad Alagna Valsesia il 3 aprile 1801 da Cristoforo Gnifetti e Anna Maria Ghiger, fu avviato dal padre allo studio e alla carriera ecclesiastica; dopo le scuole di base, studi\u00f2 al seminario di Gozzano prima, e di Novara poi, dove fu ordinato sacerdote nel 1823; torn\u00f2 quindi alla parrocchia di Alagna, dove fu prima cappellano, poi viceparroco; infine, nel 1834 fu nominato parroco di Alagna Valsesia, ruolo che ricopr\u00ec fino alla morte.\nNello stesso anno inizi\u00f2 a frequentare il massiccio del Monte Rosa, sul quale si segnal\u00f2 per alcune prime ascensioni; l'obiettivo del parroco era di raggiungere una delle pi\u00f9 alte vette della montagna, conosciuta oggi come \"Signalkuppe\" dagli svizzeri e come Punta Gnifetti dagli italiani, a 4559 metri d'altezza; tale vetta \u00e8 ben visibile dal lato valsesiano del Monte Rosa e in particolare da Riva Valdobbia, essendo una delle pi\u00f9 elevate di tale gruppo montuoso. Gnifetti fall\u00ec l'ascesa per tre volte, nel 1834, nel 1836 e nel 1839; nel 1836 la piccola spedizione composta dal parroco Gnifetti e da cinque compaesani giunse a 4480 metri, su un colle che prende il nome di colle Gnifetti; dovette rinunciare all'assalto alla vetta per la mancanza delle accette necessarie a rompere il ghiaccio nel tratto finale. In compagnia di sette persone, di cui due portatori, il 9 agosto 1842 Gnifetti conquist\u00f2 la vetta che porter\u00e0 il suo nome, piantandovi una bandiera rossa: il \"segnale\" lasciato a testimonianza del raggiungimento della cima e dal quale deriva il nome tedesco della punta Gnifetti (\"Signal Kuppe\", cio\u00e8 \"Cima del segnale\").\nL'attivit\u00e0 montana di don Gnifetti non si limit\u00f2 alle escursioni; era infatti anche un appassionato di scienze naturali in senso lato e comp\u00ec diverse osservazioni notevoli, tra cui una campagna di misurazioni del \"ghiacciaio del Sesia\" all'alpe di Bors; le sue esperienze furono raccolte in un libro, \"Nozioni topografiche del Monte Rosa\", che ebbe vasta diffusione e contribu\u00ec a creargli, presso il nascente ambiente turistico-alpinistico internazionale, la fama di esperto del Monte Rosa.\nRiconoscimenti.\nNel 1856 fu insignito della croce di cavaliere dell'Ordine dei Santi Maurizio e Lazzaro per un \"motu proprio\" dell'allora re di Sardegna Vittorio Emanuele II, e nel 1865 il Club Alpino Italiano lo nomin\u00f2 socio onorario. Alla sua memoria \u00e8 stata dedicata la punta da lui salita in prima ascensione, appunto la punta Gnifetti. Sulla sua sommit\u00e0 sorge oggi la capanna Regina Margherita, il pi\u00f9 alto rifugio d'Europa. A Giovanni Gnifetti \u00e8 stato anche dedicato il rifugio Gnifetti, a 3647 metri, di propriet\u00e0 del CAI di Varallo lungo il percorso classico per salire da Alagna Valsesia alla capanna Margherita oppure da Gressoney-Saint-Jean lato valdostano."}
{"id": "61382", "revid": "1494169", "url": "https://it.wikipedia.org/wiki?curid=61382", "title": "Abydos", "text": ""}
{"id": "61384", "revid": "1711941", "url": "https://it.wikipedia.org/wiki?curid=61384", "title": "Abydos (Stargate)", "text": "Abydos (designazione SGC: P8X-873, indirizzo: - Punto d'origine: ) \u00e8 il pianeta immaginario in cui \u00e8 ambientato il film di fantascienza \"Stargate\" e in cui si svolgono alcuni episodi della serie televisiva omonima \"Stargate SG-1\".\nLocalizzazione.\nNel film \"Stargate\", Abydos \u00e8 situata nella galassia di Kalian, a diverse centinaia di milioni di anni luce dalla Terra, \"dall'altra parte dell'universo conosciuto\". Nella serie televisiva \"Stargate SG-1\" gli autori decidono invece che la rete degli stargate sia situata nella Via Lattea, dove quindi si trova anche Abydos. Nel primo episodio della serie, \"I figli degli dei\", viene esplicitamente menzionato il fatto che il pianeta \u00e8, tra quelli con uno stargate, tra i pi\u00f9 vicini alla Terra, e per questo le coordinate ritrovate nel coperchio di Giza sono ancora valide nonostante il movimento delle stelle nel corso del tempo.\nStoria.\nAbydos \u00e8 il pianeta natale di Kasuf, Skaara e Sha're, dominato per diversi millenni dal Supremo Signore del Sistema Ra.\nIn tempi antichi Ra deport\u00f2 un certo numero di antichi egizi dalla Terra ad Abydos attraverso lo Stargate forzandoli a lavorare per lui presso le miniere di Naquadah disseminate nel deserto. In seguito alla rivolta degli schiavi terrestri, che sotterrarono il loro Stargate, Ra vi proib\u00ec ogni forma di scrittura, temendo un'altra rivolta.\nSul pianeta \u00e8 presente una piccola comunit\u00e0 agricola situata a breve distanza dal Tempio di Ra, una copia perfetta della Piramide di Cheope, in cui alloggia lo Stargate. Il capovillaggio degli schiavi \u00e8 Kasuf; i suoi figli Sha're e Skaara si affezionano rispettivamente a Daniel Jackson e Jack O'Neill, decidendo di aiutarli a sconfiggere Ra, che viene ucciso da O'Neill stesso.\nUn anno dopo, un Goa'uld di nome Apophis rapisce Sha're e Skaara, e impianta in loro la sua compagna, Amonet, e suo figlio, Klorel. Nel frattempo si presenta sulla Terra dove minaccia la distruzione dell'umanit\u00e0. Rinasce cos\u00ec il Programma Stargate e O'Neill viene inviato con l'SG-1 nuovamente su Abydos per vedere lo stato dei suoi abitanti, tra cui Jackson. D'ora in avanti, il Comando Stargate comincer\u00e0 ad esplorare lo spazio in cerca di tecnologie a scopo difensivo, ricerca a cui si aggiunge anche Jackson che desidera ritrovare la moglie.\nAnni dopo, Skaara riesce ad essere liberato dal parassita ma Sha're viene uccisa da Teal'c prima che attacchi Daniel Jackson, mentre entrambi erano alla ricerca di suo figlio, l'Harcesis.\nL'SG-1 ritorna su Abydos su richiesta di Kasuf quando arriva sul pianeta Shifu, il bambino Harcesis. Shifu mostra a Jackson un'allucinazione estremamente realistica per dimostrargli che la memoria genetica degli Harcesis pu\u00f2 causare miseria e sofferenza su scala globale o addirittura interstellare.\nIl Signore del Sistema Anubis distrugge Abydos con un'arma costituita da cinque componenti (\"Occhi\"), ma Oma Desala aiuta ad ascendere l'intera popolazione del pianeta prima che venga sterminata."}
{"id": "61387", "revid": "56609311", "url": "https://it.wikipedia.org/wiki?curid=61387", "title": "Chiesa di San Michele (Cremona)", "text": ""}
{"id": "61389", "revid": "4", "url": "https://it.wikipedia.org/wiki?curid=61389", "title": "Esesi", "text": ""}
{"id": "61390", "revid": "4", "url": "https://it.wikipedia.org/wiki?curid=61390", "title": "ESESI", "text": ""}
{"id": "61398", "revid": "1632387", "url": "https://it.wikipedia.org/wiki?curid=61398", "title": "Apartheid", "text": "Lapartheid (italiano: /apar'tajd/; afrikaans [a\u02c8part\u0266\u025bit]; letteralmente \"separazione\", \"partizione\") era la politica di segregazione razziale istituita nel 1948 dal governo di etnia bianca del Sudafrica, e rimasta in vigore fino al 1991. Il suo \"iniziatore\" \u00e8 stato Daniel Fran\u00e7ois Malan, che dal 1948 al 1954 fu anche primo ministro.\nFu applicato dal governo sudafricano anche alla Namibia, fino al 1990 amministrata dal Sudafrica. Per estensione il termine \u00e8 oggi utilizzato per rimarcare qualunque forma di segregazione civile e politica a danno di minoranze, ad opera del governo di uno stato sovrano, sulla base di pregiudizi etnici e sociali. \nL'anniversario della fine \u00e8 il 27 aprile, giorno festivo in Sudafrica, quando si festeggia la Festa della libert\u00e0.\nStoria.\nIl termine \"apartheid\" fu utilizzato, in senso politico, per la prima volta nel 1916 dal primo ministro sudafricano Jan Smuts; con le elezioni del 1928 vennero introdotti nel paese i primi elementi di segregazione razziale. Nel 1939 Smuts torn\u00f2 al potere e il nazionalismo afrikaner non pot\u00e9 proseguire il suo progetto politico. \nDurante la seconda guerra mondiale un gruppo di intellettuali afrikaner influenzati dal nazismo complet\u00f2 la teorizzazione del progetto dell'apartheid.\nL'introduzione e la segregazione.\nL'apartheid viene ufficialmente introdotta nel 1948, dopo la vittoria alle elezioni del Partito Nazionale. I principali ideologi dell'apartheid furono i primi ministri Daniel Fran\u00e7ois Malan (in carica dal 1948 al 1954), Johannes Gerhardus Strijdom (dal 1954 al 1958) e Hendrik Frensch Verwoerd (vero e proprio \"architetto dell'apartheid\"), in carica dal 1958 fino al suo accoltellamento nel 1966 da parte di Dimitri Tsafendas, un semplice uomo eletto al parlamento sudafricano di origini greco-mozambicane. Verwoerd definiva l'apartheid come \"una politica di buon vicinato\". Nel 1956 la politica di apartheid fu estesa a tutti i cittadini di colore, compresi gli asiatici.\nNegli anni '60, 3,5 milioni di uomini e donne di colore di etnia bantu furono sfrattati con la forza dalle loro case e deportati nei \"bantustan\". Furono privati di ogni diritto politico e civile, e poterono frequentare per acquisire un\u2019istruzione esclusivamente in scuole agricole e commerciali speciali. I negozi erano obbligati a servire tutti i clienti di etnia bianca prima di quelli di etnia nera. Questi ultimi, inoltre, dovevano avere speciali passaporti interni per muoversi nelle zone riservate alle etnie bianche, pena l'arresto.\nLe condanne internazionali e la lotta.\nIn un primo tempo sia neri che bianchi organizzarono proteste contro l'apartheid, in genere brutalmente soffocate dalle forze di sicurezza governative. Nei primi anni sessanta l'Umkhonto we Sizwe, organizzazione armata facente capo all\"African National Congress\", inizi\u00f2 a usare la ribellione armata, limitandosi per\u00f2 ad azioni di sabotaggio contro obiettivi strategici come centrali elettriche e altre infrastrutture. Nel 1975, il governo sudafricano decise di imporre la redazione di ogni norma giuridica in lingua afrikaans. La legge fu estesa a tutte le scuole, imponendo che le lezioni fossero tenute met\u00e0 in inglese e met\u00e0 in afrikaans.\nLa comunit\u00e0 internazionale var\u00f2 una serie di sanzioni al regime segregazionista sudafricano. L\"apartheid\" fu dichiarato crimine internazionale da una convenzione delle Nazioni Unite, votata dall'assemblea generale nel 1973 ed entrata in vigore nel 1976 (\"International Convention on the Suppression and Punishment of the Crime of Apartheid\"), e quindi successivamente inserito nella lista dei crimini contro l'umanit\u00e0. Inoltre ci fu il boicottaggio di 33 nazioni africane alle Olimpiadi del 1976, in segno di protesta contro la nazionale di rugby neozelandese che aveva accettato di giocare alcune partite contro la squadra sudafricana. Anche gli Stati inizialmente ostili a tali misure, come il Regno Unito e gli Stati Uniti (questi ultimi preferirono una politica conciliante nota come \"constructive engagement\"), a met\u00e0 degli anni ottanta si allinearono agli altri Stati. Forti furono anche le pressioni internazionali nel mondo dello sport, con il boicottaggio sportivo del Sudafrica dalle partecipazioni alle olimpiadi a causa dell'apartheid. \nDiverse personalit\u00e0 si batterono contro il regime di segregazione, come Stephen Biko e Nelson Mandela; la prima iniziativa ufficiale volta all'isolamento sportivo venne adottata con l'accordo di Gleneagles ratificato dal Commonwealth delle nazioni nel 1977.\nLa liberazione di Nelson Mandela e la fine dell'apartheid.\nLa liberazione di Nelson Mandela, massimo leader dell'ANC, avvenuta nel 1990 dopo 27 anni di prigionia (dovuti al rinnegamento dei \"crimini\" da lui commessi e al suo abbracciare la nonviolenza negli anni '80), e la sua successiva elezione a capo dello Stato decretarono la fine dell'apartheid e l'inizio di una nuova era.\nIl referendum del 1992 e le elezioni generali in Sudafrica del 1994 videro il superamento della segregazione, nelle elezioni si registr\u00f2 la vittoria del Congresso Nazionale Africano con il 62,65% dei voti, al di sotto per\u00f2 della soglia dei due terzi necessaria per modificare la costituzione, permettendo comunque ai neri di ricominciare una vita normale. Da allora l'ANC governa ininterrottamente il paese, prima con Nelson Mandela (ridisegnando la bandiera simboleggiando la pace nel mondo), poi con Thabo Mbeki e successivamente con Kgalema Motlanthe, Jacob Zuma e Cyril Ramaphosa. La Commissione per la verit\u00e0 e la riconciliazione, istituita nel 1995, si \u00e8 occupata di raccogliere testimonianze sulle violazioni dei diritti umani e ha concesso l'amnistia a chi confessasse spontaneamente e pienamente i crimini commessi contro i neri agli ordini del governo, amnistiando anche gli atti di terrorismo commessi dallo Umkhonto we Sizwe.\nIl Sudafrica post-apartheid, aggiungendo nove lingue africane come ndebele, sesotho del nord, sesotho, swati, tsonga, tswana, xhosa e zulu, ha portato il totale degli idiomi ufficiali a undici. Tuttavia permasero diverse situazioni di disuguaglianza, e vi sono ancora piccoli gruppi di nostalgici bianchi di estrema destra che supportano il ritorno dell'apartheid o l'indipendentismo afrikaner, ad esempio il Partito Nazionale Rifondato del Sudafrica e il Movimento di Resistenza Afrikaner. Nel 2006, il 70% delle propriet\u00e0 terriere era posseduta da bianchi.\nL'ideologia.\nLa filosofia dell'apartheid affermava di voler dare ai vari gruppi razziali la possibilit\u00e0 di condurre il proprio sviluppo sociale in armonia con le proprie tradizioni (teoria dello \"sviluppo separato\", in teoria un'applicazione dell'autodeterminazione dei popoli, di fatto eufemismo per separatismo e segregazione razziale).\nOltre che sul razzismo scientifico importato dal colonialismo britannico vi era una componente razzista religiosa di origine calvinista-olandese su cui si basava la giustificazione teologica della separazione delle razze.\nIn Sudafrica, mentre i neri e i meticci \"coloureds\" (termine spesso usato per definire tutti i neri) costituivano l'80% circa della popolazione, i bianchi si dividevano in coloni di origine britannica ed afrikaner. Gli afrikaner, che costituivano la maggioranza della popolazione bianca, erano da sempre favorevoli ad una politica razzista, mentre i sudafricani di origine inglese, malgrado il sostanziale appoggio dell'apartheid, erano pi\u00f9 concilianti nei confronti dei connazionali neri.\nLe disparit\u00e0.\nLe principali leggi che costituivano il sistema erano:\nEra prevista la separazione dei bianchi dai neri nelle zone abitate da entrambi (per esempio rispetto all'uso di mezzi e strutture pubbliche) e l'istituzione dei \"bantustan\", i territori semi-indipendenti in cui molti neri furono costretti a trasferirsi. L'apartheid divideva i cittadini in quattro categorie:\nA questo venne aggiunto lo status di bianchi onorari, concesso a etnie e nazionalit\u00e0 per particolari motivi e che non rientravano tra i bianchi."}
{"id": "61400", "revid": "140509", "url": "https://it.wikipedia.org/wiki?curid=61400", "title": "Band Aid 20", "text": "Band Aid 20 \u00e8 un gruppo musicale formato nel 2004 da vari musicisti, uniti insieme per scopi benefici. La stessa iniziativa era stata presa nel 1984, con il gruppo Band Aid.\nIl gruppo ha eseguito una sola canzone: \"Do They Know It's Christmas?\", rifacimento della stessa del 1984. La canzone \u00e8 stata incisa il 14 novembre 2004 negli studi discografici Air Studios di George Martin, situati nell'Hampstead, quartiere a Nord di Londra. Il progetto \u00e8 stato curato da Midge Ure, gi\u00e0 autore con Bob Geldof della canzone originale del 1984.\nIl 13 novembre, il giorno prima, viene incisa la base musicale da Thom Yorke al pianoforte, i fratelli Justin e Dan Hawkins alle chitarre e Paul McCartney al basso. Lo stesso giorno sono state inserite le parti cantate, preregistrate, di Bono, Robbie Williams e Dido.\nLa parte di Bono, per\u00f2, presenta dei problemi tecnici e non pu\u00f2 essere inserita. Vengono registrate varie versioni eseguite dagli altri cantanti (fra cui Justin Hawkins che sin dall'inizio aveva espresso il desiderio di eseguire quella parte), finch\u00e9 alla fine non si \u00e8 riusciti a convincere il cantante irlandese a tornare per rieseguire dal vivo la sua parte.\nLa canzone viene distribuita il 3 dicembre 2004, e l'intero ricavato delle vendite viene donato alla fondazione Band Aid, con l'obiettivo di devolverle a favore delle vittime del conflitto del Darfur, in Sudan. L'allora cancelliere dello Scacchiere britannico Gordon Brown decide inoltre che sul singolo non verr\u00e0 applicata l'I.V.A."}
{"id": "61402", "revid": "39224", "url": "https://it.wikipedia.org/wiki?curid=61402", "title": "Castore (astronomia)", "text": "Castore (\u03b1 Gem / \u03b1 Geminorum / Alfa Geminorum) \u00e8 un sistema stellare visibile nella costellazione dei Gemelli. Avendo magnitudine +1,59 \u00e8 la seconda stella pi\u00f9 brillante della costellazione, dopo Polluce, nonch\u00e9 la ventitreesima stella pi\u00f9 luminosa del cielo notturno. Si trova a una distanza di circa 51\u00a0anni luce dalla Terra.\nCastore \u00e8 un sistema formato da sei componenti, disposte in tre differenti coppie. Le prime due, \"Castore A\" e \"Castore B,\" sono due binarie spettroscopiche appartenenti alle prime sottoclassi della classe spettrale A, separate fra loro da 4,8\u00a0secondi d'arco. La terza coppia, \"Castore C\" o \"YY Geminorum\", \u00e8 formata da due nane rosse ed \u00e8 separata dalle prime due da circa 70\u00a0secondi d'arco.\nLa stella d\u00e0 il nome all'Associazione di Castore, una associazione stellare che conta 16 membri accertati, fra cui Vega e Fomalhaut, aventi una probabile origine comune.\nI nomi delle due stelle pi\u00f9 brillanti della costellazione dei Gemelli, nonch\u00e9 il nome della costellazione stessa, derivano dai gemelli della mitologia greca, Castore e Polluce.\nOsservazione.\nIl sistema di Castore pu\u00f2 essere osservato da tutte le aree abitate della Terra, ma principalmente dall'emisfero boreale: la sua declinazione, pari a circa 32\u00b0N, fa s\u00ec che alle latitudini scandinave sia circumpolare, mentre alle latitudini medie europee, mediterranee, statunitensi e dell'Asia centrale resti ben visibile per gran parte delle notti dell'anno, in particolare da ottobre a met\u00e0 giugno. Pi\u00f9 penalizzata risulta l'osservazione dall'emisfero australe, specie dalle latitudini pi\u00f9 meridionali, ove \u00e8 osservabile per un periodo di tempo minore. Risulta comunque invisibile solo a partire dal parallelo 58\u00b0S, cio\u00e8 solo dal continente antartico.\nIl suo riconoscimento \u00e8 facilitato dalla presenza, a 4\u00b0 e mezzo, della stella Polluce (); da questa coppia di stelle, coincidenti con le teste dei due gemelli che la costellazione intende rappresentare, partono due concatenazioni di stelle che sembrano puntare in direzione di Orione. Avendo magnitudine +1,15, Polluce \u00e8 pi\u00f9 luminosa di Castore. Tuttavia, bench\u00e9 solitamente la nomenclatura di Bayer assegni la lettera \u03b1 alla stella pi\u00f9 luminosa di una costellazione, la lettera \u03b2 alla stella che segue in ordine di luminosit\u00e0 e cos\u00ec via, nel caso di Castore e Polluce la situazione \u00e8 invertita. Per spiegare questa discrepanza \u00e8 stato ipotizzato che una delle due stelle abbia cambiato la propria luminosit\u00e0 negli ultimi secoli. Tuttavia Barrett (2006) controargomenta che in primo luogo non si tratterebbe dell'unico caso in cui la sequenza delle lettere non rispetta l'ordine di luminosit\u00e0. In secondo luogo, Bayer aveva due buoni motivi per non seguire l'ordine consueto: innanzitutto, quando si elencano i due Dioscuri, \u00e8 uso mettere Castore e non Polluce al primo posto; inoltre, trovandosi Castore a nord-ovest di Polluce, la prima precede la seconda nel suo moto notturno intorno al polo celeste. Barrett (2006) ne conclude che non \u00e8 possibile inferire un cambiamento di luminosit\u00e0 delle due stelle sulla sola base dell'assegnazione delle lettere da parte di Bayer.\nStoria delle osservazioni.\nLa natura di stella doppia di Castore fu scoperta nel 1678 dall'italiano Giovanni Cassini, astronomo a Parigi presso la corte di Luigi XIV e confermata nel 1719 dall'astronomo inglese James Bradley. Si trattava di una delle prime stelle doppie ad essere riconosciuta.\nNel 1896 Aristarkh Belopolsky presso l'osservatorio di Pulkovo scopr\u00ec che Castore B era una binaria spettroscopica. Nel 1904 Heber Doust Curtis, che lavorava presso l'osservatorio Lick, scopr\u00ec la natura binaria di Castore A. Infine, Alfred Harrison Joy e Roscoe Frank Sanford negli anni 10 del XX secolo scoprirono che Castore C aveva lo stesso moto proprio e la stessa parallasse delle altre due componenti e che quindi era anch'essa una componente del sistema; inoltre nel 1916 essi scoprirono che era anch'essa una binaria spettroscopica.\nAmbiente galattico e distanze.\nLa nuova riduzione dei dati astrometrici del telescopio spaziale Hipparcos risalente al 2007 ha portato a un nuovo calcolo della parallasse di Castore, che \u00e8 risultata essere 64,54 \u00b1 0,12. Pertanto la distanza di Castore dalla Terra \u00e8 pari a 1/0,06454 pc, ossia 15,49 pc, equivalenti a 50,86 anni luce. Castore \u00e8 quindi una stella relativamente a noi vicina, che condivide lo stesso ambiente galattico del Sole. In particolare, si trova come il Sole all'interno della Bolla Locale, una \"cavit\u00e0\" del mezzo interstellare presente nel Braccio di Orione, uno dei bracci galattici della Via Lattea. Le coordinate galattiche di Castore sono 187,44\u00b0 e 22,47\u00b0. Una longitudine galattica di circa 187\u00b0 significa che la linea ideale che congiunge il Sole e Castore, se proiettata sul piano galattico, forma con la linea ideale che congiunge il Sole con il centro galattico un angolo di circa 187\u00b0. Ci\u00f2 significa che, preso il Sole come punto di riferimento, il centro galattico e Castore si trovano in direzioni quasi opposte. Di conseguenza Castore \u00e8 leggermente pi\u00f9 lontana dal centro galattico di quanto non sia il Sole. Una latitudine galattica di poco pi\u00f9 di 22\u00b0 significa che Castore si trova poco pi\u00f9 a nord rispetto al piano su cui sono posti il Sole e il centro galattico.\nLa stella pi\u00f9 vicina a Castore \u00e8 GJ 1096, una nana rossa di classe spettrale M4 e magnitudine apparente 14,4, distante 5,2\u00a0anni luce da Castore. Per trovare una stella pi\u00f9 luminosa del Sole, bisogna allontanarsi 8 anni luce da Castore, ove si trova , una stella di classe F0V, avente magnitudine apparente 4,16. A 11 anni luce, invece si trova 37 Geminorum, una stella di classe spettrale G0. Pur apparendo relativamente vicine nel cielo, Castore e Polluce non hanno alcun legame fisico: le due stelle infatti sono visibili nella stessa direzione del cielo, ma Castore dista 17\u00a0anni luce in pi\u00f9 di Polluce e, pur essendo intrinsecamente pi\u00f9 luminosa, appare meno brillante vista dalla Terra.\nL'associazione di Castore.\nIl sistema di Castore fa parte dell'associazione stellare che prende il suo nome, l'associazione di Castore, composta da stelle relativamente vicine al Sole, che condividono lo stesso movimento rispetto al sistema di riposo locale. Questa associazione, scoperta nel 1990, comprende almeno 16 membri fra cui, oltre a Castore, Fomalhaut, Vega, Alderamin () e Zubenelgenubi (). \u00c8 probabile che le stelle abbiano una origine comune e che quindi siano nate tutte pi\u00f9 o meno nello stesso periodo di tempo. Basandosi sulle tracce evolutive delle varie stelle appartenenti all'associazione e su altri dati, come l'abbondanza di litio, l'et\u00e0 dell'associazione \u00e8 stata stimata in 200 \u00b1 100 milioni di anni. \u00c8 quindi presumibile che l'et\u00e0 di Castore si avvicini a questi valori.\nIl cielo visto da Castore.\nLa stella pi\u00f9 brillante vista da un ipotetico osservatore nei pressi del sistema sarebbe Capella, che a 25 anni luce di distanza avrebbe una magnitudine superiore a \u22122, seguita da Canopo che avrebbe magnitudine \u22120,61. La terza stella in ordine di luminosit\u00e0 sarebbe Polluce, che avrebbe magnitudine \u22120,28, e sarebbe seguita da , che avrebbe magnitudine \u22120,16. Il Sole apparirebbe come una stella di sesta magnitudine, appena visibile a occhio nudo, nella costellazione del Sagittario.\nIl sistema stellare.\nIl sistema AB.\nLa separazione della coppia AB nel 2013 \u00e8 di circa 4,8\" ed \u00e8 in aumento. La separazione massima di 7,35\" si verificher\u00e0 nel 2085, mentre nel 1985 era di soli 2,61\". Sulla base di circa 1400 misure della posizione dei due astri a partire dal XIX secolo, Heintz (1988) calcola un periodo orbitale di 467 anni, una eccentricit\u00e0 orbitale di 0,343, una inclinazione orbitale di 114,5\u00b0 e un argomento del pericentro di 249,5\u00b0. Il semiasse maggiore dell'orbita di Castore B \u00e8 di 6,805\". Alla distanza calcolata da Hipparcos, ci\u00f2 significa che la distanza media fra le due componenti \u00e8 di 107\u00a0UA (circa 16 miliardi di km), ma l'eccentricit\u00e0 orbitale le porta ad avvicinarsi fino a 71\u00a0UA all'apoastro e ad allontanarsi fino a 138\u00a0UA all'afrastro. Le leggi di Keplero permettono di calcolare la massa combinata delle due componenti, che ammonta a 5,7\u00a0M\u2609.\nCastore A.\nCastore A ha classe spettrale A1V e una magnitudine apparente di 1,93; la sua luminosit\u00e0 \u00e8 di 33\u00a0L\u2609. Si tratta in realt\u00e0 di una binaria spettroscopica, le cui due componenti sono state chiamate \"Castore Aa\" e \"Castore Ab\". Esse distano mediamente solo 3 milioni di km e orbitano l'una intorno all'altra con un periodo di 9,2188 giorni; l'eccentricit\u00e0 orbitale \u00e8 0,503. Vista la loro vicinanza \u00e8 abbastanza difficile distinguere le caratteristiche delle due stelle: Castore Aa dovrebbe essere una stella bianca di sequenza principale di classe A1. Cayrel de Strobel \"et al.\" (1992) stimano una temperatura superficiale di 10\u00a0286\u00a0K, mentre Torres &amp; Ribas (2002) riportano un valore di , basato sugli indici di colore della stella. Cayrel de Strobel \"et al.\" (1992) riportano una metallicit\u00e0 di poco superiore a quella solare. Basandosi su una temperatura superficiale di 9420\u00a0K, una luminosit\u00e0 di 33\u00a0L\u2609, una metallicit\u00e0 di [Fe/H]=0,01 e una et\u00e0 di milioni di anni, Torres &amp; Ribas (2002) deducono dalle tracce evolutive una massa di 2,27\u00a0M\u2609. Infine, Cayrel de Strobel \"et al.\" (1992) stimano una gravit\u00e0 superficiale in 4,0\u00a0log\"g\".\nCastore Ab \u00e8 una stella nana, di classe incerta. Tuttavia, poich\u00e9 la massa totale del sistema di Castore A, dedotta dall'orbita calcolata da Heintz (1988) \u00e8 2,7\u00a0M\u2609, se si assume per Castore Aa un valore di 2,27\u00a0M\u2609, se ne deduce che Castore Ab dovrebbe avere una massa di 0,45\u00a0M\u2609. Essa quindi dovrebbe appartenere alle ultime sottoclassi della classe spettrale K o alle prime della classe spettrale M.\nCastore \u00e8 stata intensamente studiata agli raggi X negli anni 1984-2000 mediante l'ausilio dei telescopi spaziali EXOSAT, ASCA, ROSAT, XMM-Newton e Chandra. Le osservazioni hanno rivelato, che sebbene la coppia AB sia meno luminosa ai raggi X della componente C di quattro volte, anch'essa emette in questa lunghezza d'onda sia radiazione quiescente, sia flare. C'\u00e8 dibattito fra gli studiosi circa l'interpretazione da dare a questa emissione: infatti le stelle di classe spettrale A presentano una superficie radiativa e quindi non dovrebbero originare raggi X in corone tipiche delle stelle di classe M-G, che possiedono invece superfici convettive; d'altra parte le stelle di classe A non presentano neppure i potenti venti stellari delle stelle di tipo B e O, dove si originano raggi X in seguito a collisioni fra i gas scagliati ad alte velocit\u00e0. Ci si aspetterebbe quindi di non osservare emissioni di raggi X in queste stelle. Pallavicini \"et al.\" (1990) hanno per primi avanzato l'ipotesi che la radiazione X proveniente dalla coppia AB si origini nelle compagne non visibili delle principali di tipo A. Come tutte le giovani stelle di tipo M, esse emetterebbero raggi X originati in corone e brillamenti. Schmitt \"et al.\" (1994) hanno messo in dubbio questa ipotesi. In primo luogo, essi affermano che i raggi X proverrebbero solo da Castore A e non da Castore B. In secondo luogo, essi ritengono improbabile che l'emissione di raggi X sia originata da Castore Ab. Tuttavia questi risultati sono stati smentiti in studi successivi: M. G\u00fcdel \"et al.\" (2001) hanno rilevato la presenza di raggi X emessi sia da Castore A che da Castore B; Stelzer e Burwitz (2003) hanno confermato questo risultato e, analizzando il flusso e i flare dei raggi X, hanno evidenziato che esso \u00e8 quello tipico emesso dalle stelle di tipo M o K, confortando in tal modo l'ipotesi che si originino in Castore Ab e Castore Bb.\nCastore B.\nCastore B \u00e8 una stella di classe spettrale A2Vm o, pi\u00f9 probabilmente, A5Vm e magnitudine apparente 2,97; la sua luminosit\u00e0 ammonta a 11\u00a0L\u2609. Essa \u00e8 un sistema binario le cui componenti sono state chiamate \"Castore Ba\" e \"Castore Bb\". Le due stelle sono distanti solo 4 milioni di km e orbitano l'una intorno all'altra con un periodo di 2,928 giorni in un'orbita quasi circolare (\"e\" = 0,01). Come nel caso di Castore A, la vicinanza delle due componenti rende difficile distinguere le caratteristiche dei due astri. Castore Ba dovrebbe essere una stella di classe A5Vm. Cayrel de Strobel \"et al.\" (1992) calcolano una temperatura superficiale di 8842\u00a0K, mentre Torres &amp; Ribas (2002), basandosi sugli indici di colore, riportano un valore di . Assumendo questo dato, una luminosit\u00e0 di 11\u00a0L\u2609 e una et\u00e0 e una metallicit\u00e0 uguali a quelle di Castore A, Torres &amp; Ribas (2002) deducono una massa di 1,79\u00a0M\u2609. Infine, Cayrel de Strobel \"et al.\" (1992) riportano una gravit\u00e0 superficiale di log\"g\" = 4,25. La lettera \"m\" che segue la classe spettrale indica che si tratta di una stella a linee metalliche: tali stelle mostrano forti linee di assorbimento, spesso variabili, di alcuni metalli quali lo zinco, lo stronzio, lo zirconio e il bario, mostrando invece carenze di altri elementi, come il calcio e lo scandio. Queste anomalie si presentano quando alcuni elementi, che assorbono pi\u00f9 radiazione, vengono spinti verso la superficie, mentre altri affondano a causa della forza di gravit\u00e0 verso le parti interne dell'astro. Tale effetto avviene solamente se la stella ha una bassa velocit\u00e0 di rotazione. Normalmente, le stelle di tipo A ruotano su se stesse piuttosto velocemente, ma di solito le stelle Am non lo fanno in quanto sono membri di un sistema binario in cui la rotazione stellare \u00e8 stata rallentata dalle forze mareali causate dalla compagna.\nCastore Bb \u00e8 una stella nana di classe incerta. Tuttavia la sua massa pu\u00f2 essere dedotta da quella totale del sistema di Castore B, che \u00e8 2,11\u00a0M\u2609, e da quella calcolata per Castore Ba, ossia 1,79\u00a0M\u2609. Se ne deduce una massa di 0,32\u00a0M\u2609, il che fa presumere che essa appartenga alle prime sottoclassi della classe spettrale M. Probabilmente essa \u00e8 soggetta a brillamenti, che sono causa dell'emissione dei raggi X provenienti da Castore B, assieme alla sua corona.\nCastore C (YY Geminorum).\nCastore C (chiamata anche \"YY Geminorum\") \u00e8 una stella di classe spettrale dM1e, ove la lettera \"d\" indica che si tratta di una stella nana e la lettera \"e\" che lo spettro \u00e8 caratterizzato da prominenti linee di emissione. La sua magnitudine apparente \u00e8 9,83. Nel 2013 essa distava a poco pi\u00f9 di 70\" dalla coppia AB con la quale condivide la stessa parallasse e lo stesso moto proprio. La distanza angolare fra le componenti AB e quella C sta diminuendo lentamente. Castore C dista dalla coppia AB almeno 1000\u00a0UA (150 miliardi di km circa) e compie un'orbita intorno ai quattro astri centrali in almeno 14\u00a0000 anni. Tuttavia Anosova &amp; Orlov (1991) stimano che l'orbita di Castore C ha il 40% di probabilit\u00e0 di essere ellittica e il 60% di essere iperbolica. Nel caso l'orbita si dovesse rivelare iperbolica, Castore C sarebbe solo temporaneamente legata al sistema AB e si allontaner\u00e0 da esso nelle prossimi migliaia di anni.\nCastore C \u00e8 una binaria sia spettroscopica sia ad eclisse, cio\u00e8 le due stelle si eclissano a vicenda durante il loro moto orbitale. Ci\u00f2 permette di studiare con precisione la loro orbita e di ricavarne con margini di incertezza bassi i loro parametri principali. Poich\u00e9 si conoscono poche altre coppie di nane rosse per le quali siano ricavabili con cos\u00ec precisione le caratteristiche, YY Gem costituisce un astro molto importante per lo studio di questa classe di stelle di piccola massa.\nTorres &amp; Ribas (2002) rappresenta il pi\u00f9 approfondito studio dei parametri orbitali e delle caratteristiche fondamentali delle due stelle del sistema. Esso si basa su misurazioni spettroscopiche effettuate dagli autori presso lo Harvard-Smithsonian Center for Astrophysics nonch\u00e9 sulle misurazioni fotometriche compiute da Kron (1952) e da Leung &amp; Schneider (1978). L'orbita delle due stelle \u00e8 quasi circolare (\"e\" = 0,003) e inclinata di rispetto alla volta celeste; essa \u00e8 cio\u00e8 vista quasi di taglio e ci\u00f2 spiega perch\u00e9 le due componenti, viste dalla Terra, si eclissano a vicenda. Il periodo orbitale \u00e8 di 0,81428\u00a0giorni, corrispondenti a circa 19,54\u00a0ore. Un periodo cos\u00ec breve indica che le due componenti sono molto vicine fra loro: 2,7 milioni di km. Le due componenti, entrambe di classe M1Ve, presentano delle semiampiezze della variazione della loro velocit\u00e0 radiale molto vicine ( e ), il che permette di inferire che hanno masse molto simili (MCa/MCb = ) e di conseguenza caratteristiche quasi uguali. Torres &amp; Ribas (2002) deducono una massa di per la componente Cb e una massa di per la componente Ca. I due astri hanno di conseguenza luminosit\u00e0 molto simili, la cui media \u00e8 e temperature superficiali uguali di 3820\u00a0K. I raggi delle due stelle hanno anch'essi valori molto vicini e la loro media \u00e8 . Dalla massa e dal raggio si pu\u00f2 dedurre una densit\u00e0 media di e una gravit\u00e0 di superficie di 4,63\u00a0log\"g\". Inoltre, Torres &amp; Ribas (2002) deducono un valore di formula_1 di . Assumendo che gli assi di rotazione delle due stelle siano perpendicolari al piano orbitale, questo valore dovrebbe essere dovrebbe essere molto vicino alla velocit\u00e0 di rotazione effettiva.\nLe due stelle di YY Gem sono entrambe molto attive. \u00c8 stata rilevata la presenza in entrambe le componenti di estese macchie stellari presenti a basse e medie latitudini e particolarmente concentrate intorno alla latitudine 45\u00b0. Entrambe le componenti emettono inoltre raggi X, derivanti sia dalle corone che circondano le stelle sia da brillamenti. Le osservazioni effettuate mediante il telescopio spaziale XMM-Newton hanno suggerito che le corone si estendono per circa 1-4 milioni di km sopra la superficie delle stelle e hanno temperature comprese fra 2 e 15 milioni di K, sebbene durante i brillamenti si possano raggiungere i 40 milioni di K. In ogni caso sembra che le componenti pi\u00f9 cospicue della corona abbiamo temperature comprese fra 2 e 4 milioni di K. Esse sono distribuite disomogeneamente con maggiori concentrazioni intorno alla latitudine 50\u00b0, coerentemente con la distribuzione delle macchie. Durante i flare sono stati rilevati nel 2000 anelli di materiale aventi lunghezze dell'ordine di , cio\u00e8 circa il 5% del raggio delle stelle, che si dipartono dalla superficie. Tuttavia in uno studio successivo compiuto mediante il telescopio spaziale Chandra sono riportati anelli di dimensione molto maggiore che si estendono fino a 1,8\u00a0R* sopra la superficie delle due componenti. Questo porta a presumere che ci siano delle interazioni fra le corone delle due stelle.\nProspetto del sistema.\nLa tabella sottostante riporta le caratteristiche salienti delle componenti del sistema:\nEtimologia e cultura.\nLa stella deriva il suo nome dall'omonimo Dioscuro, esperto nell'arte dell'equitazione, figlio, assieme al gemello Polluce, di Zeus e Leda, regina di Sparta. Nella rappresentazione tradizionale della costellazione, le stelle Castore e Polluce sono identificate con le teste dei due gemelli. Da questa identificazione deriva anche uno dei nomi arabi di Castore \"Al R\u0101s al Taum al Mu\u1e33a\u1e0d\u1e0dim\", che significa \"la testa del primo gemello\". Tuttavia Castore \u00e8 stata identificata, all'interno della cultura dell'antica Grecia, anche con il dio Apollo; da questa identificazione derivano una serie di nomi quali \"Aphellon\", \"Aphellan\", \"Apullum\", \"Aphellar\", \"Avellar\", che sono stati utilizzati almeno fino al XVIII secolo.\nLa vicinanza apparente delle due stelle e la loro luminosit\u00e0 ha fatto s\u00ec che ricevessero un nome comune in molte culture: in India venivano chiamati \"A\u00e7vini\" (\"i cavalieri\") o \"Mithuna\" (\"il ragazzo e la ragazza\"); in Persia \"Du Paikar\" (\"le due figure\"), nell'antico Egitto rappresentavano due divinit\u00e0 collegate, Horus il giovane e Horus il vecchio, mentre in Assiria venivano chiamati \"Mas-mas\" (\"i gemelli\"). Presso i babilonesi le due stelle erano chiamate \"Mas-tab-ga-gal-gal\" (\"i grandi gemelli\") e Castore \"Mash-mashu-Mahr\u016b\", ossia \"l'occidentale dei gemelli\". Nel calendario induista, Castore e Polluce indicavano la settima nakshatra, una delle 27 case in cui era divisa l'eclittica, il cui nome era \"Punarvasu\", che significa \"i due dei\".\nNel catalogo delle stelle nel \"Calendarium\" di Al Achsasi Al Mouakket, sceicco della Grande Moschea del Cairo nel XVII secolo, Castore \u00e8 chiamata \"Aoul al Dzira\", che significa \"il primo (artiglio) della zampa\", riferendosi alla figura mitologica di un enorme leone di nome \"Asad\", immaginata dai nomadi del deserto.\nIn cinese ci si riferiva con \u5317 \u6cb3 (B\u011bi H\u00e9), che significa \"Fiume del Nord\", ad un asterismo composto da Castore, , e Polluce. Di conseguenza, Castore era conosciuta come \u5317 \u6cb3 \u4e8c (B\u011bi H\u00e9 Er), \"la seconda stella del Fiume del Nord\".\nIn astrologia si crede che doni un intelletto sottile, successo nei viaggi, rapidi successi e fama, che possono essere tuttavia spesso seguiti da disgrazie, perdite e malattie. I nati sotto questa stella sarebbero inoltre inclini alla malizia e alla violenza."}
{"id": "61404", "revid": "785863", "url": "https://it.wikipedia.org/wiki?curid=61404", "title": "Paperon Intelligence Agency", "text": "La Paperon Intelligence Agency (P.I.A.) \u00e8 il servizio segreto privato ideato da Paperon de' Paperoni a difesa del proprio patrimonio (anche se in alcune storie l'acronimo \u00e8 'Paperopoli Intelligence Agency', e in quella di esordio, come di seguito viene precisato, 'Private Intelligence Agency').\nL'organizzazione.\nPaperone, a difesa del proprio patrimonio da pericolosissimi criminali, crea un servizio segreto privato, appunto la P.I.A.\nFa il suo ingresso nell'universo disneyano con la storia \"Paperino missione Bob Fingher\", pubblicata sui numeri 542 e 543 di Topolino del 17 e 24 aprile 1966. La storia, scritta da Carlo Chendi e disegnata da Giovan Battista Carpi, \u00e8 una parodia del romanzo di Ian Fleming \"Missione Goldfinger\", in particolare della sua versione cinematografica \"Agente 007 - Missione Goldfinger\", uscita nel 1964. Paperino viene assoldato da Paperone nella P.I.A. per sventare i piani di Bob Fingher, criminale al soldo di una potenza straniera.\nLa storia pone le basi per una complessa organizzazione segreta, della quale fanno parte su base regolare Paperino (agente Qu-Qu 7, ovvero \"Quasi Qualificato\"), Paperoga (agente Me-Se 12, cio\u00e8 a \"Mezzo Servizio\"), Archimede Pitagorico (agente Ma-Re 5 cio\u00e8 marchingegnere reclutato) e, saltuariamente, anche Paperina e Gastone. All'inizio per\u00f2, soprattutto nelle prime storie realizzate da Luciano Bottaro sempre su testi di Chendi, Paperino agiva da solo, o al pi\u00f9 con l'aiuto di Paperina. Sono avventure incredibili in cui uno dei pi\u00f9 acerrimi nemici \u00e8 quel dottor Zantaf che rappresenta tutto ci\u00f2 che c'\u00e8 di malvagio nell'uso sconsiderato della tecnologia. Generalmente, comunque, Paperina partecipa con diversi travestimenti (ad esempio Genoveffa cio\u00e8 la nipote di Bob Fingher nell'esordio, oppure Miss Molly contro Zantaf).\nAltri nemici che affrontano gli agenti della P.I.A. sono un servizio segreto avverso chiamato Blonk, e il R.I.G. (Rockerduck Intelligence Group, servizio segreto di Rockerduck nato nel 2001).\nComunque \u00e8 proprio con Bottaro che Chendi riesce a realizzare le storie migliori sulla P.I.A., proprio grazie allo stile umoristico del Maestro di Rapallo: marchingegni ultrateconologici ideati dalla fervida mente di Archimede; avversari sopra le righe, ispirati soprattutto al genere supereroico; storie infarcite di gag e disastri combinati da Paperino, nonostante i quali, alla fine, Paperone riesce comunque a salvare il proprio denaro. Un periodo florido e felice che, per un po', si interrompe, almeno fino a che le avventure della P.I.A. non trovano nuovo spazio tra le pagine di Topolino soprattutto grazie agli sceneggiatori Giorgio Figus e Carlo Panaro, che hanno ripreso a realizzare regolarmente le avventure degli scalcinati agenti di Paperone, dove compaiono per lo pi\u00f9 Qu-Qu 7 e Me-Se 12.\nL'ultima storia della P.I.A., \"Paperino Paperoga e l'ultima missione\" (in cui il nemico \u00e8 un sadico hacker di nome Kepak) compare su Topolino n\u00ba 2837 come rivelato dagli autori. La P.I.A. viene progressivamente sostituita da DoubleDuck che ha Paperino come unico protagonista. Sul n\u00ba 2890 uscito nell'aprile 2011 compare per\u00f2 una nuova storia della P.I.A. dove i protagonisti sono di nuovo Paperino e Paperoga. Da allora le storie della P.I.A. sono ancora in produzione.\nGli agenti segreti.\nDell'organizzazione fanno parte:\nIn seguito, nella storia \"Paperina agente P.E.A. operazione T.E.I.E.R.A.\", vengono ingaggiate nella P.E.A. (Paperon Emergency Agency) anche Paperina, Miss Paperett e Chiquita sotto i nomi in codice \"Pa-Ga 01\" (\"Papera Gagliarda 01\"), \"Se-Te 02\" (\"Segretaria Temeraria 02\") e \"Pe-Sca 03\" (\"Pennuta Scazzottante 03\").\nNel Topolino n\u00ba2948, nella storia \"Agenti P.I.A. lass\u00f9 dove osano i Paperi\", si aggiunge al gruppo anche Edi (invenzione e assistente di Archimede) alias \"Ai-Lu 19\" (\"Aiutante Luminoso n\u00b019\") per aver salvato gli agenti \"Qu-Qu 7\" e \"Ma-Re 5\" in missione per salvare l'agente \"Me-Se 12\".\nNome dell'organizzazione.\nIn \"Paperino missione Bob Fingher\" la P.I.A. viene citata nella pagina di apertura come Private Intelligence Agency, cio\u00e8 Servizio Segreto Privato. In seguito la sigla \u00e8 diventata acronimo di Paperon Intelligence Agency."}
{"id": "61407", "revid": "122835977", "url": "https://it.wikipedia.org/wiki?curid=61407", "title": "Permasteelisa", "text": "Permasteelisa S.p.A. \u00e8 una multinazionale italiana di costruzioni, specializzata in rivestimenti architettonici in vetro e acciaio, fondata da Massimo Colomban.\n\u00c8 stata quotata alla Borsa di Milano, segmento standard (PMS.MI, ISIN: IT0001341111) dal 2000 fino ai primi mesi del 2010.\nStoria.\nL'azienda nasce nel 1973 con il nome di \"ISA\" (Industria Serramenti in Alluminio) su iniziativa di Massimo Colomban, nato nel 1949 in provincia di Treviso in una famiglia di artigiani che lavorano il ferro e il legno per la costruzione di infissi. L'interesse si sposta subito verso l'estero, in particolare Medio Oriente e Nord Africa, gi\u00e0 nel 1983 l'export incide per il 50% sui ricavi. Quell'anno un gruppo svizzero, proprietario di una societ\u00e0 di Sydney da alcuni anni in perdita, la \"Permasteel Industries Pty Ltd\"., propone a Colomban un contratto di consulenza. Lui accetta e in seguito propone agli svizzeri di conferirgli, rinunciando al lauto compenso fisso, il 50% delle quote dell'azienda australiana che aveva realizzato i rivestimenti architettonici in vetro della Sydney Opera House. Gli svizzeri accettano e Colomban, con l'aiuto di due manager italiani, Lucio Mafessanti e Lorenzo Zampiron, riesce in soli sei mesi a rimettere a posto i conti dell'azienda. Nel 1985, in seguito alla fusione tra \"Permasteel Industries\" e \"ISA\", il nome cambia in \"Permasteelisa\". Questa acquisizione d\u00e0 via al processo di internazionalizzazione.\nNell'area asiatica l'azienda si espande prima a Singapore e Hong Kong, poi in Giappone, Cina, Thailandia e Malaysia. Dalla sede di Vittorio Veneto (TV) parte anche l'espansione europea del gruppo che avviene attraverso l'apertura di sedi e stabilimenti in Svizzera, Francia, Germania, Polonia, Ungheria, Croazia e attraverso acquisizioni: nel 1994 dell'olandese \"Scheldebouw BV\" (fondata nel 1875 dalla famiglia reale olandese e poi finita sotto il controllo del governo) e nel 2001 della tedesca \"Gartner GmbH\". Alla fine degli anni '90 il gruppo comincia la sua attivit\u00e0 negli Stati Uniti, dapprima solo con il Business dell'Interiors Fit-Out, poi anche con le facciate continue.\nNel 2000 il gruppo entra in Borsa e Colomban distribuisce gratuitamente la met\u00e0 delle proprie quote societarie al management: 80 manager di 23 nazionalit\u00e0. In seguito, attratto dal restauro dell'antico castello Brandolini di Cison di Valmarino, a nord di Treviso, Colomban lascia la societ\u00e0 che ad un certo momento si trova in affanno a causa della riduzione degli ordini dovuta alla crisi economica e dell'azionariato troppo frammentato che porta spesso i soci (anche un hedge fund, Amber Capital) in lotta tra loro. Nel 2011, dopo che da pi\u00f9 di un anno la societ\u00e0 \u00e8 uscita dalla Borsa e ha aperto il capitale a fondi di \"private equity\" (Investindustrial di Andrea Bonomi e Alpha di Edoardo Lanzavecchia), Permasteelisa \u00e8 acquisita dalla multinazionale giapponese Lixil Corporation per circa 600 milioni di euro..\nNell'aprile 2016 nominato il nuovo Cda: presidente Davide Croff, amministratore delegato Riccardo Mollo.\nNel 2017 la conglomerata giapponese ha tentato di cedere per 467 milioni l'intera propriet\u00e0 al gruppo di costruzioni cinese Granland ma alla fine ha dovuto rinunciare in quanto nel 2018 le autorit\u00e0 statunitensi avevano bloccato l'operazione per i lavori negli Stati Uniti.\nNel maggio 2019 il tedesco Klaus Lother \u00e8 nominato nuovo CEO dell'azienda.\nNel maggio 2020 Permasteelisa \u00e8 venduta al fondo statunitense Atlas Holding. Primo obiettivo \u00e8 quello di tornare al profitto. Nell\u2019anno fiscale chiuso a marzo 2020, Permasteelisa ha realizzato ricavi per 1,18 miliardi con perdite per 86 milioni (nel 2018 il \"rosso\" era di 417 milioni rispetto ad un fatturato di circa 1,3 miliardi).\nLeader mondiale.\nPermasteelisa \u00e8 leader mondiale nelle facciate architettoniche in vetro e acciaio. Tra le grandi opere architettoniche realizzate figurano, oltre all'Opera House di Sydney, l'Hearst Tower di New York, il grattacielo Shard di Londra, il super lussuoso Yas Hotel di Abu Dhabi, il Guggenheim Museum Bilbao, il centro direzionale della Apple di Cupertino, in California. Ultimi lavori: gli uffici Google di Londra con l\u2019utilizzo di sistemi di facciata sofisticati, l'aeroporto La Guardia, con un progetto di ammodernamento e riqualificazione, la sede centrale di Uber a San Francisco.\nStruttura.\nBilanci.\nAl 31 dicembre 2015 il Gruppo Permasteelisa ha registrato un fatturato di 1.527,52 milioni di euro, in crescita del 15% rispetto al risultato 2014. L'EBIT normalizzato \u00e8 risultato pari a 40,903 milioni di euro, pari al 2,7% delle vendite. Il patrimonio netto consolidato \u00e8 risultato pari 234,69 milioni, mentre la posizione finanziaria netta \u00e8 negativa per 305,615 milioni di euro. Nel 2016 il fatturato \u00e8 stato di 1,4 miliardi di euro.\nAttivit\u00e0.\n\u00c8 considerato uno degli esempi principe delle cosiddette \"multinazionali tascabili\", aziende con un fatturato non grandissimo per\u00f2 con una diffusione mondiale. La principale area di attivit\u00e0 \u00e8 quella di rivestimenti architettonici per edifici. In particolare, nel corso del 2015 questa \"business unit\" ha costituito il 84,5% del fatturato (83,3% del fatturato totale nel 2002), il \"fit-out\" degli interni il 12,7% e il \"Contract\" il restante 2,8%.\nGruppo.\nIl gruppo ha pi\u00f9 di 4.500 dipendenti e 40 sedi (tra uffici, impianti di produzione e centri di ricerca) in 30 paesi."}
{"id": "61416", "revid": "767487", "url": "https://it.wikipedia.org/wiki?curid=61416", "title": "Angus Young", "text": "Noto per la sua grande energia dal vivo e per indossare un'uniforme scolastica sul palco, in ricordo dei tempi del liceo, dal 2011 figura al 24\u00ba posto nella classifica di \"Rolling Stone\" dei cento migliori chitarristi di tutti i tempi, \u00e8 stato dichiarato miglior chitarrista australiano di sempre da \"Australian Guitar Magazine\" e si trova al terzo posto, insieme a suo fratello Malcolm, nella lista dei cento migliori chitarristi metal della rivista \"Guitar World\".\nFigura, insieme agli altri componenti degli AC/DC, nella Rock and Roll Hall of Fame.\nBiografia.\nAngus Young \u00e8 il pi\u00f9 giovane fra i sei figli di William e Margaret Young, nel 1963 si trasfer\u00ec a Sydney, in Australia, assieme ai genitori e ai suoi fratelli, tra cui Malcolm, George e Alex, che diventeranno tutti musicisti, e la sorella pi\u00f9 anziana Margaret. Egli inizi\u00f2 a suonare la chitarra all'et\u00e0 di 5 anni, quando si interess\u00f2 a quella del fratello. Si fabbric\u00f2 in seguito uno strumento a corde modificando un banjo; la sua prima chitarra, una H\u00f6fner, gli venne regalata dal fratello Malcolm.\nAngus fin dall'inizio odi\u00f2 la scuola. La sua materia preferita era arte, dove poteva sfogare la sua vena artistica. Neanche in musica ebbe vita facile: il suo professore riteneva che non avesse il minimo senso del ritmo. A tal proposito infatti, sul retro della copertina dell'edizione internazionale dell'album High Voltage, si trova una lettera scolastica in cui viene segnalata per l'ennesima volta la condotta a scuola dei due fratelli.\nAbbandon\u00f2 quindi gli studi. Successivamente egli eredit\u00f2 la leggendaria Gibson SG, di cui possiede diversi modelli.\nDurante la giovent\u00f9 suon\u00f2 in una band chiamata \"Kantuckee\". Quando aveva 18 anni, col fratello ventenne Malcolm fond\u00f2 gli AC/DC, il 31 dicembre del 1973; il nucleo iniziale del gruppo era composto da: Angus alla chitarra solista, Malcolm alla chitarra ritmica, Colin Burgess alla batteria, Larry Van Kriedt al basso elettrico e Dave Evans alla voce. Il loro primo singolo, \"Can I Sit Next to You Girl\", fu successivamente registrato una seconda volta con Bon Scott come cantante. Il nome di AC/DC deriva da una scritta su un aspirapolvere che vide la sorella di Angus e Malcolm e che significa \"Alternate Current-Direct Current\" (\"Corrente alternata-Corrente continua\").\nAngus ha indossato molti costumi sul palco, come Zorro, Spider-Man e un gorilla; egli ha inoltre rappresentato una parodia di Superman facendosi chiamare Super-Ang, tutto ci\u00f2 prima di adottare come suo simbolo una divisa scolastica, il che \u00e8 ironico in quanto ad Angus la scuola non piaceva per niente. L'uniforme originale proveniva dalla sua scuola superiore, la Ashfield Boys High School a Sydney. Nel 1973, quando Angus aveva gi\u00e0 da tempo abbandonato la scuola, la sorella Margaret gli sugger\u00ec di indossare la sua uniforme dopo che Malcolm chiese ai membri della band di procurarsi i propri costumi. Per promuovere l'immagine che lo dipingeva come scolaretto ribelle, la data di nascita di Angus venne per alcuni anni falsificata e divulgata alla stampa e al pubblico in modo erroneo: secondo queste informazioni, Angus era nato infatti nel 1959, e non nel 1955. Soltanto verso la fine degli anni settanta la band testimoni\u00f2 che Angus era in effetti quattro anni pi\u00f9 vecchio di quanto precedentemente sostenuto; anche negli anni seguenti tuttavia varie pubblicazioni continuarono a riportare la data di nascita errata.\nUn altro suo marchio di fabbrica \u00e8 la famosa \"Duck Walk\", che era stata in realt\u00e0 inventata da Chuck Berry molti anni prima. Osservando con attenzione il video di \"Heatseeker\" a 1:08 e 2:52, gli esperti hanno rilevato dalla sua postura che soffra di piede piatto.\nAngus, a dispetto delle stereotipo della rockstar, non ha tatuaggi e non ha mai fatto abuso di droghe o alcool, dichiarando che la sua bevanda preferita \u00e8 il t\u00e8. In compenso \u00e8 un gran fumatore e afferma che senza le sue sigarette preferite non potrebbe scrivere canzoni rock.\nFamoso per la sua energia sul palco, infatti, nonostante l'et\u00e0 \u00e8 ancora scatenato per tutta l'esibizione che comprende, oltre i suoi iperbolici assoli, una spettacolarit\u00e0 unica data da una scenografia a dir poco esplosiva: locomotive fiammeggianti (\"Rock'N'Roll Train\"), pupazzi di gomma giganteschi (\"Whole Lotta Rosie\"), campane abnormi (\"Hells Bells\"), maxi schermi, passerelle nel pubblico e, in chiusura dei concerti, durante \"For Those About to Rock (We Salute You)\", colubrine che escono e sparano a salve sul pubblico. Tipica e caratteristica la sua entrata con gli indici ai lati della fronte a mimare le corna del diavolo.\nIn un sondaggio indetto dalla rivista \"Maxim\" nel 2005, Angus Young (alto 1,57\u00a0m) venne eletto il personaggio di bassa statura pi\u00f9 importante di tutti i tempi. Nonostante Angus Young preferisca mantenere riservata la sua vita privata, \u00e8 risaputo che vive a Sydney, in Australia, e che abbia un'altra casa ad Aalten, nei Paesi Bassi. Il 24 agosto 2006, Angus ricevette un importante premio dalla rivista \"Kerrang!\"; in tale occasione, il direttore Paul Branningan defin\u00ec gli AC/DC \"una delle pi\u00f9 importanti ed influenti band della storia\".\nEquipaggiamento.\nAngus Young ha usato prevalentemente Gibson SG, della quale ha modelli principalmente rossi (\"Heritage Cherry\") e neri (\"Ebony\"): oltre ad avere suonato principalmente modelli standard ha inoltre usato un modello \"Custom\" e \"Special\". Anche se non ha mai usato il tremolo, la standard del 1968 presenta montata la vibrola con l'iconica lira riportante il marchio di fabbrica, presente inoltre nel suo modello \"signature\".\nA partire dal 2009, tutte le sue chitarre da tour montano come pick-up due humbucker Seymour Duncan. Usa corde Ernie Ball Super Slinky (.009-.042) e plettri Fender \"Extra Heavy\". Se non occasionalmente, non ha mai cambiato modello di chitarra.\nPer quanto riguarda gli amplificatori, ha usato principalmente la testata Marshall Super Lead (alternandola ad una JMP Master Volume 2203 da 100 Watt a fine anni 70) e casse 1960AX e BX, riconoscibili per la griglia grigio-argentata, montanti quattro coni Celestion da 12 pollici. Sotto al palco ha inoltre collegata una JTM 45. Dal momento che si muove per tutto il palco durante l'esibizione, non usa effetti/pedali: il suo suono \u00e8 una distorsione/overdrive naturale derivata dal \"setting\" della testata valvolare attaccata direttamente alla chitarra. Un elemento che potenzia quest'ultima \u00e8 un booster presente in un sistema wireless degli anni 70, utilizzato sia live che in studio proprio per questa caratteristica.\nDiscografia.\n\"N.B. - In questo elenco sono compresi solo gli album in studio.\""}
{"id": "61417", "revid": "2075278", "url": "https://it.wikipedia.org/wiki?curid=61417", "title": "Luxottica", "text": "Luxottica Group S.p.A. \u00e8 un'azienda italiana che produce e commercializza occhiali. \u00c8 presente in oltre 150 paesi nei cinque continenti ed \u00e8 la pi\u00f9 grande produttrice mondiale di montature per occhiali da vista e da sole.\nNel 2012 \u00e8 risultata essere la prima azienda italiana nel campo della moda per fatturato.\nLa societ\u00e0 \u00e8 stata quotata con la sigla LUX nell'indice FTSE MIB della Borsa di Milano dal 2000 al 2018.\nIl 16 gennaio 2017 \u00e8 stata annunciata la fusione di Luxottica con il gruppo francese Essilor. Dal 1\u00ba ottobre 2018, Luxottica Group S.p.A. \u00e8 una controllata della holding EssilorLuxottica, che dal 5 marzo 2019 ne detiene il 100%.\nStoria.\nFondazione e inizi.\nL'azienda viene fondata ad Agordo nel 1961 da Leonardo Del Vecchio. La zona del bellunese, dove ancora risiedono i principali impianti produttivi, si trova al centro del cosiddetto \"distretto di eccellenza dell'ottica italiana\".\nNei primi anni produceva occhiali e minuterie per conto terzi, per la Metalflex di Venas di Cadore, poi si mise a fabbricare per proprio conto.\nLuxottica \u00e8 una compagnia a integrazione verticale cio\u00e8 ricopre al suo interno tutte le attivit\u00e0 che accompagnano un occhiale, dalla produzione delle singole parti alla vendita.\nGli stabilimenti produttivi italiani si trovano ad Agordo, Sedico, Cencenighe Agordino, Lauriano, Pederobba e Rovereto.\nLo sviluppo.\nNel 1995 l'azienda ha acquisito la catena di negozi di ottica statunitensi LensCrafters.\nNel 1999 il gruppo Luxottica ha acquistato la statunitense Ray-Ban, di propriet\u00e0 della multinazionale Bausch &amp; Lomb.\nNel 2001 \u00e8 stato acquisito il marchio Sunglass Hut International, seguito nel 2003 da OPSM in Australia\nNel 2007 Luxottica ha acquistato per 2.1 miliardi di dollari Oakley.\nNel 2003 acquisisce da Versace e Italo Cremona (azienda della quale era uno spin off) la \"I.C. Optics\".\nNel 2011 Luxottica ha acquisito il 100% del Grupo Tecnol per 110 milioni di euro.\nNel 2013 ha acquisito Alain Mikli International, societ\u00e0 francese.\nA inizio 2014 Luxottica ha acquisito il controllo di \"Glasses.com\", piattaforma americana per la vendita di occhiali online.\nIl 24 marzo 2014 Luxottica ha annunciato un accordo con Google per un nuovo modello di occhiali. Luxottica ha inoltre annunciato che i due marchi di propriet\u00e0 pi\u00f9 importanti del Gruppo, Ray-Ban e Oakley, saranno oggetto della collaborazione con il progetto Glass.\nNell'agosto 2014 l'amministratore delegato Andrea Guerra ha lasciato la direzione dell'azienda in seguito ad alcuni dissidi con il presidente e azionista di maggioranza Leonardo Del Vecchio.\nIl primo settembre 2014 \u00e8 stata annunciata la nuova struttura di governance dell'azienda, composta da due amministratori delegati, il primo con responsabilit\u00e0 dei mercati e il secondo per le funzioni corporate e finanziarie. Contestualmente, Enrico Cavatorta \u00e8 stato nominato amministratore delegato per le funzioni Corporate e pro-tempore dei Mercati (fino a nuova nomina del secondo co-amministratore delegato). Dopo neanche un mese dalla nomina di Cavatorta (ancor prima di avere trovato un manager responsabile dei mercati) per una divergenza di idee tra il nuovo CEO e Del Vecchio nel consiglio di amministrazione di luned\u00ec 13 ottobre Cavatorta ha rassegnato le dimissioni. Il titolo in borsa in quell'occasione ha perso quasi il 10%.\nAlla fine di ottobre 2014 il presidente Leonardo Del Vecchio ha nominato Massimo Vian Amministratore Delegato responsabile delle Operations e della Produzione e Adil Khan Amministratore Delegato responsabile del Marketing. Quest'ultimo ha lasciato Luxottica a gennaio 2016.\nIl 3 dicembre 2014 \u00e8 stata avviata una collaborazione del gruppo Luxottica con Intel, allo scopo di sviluppare tecnologie indossabili in campo ottico.\nAlla fine del 2016 la Luxottica ha acquisito completamente il gruppo \"Salmoiraghi &amp; Vigan\u00f2\" facendo seguito a un precedente acquisto di una quota di azioni nel 2012..\nNel dicembre 2017, quando il gruppo Luxottica contava la propriet\u00e0 di un totale di circa 9.000 negozi in tutto il mondo. Il presidente Leonardo Del Vecchio ha modificato l'assetto manageriale di Luxottica: l'amministratore delegato in carica Massimo Vian ha lasciato l'incarico a tre mesi dalla scadenza naturale (le sue deleghe sono state rilevate dallo stesso Del Vecchio), e Francesco Milleri \u00e8 divenuto amministratore delegato, conservando al contempo l'incarico di vicepresidente.\nA inizio 2018 \u00e8 stato acquisito il 67% della societ\u00e0 giapponese \"Fukui Megane\", specializzata nella realizzazione di occhiali pregiati in titanio e oro massiccio. A giugno del 2018 \u00e8 stato rilevato per circa 140 milioni di euro il marchio Barberini, il pi\u00f9 importante produttore al mondo di lenti da sole in vetro ottico, fondato nel 1963 da Pietro Barberini..\nFusione con Essilor: nasce EssilorLuxottica.\nIl 16 gennaio 2017 \u00e8 stata annunciata la fusione di Luxottica con il gruppo francese Essilor, multinazionale francese produttrice di lenti oftalmiche.\nIl risultato della fusione tra le due societ\u00e0, operativa dal 1\u00ba ottobre 2018, \u00e8 una holding di diritto francese che ha assunto il nome di EssilorLuxottica, con sede a Parigi e quotazione presso la Borsa di Parigi. Nei termini della fusione sono previste operazioni finanziarie a seguito delle quali l'azionista di maggioranza del gruppo \u00e8 la finanziaria Delfin, con il 38,4%.\nIn seguito all'annuncio della fusione la Commissione Europea per la concorrenza ha aperto un'indagine \"per valutare attentamente se la concentrazione proposta non rischi di tradursi in prezzi pi\u00f9 elevati o in una riduzione delle possibilit\u00e0 di scelta per gli ottici e, in ultima analisi, per i consumatori\". Nel marzo del 2018 la Commissione Europea ha comunicato che \"l\u2019operazione di concentrazione non avr\u00e0 effetti pregiudizievoli sulla concorrenza\" dando, di conseguenza, il via libera alle operazioni di fusione tra le due aziende.\nA fusione ultimata Leonardo Del Vecchio \u00e8 diventato il presidente esecutivo del nuovo gruppo mentre il francese Hubert Sagni\u00e9res (amministratore delegato del gruppo Essilor dal 2010) \u00e8 il vicepresidente esecutivo. Il delisting del titolo Luxottica dalla Borsa di Milano \u00e8 avvenuto il 5 marzo 2019.\nMarchi.\nIl gruppo Luxottica offre sul mercato diversi marchi tra cui Vogue-Eyewear, Persol e Oliver Peoples. Produce inoltre altri marchi su licenza, tra i quali Giorgio Armani, Chanel, Prada.\nNel complesso Luxottica gestisce 31 marchi di occhiali di cui 10 propri e 21 in licenza. Nel 2013 il 60% delle unit\u00e0 vendute faceva capo ai marchi di propriet\u00e0.\nNel 2012 l'azienda ha prodotto e commercializzato circa 75 milioni di montature per occhiali da vista e da sole.\nMarchi in licenza.\nFonte: Marchi in licenza\nMarchi di propriet\u00e0.\nFonte: Marchi di propriet\u00e0"}
{"id": "61420", "revid": "439724", "url": "https://it.wikipedia.org/wiki?curid=61420", "title": "Brian May", "text": "\u00c8 l'autore di alcuni dei brani pi\u00f9 celebri del gruppo, fra i quali spiccano \"Tie Your Mother Down\", \"We Will Rock You\", \"Flash\", \"Hammer to Fall\", \"Who Wants to Live Forever\", \"I Want It All\", \"Save Me\", \"'39, No-One but You (Only the Good Die Young)\" (con Taylor e Deacon), \"The Show Must Go On\". Figura al 26\u00ba posto nella classifica dei migliori chitarristi di tutti i tempi redatta nel 2011 dalla rivista Rolling Stone. Nel giugno 2020 viene infine nominato come miglior chitarrista della storia del rock dalla prestigiosa rivista britannica Total Guitar.\nMay ha un PhD in astrofisica, conseguito all'Imperial College London nel 2007. Nel corso degli anni si \u00e8 occupato dello studio degli asteroidi e della possibilit\u00e0 di modificarne la traiettoria al fine di evitare una eventuale collisione con la Terra.\nBiografia.\nBrian May nasce a Twickenham (un sobborgo di Londra) il 19 luglio 1947. All'et\u00e0 di cinque anni incomincia a suonare il pianoforte, ma la sua vera passione \u00e8 la chitarra. Incomincia a prendere confidenza con la chitarra suonando l'ukulele-banjo o banjolele (George Formby style) portato in guerra da suo padre. May apprende molto velocemente i fondamenti dello strumento e ben presto si cimenta nel suonare una chitarra flamenca amplificata da un pick-up da lui stesso costruito. I suoi genitori, Harold e Ruth May, non sono in grado di acquistargli una costosa Fender Stratocaster, cos\u00ec nel 1963, a sedici anni, May, con l'aiuto del padre ingegnere, incomincia a costruire la sua Red Special con l'utilizzo del legno di un architrave e una parte in legno del camino. Solo le meccaniche e le parti elettroniche sono state acquistate e installate esternamente. Questa fu ultimata nel 1965 e utilizzata ancora oggi.\nPrima dell'inizio degli studi universitari suona con Tim Staffell, un bassista e cantante, con i 1984, formatisi nel 1964; quindi fonda gli Smile, nei quali suona il giovane batterista Roger Taylor. Tim Staffell presenta a May un compagno di studi chiamato Farrokh Bulsara (che cambier\u00e0 il suo nome in Freddie Mercury). Intanto a causa di problemi interni, gli Smile si separano. Tim Staffell decide di ritirarsi e di suonare in altre band pi\u00f9 motivate mentre Freddie, Brian e Roger fondano un nuovo gruppo, chiamato Queen. Nel 1971 dopo anni di ricerca dell'ultimo componente si aggiunge a loro il bassista John Deacon.\nBrian, oltre a essere chitarrista ha portato avanti i suoi studi universitari; nel 1965 si trasferisce a Londra, dove incomincia a frequentare la facolt\u00e0 di fisica e astronomia dell'Imperial College London (la canzone \"Long Away\", inclusa nell'album \"A Day at the Races\" del 1976, rispecchia la passione del chitarrista per le stelle).\nSi laurea con lode in Fisica, intraprende poi il dottorato di ricerca in Astronomia dell'infrarosso, che abbandona per dedicarsi alla carriera musicale.\nAll'et\u00e0 di 60 anni decide di riprendere gli studi e ottiene il dottorato in Astrofisica ad agosto 2007. Poco dopo pubblica la sua tesi: \"Un'analisi delle velocit\u00e0 radiali della nube zodiacale\". Nel 2015 collabora alla missione New Horizons per lo studio di Plutone. Questa sua specializzazione \u00e8 menzionata anche nella motivazione della dedica dell'asteroide 52665 Brianmay.\nDopo i primi due album, \"Queen\" del 1973 e \"Queen II\" del 1974, i Queen vanno in tour come supporto dei Mott the Hoople. A causa di una siringa infetta, usata per iniettare un vaccino, Brian contrae l'epatite C, che gli impedisce di continuare il tour in America ma che comunque non gli impedir\u00e0 di lavorare al terzo album del gruppo, \"Sheer Heart Attack\", che ottiene un buon successo. Il 1975 \u00e8 l'anno della svolta: con l'uscita dell'album \"A Night at the Opera\", i Queen trionfano aggiudicandosi la fama in tutto il mondo. Con il passare degli anni la band inglese diventa sempre pi\u00f9 famosa, fino a quando, nel 1986, si svolge il Live at Wembley, il concerto-emblema dei Queen, nel quale Brian pu\u00f2 farsi apprezzare in canzoni quali \"One Vision\", \"Tie Your Mother Down\" e \"Bohemian Rhapsody\", dove il chitarrista d\u00e0 il via a una serie di improvvisazioni miste alla tablatura originale. Nel corso degli anni Brian ha dato vita a numerosi e apprezzati progetti da solista, collaborando con diversi chitarristi come Tony Iommi dei Black Sabbath, Slash dei Guns N' Roses e con cantanti come Zucchero Fornaciari e Luciano Pavarotti. Il 30 giugno 1993 apre come guest il concerto dei Guns N' Roses a Modena in Italia suonando in assolo.\nIl 29 novembre 2003 prende parte al \"46664 Nelson Mandela AIDS Day Concert\". Insieme con artisti come Anastacia e Dave Stewart scrive \"Amandla\" (parola xhosa e zulu che significa \"Forza\"), la colonna sonora dell'evento organizzato da Nelson Mandela ed eseguita dal vivo insieme con Anastacia, Dave Stewart, Bono e Beyonc\u00e9 al Green Point Stadium di Citt\u00e0 del Capo.\nIl 16 febbraio 2012 \u00e8 stato ospite al Festival di Sanremo per suonare con Kerry Ellis e Irene Fornaciari che era una concorrente della manifestazione, accompagnando le due cantanti con la sua Red Special in \"We Will Rock You\". Il 12 agosto 2012 ha partecipato alla cerimonia di chiusura dei Giochi della XXX Olimpiade, suonando \"Brighton Rock\" ed esibendosi in \"We Will Rock You\" con Roger Taylor e Jessie J.\nIl 25 aprile 2013 viene pubblicato il doppio album dal vivo \"Starmus - Sonic Universe\", frutto della collaborazione con il gruppo di musica elettronica tedesco Tangerine Dream, registrato il 24 giugno 2011 presso il Magma Arte &amp; Congresos Concert Hall di Tenerife in occasione dello Starmus Festival 2011. Nell'album May suona in quattro brani: \"Supernova (Real Star Sounds)\" e \"Sally's Garden\" (brani inediti composti per l'occasione), \"Last Horizon\" (tratta dall'album \"Back to the Light\") e \"We Will Rock You\" (uno dei pezzi storici della discografia dei Queen), riproposte in una nuova veste riarrangiata in collaborazione con i Tangerine Dream.\nIl 3 giugno 2015 \u00e8 presente come ospite d'onore allo spettacolo \"Arena di Verona: Lo spettacolo sta per iniziare\", presso l'Arena di Verona, uno spettacolo d'introduzione alla stagione lirica dell'arena. Lo spettacolo \u00e8 presentato da Paolo Bonolis, e presenta come colonna sonora \"Who Wants to Live Forever\", scritta dallo stesso Brian. Durante lo spettacolo prende parte a un tributo a Freddie Mercury, dove, insieme con Kerry Ellis e Vittorio Grigolo, al coro e all'orchestra dell'arena, suona e canta \"Who Wants to Live Forever\", \"Bohemian Rhapsody\", \"We Will Rock You\", \"Somebody to Love\" e altre famose opere della band inglese.\nNel 2018 esce in tutto il mondo il film \"Bohemian Rhapsody\", nel quale May \u00e8 interpretato dall'attore Gwilym Lee. Nello stesso anno, May si \u00e8 inoltre esibito con i Queen + Adam Lambert alla cerimonia di apertura della consegna degli Oscar 2019.\nDurante Il mese di maggio dell'anno 2020 il chitarrista ha ammesso ai propri fan di aver avuto un attacco di cuore.\nNel mese di dicembre 2021 annuncia di aver contratto il COVID-19 durante una festa. Nella stessa dichiarazione ammette di averlo contratto a causa del sovraffollamento presente alla festa, specificando per\u00f2 di stare comunque bene grazie alla doppia dose di vaccino. Nell'occasione il musicista ha contestato fortemente il movimento No-vax, invitandoli apertamente a riflettere, specificando: \"Senza vaccino sarei morto\".\nStile.\nIn possesso di una grande capacit\u00e0 compositiva, May \u00e8 noto anche per il suo suono, che lo rende riconoscibile.\nIl suo tratto sonoro distintivo \u00e8 dato dall'utilizzo della chitarra come strumento orchestrale, per armonie polifoniche, creando strati su strati di parti e soli di chitarra in sovraincisione, il tutto registrato in studio tramite il Deacy Amp, un piccolo amplificatore a transistor da 1 watt costruito dal bassista John Deacon nei primi anni 70 utilizzando pezzi di una vecchia radio a pile (Conquest Pr80 Supersonic) trovata in un cassonetto dell'immondizia a Londra. \nQuesta tecnica di registrazione con la costruzione di intricate armonie \u00e8 presente in tutti gli album dei Queen, specialmente nei primi.\nMay \u00e8 stato uno dei primi chitarristi a utilizzare il tapping e ad accordare la chitarra un tono sotto (\"The Prophet's Song\" in \"A Night at the Opera\"). Tra coloro che hanno detto di essersi ispirati a Brian, Steve Vai e Joe Satriani.\nLa Red Special.\nUn aneddoto \u00e8 legato alla \"Red Special\", la chitarra che May suona usualmente; dato che tutte le chitarre pi\u00f9 belle e appetibili erano economicamente al di fuori della portata della sua famiglia, il giovane Brian e il padre, un ingegnere appassionato di modellismo, ne costruirono una in casa con componenti di fortuna ricavati da legno di quercia e da parti dell'architrave (vecchio di 100 anni) di un caminetto in mogano per la tastiera.\nI segnatasti furono realizzati sagomando a mano dei bottoni presi dalla cesta per il cucito della madre Ruth. Ponte e blocco cordiera-tremolo furono ideati da May e costruiti presso l'officina situata all'interno della sua scuola. Il tremolo fu equipaggiato con molle prese da una vecchia motocicletta e con la leva ricavata da un sellino di bicicletta e un ferro da calza.\nSolo i pick-up furono acquistati in negozio, (Burns Tri-Sonic) e successivamente modificati da Harold e da Brian, riavvolgendoli con pi\u00f9 spire e immergendoli in resina epossidica (Potting).\nIl suono della chitarra non soddisfaceva comunque il chitarrista, che fu completamente soddisfatto solo quando decise di usare come plettro, dopo innumerevoli prove, una monetina da 6 pence.\nLa \"Red Special\", come fu battezzato lo strumento dagli amici di Brian, risult\u00f2 di fattura cos\u00ec pregevole che anche dopo aver raggiunto il successo May si rifiut\u00f2 di usare, se non in rare occasioni, altre chitarre. Nel 2014 ha pubblicato un libro dedicato alla sua chitarra intitolato \"Brian May's Red Special\". Il sound base di May \u00e8 costituito dalla Red Special, un pedale Treble booster e un amplificatore valvolare Vox AC30 spinto al massimo della potenza utilizzando il canale \"Normal\".\nAnimalismo.\nNel 2010 May \u00e8 diventato noto per il suo animalismo, fondando in Inghilterra l'organizzazione no-profit Save Me.\nIl 1\u00ba settembre 2012 \u00e8 stato nominato vicepresidente della RSPCA (Royal Society for the Prevention of Cruelty to Animals) a Wildlife Rocks.\nNel 2013 veniva riportato come May desiderasse d'essere ricordato, oltre che per la sua vita artistica, anche per il suo \"impegno nel cambiare il modo in cui ci comportiamo con le altre creature\".\nDal 2019 \u00e8 diventato vegano, secondo il suo profilo ufficiale Instagram."}
{"id": "61429", "revid": "785616", "url": "https://it.wikipedia.org/wiki?curid=61429", "title": "Dir en Grey", "text": ""}
{"id": "61434", "revid": "2519", "url": "https://it.wikipedia.org/wiki?curid=61434", "title": "Westminster Abbey", "text": ""}
{"id": "61436", "revid": "828781", "url": "https://it.wikipedia.org/wiki?curid=61436", "title": "Gato Barbieri", "text": "Biografia.\nFiglio di un carpentiere di origini piemontesi con la passione per il violino, a Buenos Aires, dove la famiglia si trasferisce, studia clarinetto, sassofono e composizione e scopre il jazz ascoltando Charlie Parker. Nel 1953 entra a far parte dell'orchestra di Lalo Schifrin il pi\u00f9 importante jazzman argentino dell'epoca, e si dedica completamente al sax tenore.\nNel 1958 Barbieri, con Lalo Schifrin y sus Estrellas, partecipa all'incisione di brani della colonna sonora di \"El Jefe\", poliziesco di Fernando Ayala, della cinematografia argentina.\nBarbieri attratto dalle novit\u00e0 musicali di Sonny Rollins, John Coltrane, Miles Davis e da altri artisti del free jazz, decide di partire per Italia e nel 1962 si trasferisce con la sua compagna Michelle a Roma, dove inizia a lavorare dividendosi fra jazz nei club, studi di registrazione, musica leggera, lavoro per la televisione e il cinema.\nMichelle viene assunta da Bernardo Bertolucci come segretaria di edizione del film \"Prima della rivoluzione\", occasione che permise a Barbieri di conoscere il regista e collaborare alla colonna sonora della pellicola.\nRiconosciuto per il suo talento nello stesso periodo registra per l'allora giovane arrangiatore Ennio Morricone l'assolo in \"Sapore di sale\" di Gino Paoli.\nIntorno al 1963 sotto lo pseudonimo di \"Cat Barbieri\", con il pianista-arrangiatore argentino Angel Pocho Gatti incide il 45 giri \"Pocho's Blues\" .\nNel 1965 a Parigi ritrova il trombettista americano Don Cherry dal cui sodalizio, nascono alcuni capolavori del jazz pi\u00f9 audace degli anni sessanta, come Complete Communion e Symphony for Improvisers.\nNel 1967 partecipa con Liberation Music Orchestra di Charlie Haden, che rielabora materiali di provenienza popolare come l'Hasta Siempre di Carlos Puebla e le canzoni repubblicane della guerra civile spagnola.\nA Milano nello stesso anno partecipa alla registrazione dell'album \"Nuovi sentimenti\" di Giorgio Gaslini. In quegli anni ha inoltre collaborato con il compositore Piero Umiliani, prendendo parte alla colonna sonora dei film \"Una bella grinta\" di Giuliano Montaldo (1964) e \"Svezia, inferno e paradiso\" di Luigi Scattini (1968).\nNel 1968 incide con il suo nome in duo con Dollar Brand, proponendo una musica con un suo personalissimo stile nel quale fonde soluzioni tecniche pi\u00f9 tipicamente jazzistiche con le sonorit\u00e0 sud -americane e i ritmi latini.\nNel 1972 collabora con il regista Bernardo Bertolucci componendo la colonna sonora del film \"Ultimo tango a Parigi\", che gli ha valso una candidatura ai Grammy Award.\nLa sua produzione musicale ha conosciuto collaborazioni con i pi\u00f9 diversi artisti, fra cui Carlos Santana, e collaborazioni anche nel pop d'autore italiano tra cui Pino Daniele e Antonello Venditti. Nel 1979 partecipa alla registrazione dell'album \"Buona domenica\" suonando il sax nel brano \"Modena\", e suona con Venditti nel Tour del 1993.\nNegli anni ottanta, a seguito della morte della moglie Michelle per una malattia degenerativa \u00e8 colpito da depressione cui segue un lungo periodo di inattivit\u00e0.\nNel 1996 si risposa con Laura da cui nasce nel 1998 il suo unico figlio Christian, ma Barbieri torna ad esibirsi dal vivo solo alla fine degli anni novanta.\nNel 2015, vince un Latin Grammy, premio alla carriera.\nMuore a New York, il 2 aprile 2016 a causa delle complicanze di una polmonite.\nIl 25 giugno 2019, il New York Times Magazine ha elencato Gato Barbieri tra centinaia di artisti il cui materiale sarebbe stato distrutto nell'incendio degli Universal Studios Hollywood nel 2008."}
{"id": "61440", "revid": "1226", "url": "https://it.wikipedia.org/wiki?curid=61440", "title": "Homo Erectus", "text": ""}
{"id": "61441", "revid": "1318658", "url": "https://it.wikipedia.org/wiki?curid=61441", "title": "Sassi di Matera", "text": "I Sassi di Matera sono due quartieri di Matera, \"Sasso Caveoso\" e \"Sasso Barisano\", formati da edifici e architetture rupestri scavati nella roccia della Murgia materana e abitati fin dalla preistoria. Insieme al rione Civita (costruito sullo sperone che separa i due Sassi), costituiscono il centro storico della citt\u00e0 di Matera. Nel 1993 sono stati dichiarati patrimonio dell'umanit\u00e0 UNESCO.\nDescrizione.\nI Sassi sono stati definiti un \"paesaggio culturale\", per citare la definizione con cui sono stati accolti nel Patrimonio mondiale dell'UNESCO. Con il termine \"Sassi\" si intendono i due quartieri che costituiscono, insieme alla \"Civita\" e al \"Piano\", il centro storico di Matera. La declinazione al plurale, dunque, deriva da questa duplicit\u00e0 e non, come molti credono, dal fatto che un'abitazione o un locale all'interno di tali distretti si chiami \"sasso\". I Sassi si dispongono intorno e sul fondo di due solchi vallivi, plasmati dal passaggio dell'acqua, incanalata nei cosiddetti \"grabiglioni\" sul fondo delle stesse. \nIl \"Sasso Barisano\", ubicato lungo la strada che uscendo dalla citt\u00e0 proseguiva verso Bari, orientato a nord-ovest, contiene portali scolpiti e fregi. Il Sasso \"Caveoso\", che guarda a sud verso Montescaglioso, ricorda la forma della cavea di un teatro, con le abitazioni disposte a gradoni. All'interno vi sono vari quartieri, rioni e contrade cos\u00ec nominati: \"u lamm\u00f2rde\", \"u parav\u00e8se\", \"u pend\u00e0feche\", \"u m\u00f2lve\", \"u chian\u00e8dde\", \"u casaln\u00e0ve.\" A dividere le due valli sorge la rupe della \"Civita\", che ospita la Cattedrale romanica. Ai piedi della Civita e al margine superiore dei Sassi giace il \"Piano\", il centro storico post-medievale, oltre il quale si estende la Matera post-sfollamento. \nSul versante opposto della Gravina di Matera, \u00e8 presente l'altopiano della Murgia, con chiese rupestri sparse lungo i pendii delle gravine, rientranti nell'istituzione del Parco della Murgia Materana e protette dalla stessa. \"Grotte naturali, architetture ipogee, cisterne, enormi recinti trincerati, masserie, chiese e palazzi, si succedono e coesistono, scavati e costruiti nel tufo delle gravine\" scrive Pietro Laureano nel suo libro \"Giardini di pietra\".\nLa \"citt\u00e0 della pietra\", centro storico di Matera scavato a ridosso del burrone, \u00e8 stata abitata sin dal Paleolitico: alcuni tra i reperti trovati risalgono al XIII millennio a.C., e molte delle case che scendono in profondit\u00e0 nel calcare della gravina, sono state vissute senza interruzione dall'et\u00e0 del bronzo, sino allo sfollamento avvenuto negli anni cinquanta. \nI Sassi di Matera sono un insediamento urbano derivante dalle varie forme di civilizzazione ed antropizzazione succedutesi nel tempo, da quelle preistoriche dei villaggi trincerati del periodo neolitico, all'habitat della civilt\u00e0 rupestre di matrice orientale (IX-XI secolo), che costituisce il sostrato urbanistico dei Sassi, con i suoi camminamenti, canalizzazioni, cisterne; dalla \"civitas\" di matrice occidentale normanno-sveva (XI-XIII secolo), con le sue fortificazioni, alle successive espansioni rinascimentali (XV-XVI secolo) e sistemazioni urbane barocche (XVII-XVIII secolo); ed infine dal degrado igienico-sociale del XIX e della prima met\u00e0 del XX secolo allo sfollamento disposto con legge nazionale negli anni cinquanta, fino all'attuale recupero iniziato a partire dalla legge del 1986.\nFacciate rinascimentali e barocche si aprono su cisterne dell'VIII secolo, trasformate in abitazioni. Alcuni ipogei sono stati scavati a pi\u00f9 riprese fino agli anni cinquanta, altri murati e dimenticati, nascosti nei fianchi della collina. \nIl \"Palombaro lungo\" \u00e8 un serbatoio d'acqua posto sotto piazza Vittorio Veneto, che funge da sistema di raccolta delle acque, ed \u00e8 stato realizzato nel XIX secolo. \nI Sassi, la citt\u00e0 popolare, insieme alla \"Civita\" aristocratica e medievale eretta su un'antica acropoli, sono in effetti un palinsesto pieno di sorprese, anche se sembrano immobili e compatti, chiusi nella pietra nuda a tratti appena corretta da una mano di calce.\nLa descrizione di Carlo Levi in \"Cristo si \u00e8 fermato a Eboli\" evoca uno spalancare d'occhi. Alla sorella, che fa da voce narrante, i Sassi appaiono come due mezzi imbuti separati da uno sperone di roccia, la \"Civita\", e la chiesa bianca di Santa Maria de Idris, \"che pareva ficcata nella terra\". I due mezzi imbuti sono i Sassi, e per Levi hanno la forma \"con cui, a scuola, immaginavamo l'Inferno di Dante\".\nMa quelli che allo scrittore in esilio erano sembrati i gironi dell'Alighieri, in realt\u00e0 facevano parte di un sistema complesso ed efficiente. La pianta dell'antica Matera vista dall'alto, si presenta come un'omega greca. Piazza del Sedile, sotto la \"Civita\", appare in equilibrio tra il Caveoso e il Barisano. Si scende nei Sassi per delle arcate, che sembrano dei passaggi occulti. Le calate erano affiancate da canali d'irrigazione che rifornivano cisterne a goccia, in alcune case ci sono fino a sette cisterne. \nOrti e giardini pensili si affacciavano dai tetti. I tetti a volte servivano da cimiteri: i vivi sottoterra, i defunti in superficie. Cos\u00ec, dice il cronista Verricelli nella sua \"Cronica de la citt\u00e0 di Matera 1595-1596\", \u00ab\"in Matera li morti stanno sopra li vivi\"\u00bb. All'imbrunire gli abitanti accendevano i loro lumi al di fuori delle loro abitazioni, cos\u00ec allo spettatore che guardava dall'alto, i Sassi si illuminavano come un cielo stellato; quindi a Matera, concludeva il cronista cinquecentesco, come i morti sono sopra i vivi, il cielo e le stelle si possono vedere al di sotto dei piedi degli uomini. Tale immagine ha talmente impressionato i visitatori del passato che un'interpretazione suggestiva, sebbene poco attendibile, dell'origine del nome Matera lo fa risalire al greco \"meteora\", cio\u00e8 cielo stellato.\nI vicinati, costituiti da un insieme di abitazioni che affacciano su uno stesso spiazzo, spesso con il pozzo al centro, erano il modello della vita sociale, della solidariet\u00e0 e della collaborazione dei Sassi. Il pozzo comune dove si lavavano i panni, il forno dove si impastava il pane facevano del vicinato la cellula fondamentale dell'organizzazione comunitaria. Nelle case, la luce arriva dall'alto come in una casbah nordafricana, e la temperatura \u00e8 costante a 15 gradi, con la massa termica del tufo marino che funziona da climatizzatore. Se i raggi del sole d'estate, perpendicolari e roventi, rimangono fuori, d'inverno, obliqui, scivolano sul fondo delle grotte. Questo degradare e sovrapporsi di case e casette, \u00e8 solo apparentemente caotico, perch\u00e9 poi risulta costruito con molti accorgimenti. Ma la discesa nei Sassi \u00e8 una sorpresa continua. Tra viottoli e gradini si arriva in formidabili complessi monastici scavati nella roccia, Cenobi benedettini e laure bizantine, in cui le celle di monaci si stringono intorno a una chiesa sotterranea.\nNella pietra dei Sassi sono scavati anche chiese, cenobi, conventi e monasteri; i pi\u00f9 importanti situati nell'ambito urbano sono \"Santa Lucia alle Malve\", complesso rupestre che anticamente ospitava una comunit\u00e0 monastica, il \"Convicinio di S. Antonio\" un comprensorio costituito da 4 cripte rupestri, \"Santa Maria di Idris\" sulla sommit\u00e0 dell'omonima rupe, \"Santa Barbara\" ricca di affreschi, la \"Madonna delle Virt\u00f9\" che insieme alla sovrastante chiesa di \"San Nicola dei Greci\" oggi ospita importanti mostre di scultura, e \"San Pietro Barisano\" con facciata e campanile in muratura ed interno quasi completamente scavato nella roccia. Al centro del Sasso Caveoso c'\u00e8 invece la chiesa in muratura di \"San Pietro Caveoso\", antica parrocchia della citt\u00e0, situata a picco sullo strapiombo della Gravina. Difficile distinguere le influenze: si trovano iconostasi ortodosse in chiese a pianta latina. \nGli affreschi sono meno rigidi di quelli degli anacoreti dell'Asia minore, le madonne meno regine e pi\u00f9 popolane, cosa che deve essere piaciuta a Pier Paolo Pasolini, quando gir\u00f2 \"Il Vangelo secondo Matteo\".\nA fare raffronti, la struttura dei Sassi ricorda la splendida Mistr\u00e0 in Laconia, \"la citt\u00e0 ad alveare\", che sopravvisse dieci anni in libert\u00e0 dopo la caduta di Bisanzio. \u00c8 una struttura dovuta al sistema della raccolta delle acque tipica dei centri bizantini - sostiene Laureano - che ritroviamo in altri insediamenti rupestri in Puglia e Basilicata, da Massafra a Gravina in Puglia. \n\u00c8 allo studio dell'UNESCO un progetto per far entrare anche questi luoghi nella lista dei Patrimoni dell'umanit\u00e0: un parco di \"paesaggi culturali\" di cui i Sassi di Matera saranno l'epicentro.\nI Sassi ospitano anche, all'interno dello storico Palazzo Pomarici (XVI-XVII sec. d.C.), ubicato sulla Civita, il MUSMA (Museo della Scultura Contemporanea - Matera). Inoltre, \u00e8 possibile visitare diverse \"case grotta\" in cui sono ricostruite le dimore degli abitanti dei Sassi prima dello sfollamento, arredate con i mobili e gli attrezzi autentici del periodo.\nPatrimonio dell'umanit\u00e0.\nI Sassi di Matera sono stati iscritti nella lista dei patrimoni dell'umanit\u00e0 dall'UNESCO nel 1993. Sono stati il primo sito iscritto dell'Italia meridionale. L'iscrizione \u00e8 stata motivata dal fatto che essi rappresentano un ecosistema urbano straordinario, capace di perpetuare dal pi\u00f9 lontano passato preistorico i modi di abitare nelle caverne fino alla modernit\u00e0. I Sassi di Matera costituiscono un esempio eccezionale di accurata utilizzazione nel tempo delle risorse fornite dalla natura: acqua, suolo, energia. Nel rapporto della commissione che ha verificato la rispondenza del luogo ai criteri di valutazione dell'UNESCO, la candidatura di Matera risponde ai seguenti criteri:\nI Sassi nella cultura di massa.\nIl centro storico \u00e8 una famosa meta per il cinema. Mel Gibson ambient\u00f2 nei Sassi gli esterni de \"La Passione di Cristo\", luogo che ritenne a suo dire \"perfetto\" come ambientazione di Gerusalemme. Tante altre pellicole nazionali e internazionali presentano i Sassi come sfondo tra cui \"Il Vangelo secondo Matteo\" di Pier Paolo Pasolini, \"Cristo si \u00e8 fermato a Eboli\" di Francesco Rosi, \"Ben-Hur\" di Timur Bekmambetov e \"Wonder Woman\" di Patty Jenkins.\nI Sassi sono anche lo scenario di alcuni capitoli del manga \"D.Gray-man\" di Katsura Hoshino, cos\u00ec come alcuni episodi della relativa trasposizione anime dal titolo \"Il fantasma di Matera\", \"Aria del vecchio della terra e della notte del cielo\" e \"\"Fammi sentire una ninna-nanna\".\nI Sassi fanno da ambientazione principale ne \"Il licantropo di Matera\", tratto dal fumetto \"Dampyr\", di Mauro Boselli e Maurizio Colombo.\nLo sfollamento.\nCarlo Levi, spedito al confino in Lucania dal regime fascista, visit\u00f2 i Sassi quando erano all'apice di un collasso demografico che era iniziato nel secolo precedente. Gli abitanti erano aumentati in maniera esponenziale e la pastorizia era in declino: sulle case nella roccia erano stati sopraelevati pi\u00f9 piani, erano spariti gli orti e i giardini pensili, e le cisterne erano state riadattate a monolocali in cui intere famiglie convivevano con muli e pecore in condizioni igieniche estremamente precarie. L'opera di sensibilizzazione di Levi fu un importante primo passo per la risoluzione del problema dei Sassi.\nNel 1950, il presidente del consiglio Alcide De Gasperi, a seguito di una sua visita in Basilicata in cui si rese conto della gravit\u00e0 delle condizioni di vita del luogo, incaric\u00f2 il deputato lucano Emilio Colombo di studiare un disegno di legge per il risanamento e lo sfollamento dei Sassi di Matera. La proposta di Colombo venne consegnata a De Gasperi nel 1951, presentata in parlamento come disegno di legge n. 2141 \u201cRisanamento dei Sassi di Matera\u201d, ed infine approvata all'unanimit\u00e0 il 17 maggio del 1952 come la \u201cLegge speciale per il risanamento dei Sassi\u201d (n. 619) che, in virt\u00f9 del suo propositore, divenne nota anche come \"Legge Colombo\".\nLo sfollamento ebbe quindi inizio nel 1952. Tale operazione fu resa necessaria dalla non pi\u00f9 sostenibile situazione in cui versava la popolazione, afflitta ad esempio da una mortalit\u00e0 infantile quattro volte superiore alla media nazionale. Il romanzo \"Cristo si \u00e8 fermato a Eboli\" narrava espressamente le precarie situazioni igieniche in cui versavano i Sassi, dove vivevano circa quindicimila abitanti (la met\u00e0 dell'intera popolazione cittadina, che ammontava a trentamila abitanti), con la mancanza di fognature che aumentava il rischio di epidemie. L'abbandono forzato delle loro vecchie abitazioni da parte di molti cittadini fu comunque doloroso, per quanto i nuovi quartieri, progettati dai pi\u00f9 grandi architetti, sociologi e antropologi del tempo, tra cui Ludovico Quaroni, Carlo Aymonino e Luigi Piccinato, fossero indubbiamente pi\u00f9 confortevoli. Lo sfollamento dei Sassi ebbe come conseguenza un notevole sviluppo urbanistico per la citt\u00e0 di Matera, compreso un piano regolatore."}
{"id": "61444", "revid": "15756", "url": "https://it.wikipedia.org/wiki?curid=61444", "title": "Milonia Cesonia", "text": "Origini familiari.\nPoco si sa sulla famiglia di origine di Cesonia: sua madre era Vistilia, una nobildonna sposata pi\u00f9 volte e con sette figli. Sappiamo il nome di cinque dei sei fratellastri di Cesonia: Quinto Pomponio Secondo, console suffetto nel 41, Publio Pomponio Secondo, console suffetto nel 44, un certo Orfito, Publio Suillio Rufo, questore nel 15, e Gneo Domizio Corbulone, influente generale sotto Claudio e Nerone. I due Pomponii erano probabilmente parenti di Gaio Pomponio Grecino, console suffetto nel 16, Orfito era il padre di Servio Cornelio Scipione Salvidieno Orfito, console nel 51, e Suillio Rufo era il padre di Marco Suillio Nerullino, console nel 50. Prima di sposarsi con Caligola, inoltre, Cesonia aveva gi\u00e0 avuto un altro marito e tre figlie.\nBiografia.\nCaligola e Cesonia erano amanti gi\u00e0 prima del loro matrimonio e la donna rest\u00f2 incinta dell'imperatore. Caligola, senza un erede, la spos\u00f2 quindi nel 39 dopo aver divorziato dalla terza moglie, Lollia Paolina, accusata di essere sterile. Secondo Svetonio e Giovenale, Cesonia diede a Caligola un filtro d'amore, cosa che caus\u00f2 la follia dell'imperatore. Cesonia, gi\u00e0 madre di tre figlie, dette all'imperatore una figlia, Giulia Drusilla, secondo Svetonio lo stesso giorno del loro matrimonio mentre secondo Cassio Dione un mese dopo; appena nata la bambina, l'imperatore la port\u00f2 sul Campidoglio e la pose in grembo alla statua di Minerva, affinch\u00e9 la nutrisse e la allevasse.\nCaligola fu assassinato il 24 gennaio del 41 da alcuni membri del Senato e della guardia pretoriana, guidati dai tribuni Cassio Cherea e Cornelio Sabino. Poche ore dopo anche Cesonia venne uccisa, pugnalata da un centurione, insieme a Giulia Drusilla, che fu schiacciata contro un muro."}
{"id": "61445", "revid": "438678", "url": "https://it.wikipedia.org/wiki?curid=61445", "title": "Linguaggio di manipolazione dei dati", "text": "In informatica, un linguaggio di manipolazione dei dati (o DML, dall'inglese \"data manipulation language\") \u00e8 un tipo di linguaggio che consente di leggere, inserire, modificare o eliminare i dati in un database. Attualmente il linguaggio di manipolazione dati pi\u00f9 utilizzato \u00e8 l'SQL (\"Structured Query Language\"), che trova il suo maggiore campo di applicazione nel trattamento dei database relazionali. Altri linguaggi di tipo DML sono usati da DBMS non relazionali, come l'IMS/DL1 e l'IDMS.\nI comandi DML all'inizio erano utilizzati solo all'interno di programmi scritti in altri linguaggi di programmazione, ma in seguito all'affermazione di SQL sono oggi usati anche dagli utenti finali. Essi esprimono azioni da effettuare sui dati identificate dalla parola iniziale dell'istruzione, che quasi sempre \u00e8 un verbo. Nel caso di SQL, i verbi utilizzati sono \"SELECT\" per la ricerca, \"INSERT\" per l'inserimento, \"UPDATE\" per l'aggiornamento e \"DELETE\" per la cancellazione.\nLe istruzioni DML dell'SQL sono state standardizzate dall'ANSI, ma molti produttori di DBMS forniscono estensioni proprietarie che garantiscono funzionalit\u00e0 aggiuntive.\nDML dell'SQL standard.\nInsert.\nIl comando ha la funzione di inserire i dati nelle tabelle.\nLe colonne (o campi) di destinazione dei valori possono essere o meno dichiarate nel comando. Se non vengono dichiarate, \u00e8 necessario passare al comando un valore per ogni colonna della tabella, rispettando rigorosamente l'ordine delle colonne stesse. Se, invece, le colonne di destinazione vengono dichiarate, \u00e8 possibile indicare le sole colonne per le quali vengono passati dei valori, purch\u00e9 vengano inseriti comunque i valori per tutte le colonne \"not null\" (che non possono essere nulle) della tabella.\nDi per s\u00e9 il comando insert opera inserendo in tabella una sola riga per volta. \u00c8 possibile, per\u00f2, inserire pi\u00f9 di una riga \"in modo automatico\" passando all'insert una serie di righe (o tuple) risultanti da un comando di select, purch\u00e9 tali righe siano compatibili con le colonne della tabella su cui si inseriscono i dati.\nSintassi del comando insert.\nINSERT INTO nome_tabella\nVALUES (elenco valori, tutti, rispettando l'ordine dei campi della tabella);\noppure\nINSERT INTO nome_tabella (elenco dei campi interessati dall'inserimento)\nVALUES (elenco valori, tutti, rispettando l'ordine dei campi dichiarati sopra);\nINSERT INTO nome_tabella (elenco dei campi interessati dall'inserimento) AS\nSELECT ...;\nUpdate.\nIl comando \"update\" ha la tripla funzione di modificare i dati delle tabelle.\nIl nome di ogni campo che deve essere modificato va dichiarato dopo la parola chiave \"SET\" e deve essere seguito dal simbolo \" = \" (uguale) e dal nuovo valore che deve assumere.\n\u00c8 possibile modificare pi\u00f9 campi della stessa riga in un unico comando update, separandoli l'uno dall'altro con il simbolo \", \" (virgola).\nIl comando generico aggiorna tutte le righe della tabella. \u00c8 possibile restringerne il numero\napplicando la parola chiave aggiuntiva \"WHERE\", che permette di effettuare una selezione qualitativa delle righe imponendo delle condizioni sui dati presenti nelle righe prima dell'aggiornamento.\nSintassi del comando update.\nUPDATE nome_tabella\nSET nome_campo1 = 'valore1_nuovo',\n nome_campo2 = 'valore2_nuovo',\nUPDATE nome_tabella\nSET nome_campo1 = 'valore1_nuovo',\n nome_campo2 = 'valore2_nuovo'\nWHERE nome_campo3 = 'valore';\nDelete.\nIl comando \"delete\" ha la funzione di cancellare i dati dalle tabelle.\nCome il comando update anche delete pu\u00f2 operare in modo generico cancellando tutte le righe della tabella oppure pu\u00f2 identificare le righe da cancellare mediante la parola chiave aggiuntiva \"WHERE\" e la condizione (o le condizioni) ad essa associata.\nSintassi del comando delete.\nDELETE FROM nome_tabella;\nDELETE FROM nome_tabella\nWHERE nome_campo = 'valore';\nTruncate Table.\nCome gi\u00e0 detto, una Delete priva di clausola Where cancella tutte le righe dalla tabella specificata. Tuttavia, esiste un altro modo per svuotare completamente una tabella: il comando \"Truncate Table\". Alcuni DBMS implementano questo comando (che non \u00e8 presente nello standard SQL) in modo pi\u00f9 veloce rispetto a una Delete, ad esempio cancellando il file dei dati senza leggerlo e ricreandolo vuoto. Generalmente per\u00f2 questo impedisce che vengano restituite alcune informazioni accessorie, come il numero di righe cancellate.\nSintassi del comando truncate table.\nTRUNCATE [TABLE] nome_tabella\nLa transazione.\nLe istruzioni di DML \"Insert\", \"Update\", \"Replace\" e \"Delete\", se poste all'interno di una transazione, non sono irreversibili e possono essere annullate nel caso ci si renda conto che non sono state applicate in modo corretto.\nUna transazione \u00e8 un blocco di istruzioni che sono strettamente correlate tra loro. Nel caso si verifichi un errore (sia esso nel programma oppure dovuto ad un problema esterno, per esempio se il sistema si blocca) non verr\u00e0 annullata solo l'ultima istruzione, ma l'intera transazione. In tal modo si \u00e8 certi che l'integrit\u00e0 dei dati verr\u00e0 garantita.\nBegin Transaction.\nPer iniziare esplicitamente una transazione si utilizza il comando \"BEGIN TRANSACTION\". La mancanza di questo comando nei vari DBMS fa s\u00ec che ogni istruzione funga da transazione a s\u00e9 stante.\nSintassi del comando begin transaction.\nBEGIN TRANSACTION [transaction_name]; \nCommit.\nPer confermare la transazione si utilizza il comando \"COMMIT\". Con esso tutte le modifiche effettuate sui dati in precedenza vengono memorizzate.\nSintassi del comando commit.\nCOMMIT [TRANSACTION] [transaction_name];\nRollback.\nPer annullare la transazione si utilizza il comando \"ROLLBACK\". Con esso tutte le modifiche effettuate sui dati in precedenza (a partire dall'inizio della transazione) vengono cancellate.\nSintassi del comando rollback.\nROLLBACK [TRANSACTION] [transaction_name];"}
{"id": "61446", "revid": "117497187", "url": "https://it.wikipedia.org/wiki?curid=61446", "title": "Rapporto incrementale", "text": "Il rapporto incrementale di una funzione reale di variabile reale formula_1 \u00e8 un numero che, intuitivamente, misura \"quanto velocemente\" la funzione cresce o decresce al variare della coordinata indipendente attorno a un dato punto. Dal punto di vista geometrico, esso fornisce il valore del coefficiente angolare di una retta secante passante per il dato punto e un altro punto sul grafico della funzione. Il concetto di rapporto incrementale \u00e8 strettamente legato alla nozione di derivata, e pu\u00f2 essere definito per funzioni pi\u00f9 generali, come le funzioni a pi\u00f9 variabili.\nDefinizione.\nSia formula_2 un intervallo non vuoto e formula_3 una funzione reale nella variabile reale formula_4; si definisce \"incremento della funzione\" (o\" della variabile dipendente\") attorno al punto di ascissa formula_5 la quantit\u00e0 formula_6, per una fissata quantit\u00e0 formula_7 diversa da zero (e tale che formula_8); si definisce \"incremento della variabile indipendente\" la corrispettiva quantit\u00e0 formula_9. Si definisce quindi rapporto incrementale della funzione attorno a formula_10 e rispetto all'incremento formula_7 il numero reale:\ncio\u00e8 il rapporto degli incrementi. \nSi parla di rapporto incrementale \"destro\" o \"sinistro\" quando si vuole evidenziare che si sta considerando un incremento (rispettivamente) positivo o negativo.\nInterpretazione geometrica.\nCome si pu\u00f2 vedere in Figura\u00a01, formula_13 equivale al coefficiente angolare della retta secante che interseca il grafico della funzione formula_1 nei punti di ascissa formula_10 e formula_16; l'equazione di tale retta \u00e8 infatti:\nUn modo equivalente di interpretare il rapporto incrementale \u00e8 come tangente trigonometrica dell'angolo formato dalla retta secante con l'asse delle ascisse (misurato in maniera standard, cio\u00e8 in senso antiorario); considerando il triangolo rettangolo di cateti formula_18 e formula_19, infatti, si pu\u00f2 notare che la tangente in questione vale appunto formula_20.\nLegame con la nozione di derivata.\nQuando l'incremento formula_7 tende a formula_22, la retta secante tende a coincidere con la tangente al grafico della funzione nel punto formula_23, purch\u00e9 questa sia ivi sufficientemente regolare (esistono problemi nel definire la tangente al grafico della funzione qualora questa presenti punti di non derivabilit\u00e0). Il rapporto incrementale tende contestualmente alla derivata prima di formula_1 nel punto formula_10:\nPer questo motivo, si definisce la retta tangente in formula_10 al grafico di formula_1 (ivi derivabile) la retta di equazione:\nParticolarmente illuminante \u00e8 l'analogia tra la notazione formula_20 per il rapporto incrementale e la notazione di Leibniz per la derivata:\ndove le formula_32 possono essere interpretate come gli \"incrementi infinitesimi\" delle variabili dipendente e indipendente, ovvero come \"limite\" per formula_33 dei formula_34, intesi come operatori. Questa analogia \u00e8 ulteriormente sviluppata nel calcolo delle differenze, che mira a generalizzare il calcolo differenziale nel caso di incrementi \"finiti\", anzich\u00e9 infinitesimi.\nGeneralizzazioni.\nLa generalizzazione del concetto di \"rapporto incrementale\" viene effettuata in previsione della generalizzazione della nozione di derivata; pertanto, prendendo opportunamente il limite per l'incremento che tende a 0 delle seguenti definizioni generalizzate si ottengono, rispettivamente, la derivata vettoriale, la derivata olomorfa, la derivata direzionale.\nFunzioni vettoriali.\nSia formula_35 una funzione vettoriale nella variabile reale formula_4. Si definisce \"rapporto incrementale\" attorno a formula_10 rispetto all'incremento formula_7 il \"vettore\":\nin altre parole, esso \u00e8 il vettore formula_40 la cui formula_41-esima componente \u00e8 formula_42, cio\u00e8 il rapporto incrementale relativo all'formula_41-esima componente di formula_44.\nFunzioni complesse.\nSia formula_45 una funzione complessa nella variabile complessa formula_46. Si pu\u00f2 definire il \"rapporto incrementale\" attorno a formula_47 e rispetto all'incremento formula_48 il numero (complesso):\nDato l'isomorfismo tra lo spazio formula_50 e formula_51, questo caso pu\u00f2 essere interpretato come caso particolare del prossimo paragrafo; tuttavia, per definire in modo soddisfacente la derivata \u00e8 indispensabile aggiungere determinate condizioni volte a specificare la struttura complessa dello spazio in questione, la quale altrimenti andrebbe persa; ci\u00f2 viene effettuato attraverso particolari equazioni delle coordinate.\nFunzioni di pi\u00f9 variabili.\nSia formula_52 una funzione (reale, per semplicit\u00e0) nella variabile vettoriale formula_53. Si pu\u00f2 definire un rapporto incrementale attorno a formula_54 lungo \"qualunque direzione\" individuata da un versore formula_55 (con formula_56 gradi di libert\u00e0 nella scelta della direzione). Si indichi con formula_57 l'incremento della variabile indipendente lungo tale direzione (per un fissato formula_58). Allora si definisce \"rapporto incrementale\" attorno a formula_54 lungo la direzione formula_60 e relativamente all'incremento formula_61 la quantit\u00e0 (reale):\nAffinch\u00e9 questo numero esista, \u00e8 necessario richiedere che l'insieme di definizione di formula_1 contenga il segmento formula_64. Ad esempio, si pu\u00f2 richiedere che l'insieme formula_65 di definizione sia convesso."}
{"id": "61451", "revid": "599013", "url": "https://it.wikipedia.org/wiki?curid=61451", "title": "Trine Hattestad", "text": "Biografia.\nDa ragazza Trine Solberg si divideva tra la pallamano e l'atletica leggera, con buoni risultati in entrambi gli sport. Come giavellottista debutt\u00f2 a livello internazionale ai Campionati europei juniores del 1981, a quindici anni, piazzandosi quinta. L'anno successivo gareggi\u00f2 agli europei seniores. Nel 1984 partecip\u00f2 per la prima volta ai Giochi olimpici a Los Angeles, dove arriv\u00f2 quinta.\nDopo il matrimonio con Anders Hattestad prese il cognome del marito. Al rientro alle gare dopo la nascita del primo figlio nel 1990, Trine Hattestad arriv\u00f2 presto in vetta alle classifiche mondiali. Nel 1993 vinse il suo primo titolo iridato ai Mondiali di Stoccarda, e l'anno dopo anche il titolo europeo. Ferma nel 1995 per la seconda maternit\u00e0, ai Giochi olimpici di Atlanta 1996 conquist\u00f2 la medaglia di bronzo. Nel 1997 si conferm\u00f2 campionessa mondiale.\nNell'aprile del 1999 venne introdotto il nuovo giavellotto, con il baricentro spostato in avanti. Ai Mondiali di Siviglia, nell'agosto di quell'anno, Trine Hattestad non riusc\u00ec a vincere il terzo titolo mondiale consecutivo, ma fin\u00ec comunque sul podio, terza.\nL'anno dopo dimostr\u00f2 di aver preso piena confidenza con il nuovo attrezzo: stabil\u00ec per due volte il record mondiale, prima con 68,22\u00a0m nel meeting di Roma, migliorandosi poi fino a 69,48\u00a0m nel meeting \"di casa\", i Bislett Games di Oslo. Trine Hattestad chiuse l'annata, e la sua carriera agonistica, vincendo l'unico titolo che ancora mancava nel suo palmar\u00e8s: la medaglia d'oro olimpica ai Giochi di Sydney 2000."}
{"id": "61453", "revid": "834", "url": "https://it.wikipedia.org/wiki?curid=61453", "title": "Trine Solberg", "text": ""}
{"id": "61455", "revid": "709406", "url": "https://it.wikipedia.org/wiki?curid=61455", "title": "Diossina", "text": ""}
{"id": "61456", "revid": "123928426", "url": "https://it.wikipedia.org/wiki?curid=61456", "title": "Martensite", "text": "La martensite (dal nome del metallurgico tedesco Adolf Martens) indica in senso ristretto una forma polimorfa metastabile dell'acciaio, sovrasatura di carbonio, nel reticolo del ferro \u03b1. In senso esteso si chiamano \"martensitiche\" le strutture metastabili di qualsiasi lega metallica anche non ferrosa. Si parla di \"strutture martensitiche\" per esempio anche per i bronzi all'alluminio, o per le leghe del titanio. Le strutture martensitiche sono ottenute attraverso un raffreddamento rapido chiamato \"tempra\" al fine di \"congelare\" una fase che \u00e8 stabile ad alta temperatura ma a temperatura ambiente \u00e8 instabile. Solitamente la tempra \u00e8 ottenuta per \"immersione\", ovvero grazie allo scambio termico intenso tra il materiale e un fluido refrigerante che lo lambisce esternamente. Le notevoli deformazioni reticolari, che ostacolano il movimento delle dislocazioni, sono la causa prima dell'indurimento. La struttura martensitica \u00e8 macroscopicamente fragile e altamente tensionata, perci\u00f2 spesso alla tempra si fa seguire un trattamento di rinvenimento (la combinazione dei due trattamenti \u00e8 detta bonifica) allo scopo di raggiungere un buon compromesso tra durezza, resistenza e tenacit\u00e0 del metallo. Da non trascurare inoltre che una grana austenitica di partenza grossolana genera una grana martensitica altrettanto grossolana: quindi la temperatura di austenitizzazione \u00e8 il primo fattore da considerare per non eccedere in fragilit\u00e0. \nNel caso dell'acciaio la fase di partenza instabile a temperatura ambiente \u00e8 l'austenite (detta anche Fe \u03b3 + C, \"ferro gamma pi\u00f9 carbonio\"), con reticolo cubico a facce centrate stabile fino a una temperatura minima variabile a seconda del contenuto in carbonio, comunque compresa tra 727\u00a0\u00b0C e 912\u00a0\u00b0C, mentre la martensite nell'acciaio ha reticolo tetragonale a corpo centrato molto tensionato.\nA temperatura ambiente sarebbe stabile la struttura perlitica: grani formati da lamelle alternate di ferrite alfa, con reticolo cubico a corpo centrato, e di cementite (Fe3C), la cui proporzione \u00e8 funzione della temperatura. Il raffreddamento molto rapido, per\u00f2, fa s\u00ec che la trasformazione dall'austenite non avvenga per nucleazione ed accrescimento ma tramite un cambiamento della struttura cristallografica, e viene quindi detta \"militare\".La trasformazione avviene in circa 10-7 secondi, perci\u00f2 la massa metallica \"non ha il tempo\" di distendersi in modo stabile come ferrite, ma si distende poco originandosi all'interno dei grani austenitici e restando altamente tensionata. Se l'acciaio contiene meno dello 0,6% di carbonio la martensite sar\u00e0 di tipo \"aciculare\" mentre se il tenore di carbonio all'interno dell'acciaio \u00e8 superiore allo 0,6% si forma una \"martensite a placchette\".\nLa temperatura di inizio della formazione viene indicata di solito con Ms e la temperatura di fine formazione con Mf; entrambe scendono per l'acciaio all'aumentare della concentrazione di carbonio e salgono in presenza di deformazioni plastiche. Il processo avviene quasi istantaneamente, mediante un movimento coordinato di atomi e non per diffusione, impedita dalla bassa temperatura. La nucleazione si avvia dall'interno, non dal bordo di grano. Nella tempra (intesa come una generica trasformazione da austenite a martensite) si ha un aumento di volume dell'acciaio, bisogna quindi porre attenzione che le tensioni interne createsi non lo snervino, portando a distorsioni e cricche. Questo aumento di volume sta alla base della curva delle katane: i fabbri giapponesi tempravano infatti solo il filo delle spade creando quindi una differenza di distorsione tra il filo e il dorso."}
{"id": "61458", "revid": "21371", "url": "https://it.wikipedia.org/wiki?curid=61458", "title": "Premi Ig\u00ae Nobel", "text": ""}
{"id": "61466", "revid": "1543377", "url": "https://it.wikipedia.org/wiki?curid=61466", "title": "Max Ernst", "text": "Viene considerato uno dei maggiori esponenti del surrealismo, pioniere della tecnica pittorica del grattage e del frottage. \nBiografia.\nMax Ernst nasce a Br\u00fchl, vicino a Colonia dal pittore per ciechi Philipp Ernst, che ritrasse il piccolo Max come Ges\u00f9 bambino all'et\u00e0 di cinque anni, e da Louise Kopp. Nel 1909 si iscrive all'Universit\u00e0 di Bonn per studiare filosofia, frequentando anche dei corsi rivolti alla psicologia e all'arte degli alienati, ma abbandona presto questo indirizzo per dedicarsi al mondo dell'arte. Nel 1912 fonda, assieme ad August Macke il gruppo \"Das Junge Rheinland\", esponendo per la prima volta a Colonia alcune sue opere alla Galerie Feldman. Questa citt\u00e0, due anni dopo, gli far\u00e0 conoscere Hans Arp, con il quale stringer\u00e0 un'amicizia che durer\u00e0 tutta la vita.\nNell'agosto dell'anno seguente si reca per la prima volta a Parigi. Partecipa alla Prima guerra mondiale. Nonostante il servizio militare, Ernst riesce a dedicarsi alla pittura, esponendo alla galleria \"Der Sturm\" che lo indurr\u00e0 a pubblicare un articolo \"Sull'evoluzione del colore\". Ritornato a Colonia nel 1918 sposa Luise Strauss. La scoperta della pittura di Giorgio de Chirico lo spinge a realizzare un album di litografie (\"Fiat Modes Pereat Art\"); nello stesso anno fonda con Johannes Theodor Baargeld il gruppo dada \"W/3 West Stupidia\"; i due artisti pubblicano la rivista \"Der Ventilator\" e il \"Bullettin D\" e organizzano la prima mostra Dada a Colonia.\nNel suo secondo viaggio a Parigi nel 1920, ha modo di farsi apprezzare dai critici della capitale, riuscendo ad esporre alcune sue creazioni presso la \"Galerie Au Sans Pareil\". La prima esposizione avvenne nell'anno 1921 presso la Galerie au Sang Pareil di Parigi. Importante \u00e8 il suo incontro con alcuni esponenti del surrealismo, come Andr\u00e9 Breton e Paul \u00c9luard; dalla sua collaborazione con quest'ultimo nascono due volumi, \"Les malheurs des immortels\" e \"R\u00e9p\u00e9tition\" (1922). \u00c8 il periodo in cui, forse ispirato da un suggestivo viaggio in Oriente, elabora una nuova tecnica pittorica, il frottage, con il quale realizza un ciclo di immagini pubblicate nel volume \"Histoire naturelle\" (1926). Nel 1929 pubblica il primo dei suoi romanzi-collage, \"La Femme 100 t\u00eates\", e l'anno dopo collabora con Salvador Dal\u00ed e Luis Bu\u00f1uel al film \"L'\u00e2ge d'or\". Nel 1930 realizz\u00f2 \"Reve d'une petite fille qui voulut entrer au Carmel\", mentre nel 1934 fu la volta di \"Une semaine de bont\u00e9\" (\"Una settimana di bont\u00e0\"). Le tavole di questi romanzi-collages erano realizzate con collages di immagini ricavate da opere scientifiche, enciclopedie mediche, cataloghi o racconti illustrati. Il montaggio dei collages era volutamente dissimulato, per regalare all'opera un'apparenza di unit\u00e0, particolarmente evidente nella versione tipografica. I contrasti con Breton, inducono Ernst ad abbandonare il gruppo surrealista nel 1938 e a trasferirsi, assieme alla pittrice Leonora Carrington, nei pressi di Avignone.\nNel 1941 il pittore raggiunge gli Stati Uniti, dove collabora alla rivista surrealista VVV, e dove rimane fino al 1953. Durante questo periodo, trascorso in Arizona, Ernst lavora instancabilmente, sperimentando nuove forme espressive, come il dripping, e realizzando importanti sculture tra le quali, per esempio, \"Il re che gioca con la regina\" (1944). Negli Stati Uniti si sposa per ben due volte: la prima con Peggy Guggenheim, nel 1941, la seconda con Dorothea Tanning. Dopo essere rientrato in Europa, vince il primo premio alla Biennale di Venezia nel 1954. Muore a Parigi il primo aprile del 1976.\nOpere.\nAlcune delle opere nell'intero arco temporale della produzione di Max Ernst sono: "}
{"id": "61467", "revid": "1585075", "url": "https://it.wikipedia.org/wiki?curid=61467", "title": "Mito cosmogonico", "text": "Tra i miti, uno dei pi\u00f9 diffusi fra tutti i popoli del mondo antico, \u00e8 senza dubbio il mito cosmogonico, cio\u00e8 il mito della creazione del mondo (dalla parola greca \"cosmos\", mondo e dalla radice \"ghen\", nascere).\nI miti cosmogonici, ci parlano di un'epoca in cui, forse, la disposizione dei continenti era diversa, in cui, ad esempio, lo stretto di Bering era ancora una striscia di terra che univa l'America settentrionale al blocco continentale euro-asiatico, in cui forse l'immensa distesa degli oceani era interrotta da piccole isole che facilitavano le grandi migrazioni.\nMolti miti risalgono ad un'epoca in cui gli indiani del Nordamerica vivevano ancora nelle regioni dell'Asia settentrionale, ancora non avevano attraversato la striscia di terra che avrebbe aperto davanti a loro le immense pianure dell'America settentrionale, e forse ancora ricordavano la loro antica convivenza con popoli che si erano spostati molto pi\u00f9 a sud, verso l'Asia centrale o molto pi\u00f9 ad ovest, in prossimit\u00e0 dell'area mediterranea.\nLa diffusione del mito cosmogonico.\nIl mito del \"truffatore\" o \"trickster\", colui che compie un peccato o spinge a compierlo e viene punito per il suo comportamento preculturale, \u00e8 comune in molte culture.\nNella maggior parte egli \u00e8 il responsabile della fine di un periodo di armonia tra uomini, animali e spiriti, di un processo di successive separazioni che ci ha condotto al mondo come lo conosciamo ora.\nQuesto mito, cos\u00ec come ci \u00e8 stato tramandato dal popolo degli Zingari, un popolo nomade che muovendosi dall'India giunse in Europa verso il 1400, e da qui poi si spinse in America, in Africa , \u00e8 un chiaro esempio per comprendere la diffusione del mito.\nSolo di recente gli studiosi hanno potuto indicare con sicurezza l'origine del popolo degli Zingari; la loro lingua presenta una lontana somiglianza con le lingue dei popoli indoeuropei.\nLo stesso vocabolo \"Rum\" (uomo), con cui essi continuano a chiamare se stessi, deriva probabilmente dal nome di una casta di saltimbanchi, giocolieri e musici ambulanti, la casta dei \"Dumi\", che ancora esiste nell'India moderna.\nIl nome \"Dumi\" sembra imparentato con la radice indoeuropea \"Dom\" che si ritrova in molte parole di molte lingue europee e asiatiche ad indicare l'immagine della casa, dell'abitazione, ma anche del padrone di casa, o semplicemente di un uomo che comanda.\nOltre che per il linguaggio, anche per i miti \u00e8 possibile constatare una stretta somiglianza fra i miti degli Zingari ed i miti degli altri popoli indoeuropei.\nIl mito del diavolo imbroglione \u00e8 diffuso nelle regioni dell'Europa orientale: in Russia, in Polonia, in Ungheria e pi\u00f9 a sud fra i Bulgari e i Rumeni. Esso \u00e8 conosciuto in Asia dai popoli mongoli, tartari, turchi, iranici e da molti altri ancora.\nQuesto mito \u00e8 raccontato in gran parte dell'America settentrionale, fra gli Algonchini e gli Irochesi, nelle grandi pianure, fra gli indiani Shoshoni, gli Arapaho, i Cheyenne, gli Apache, i Crow.\nMa quello che stupisce \u00e8 che il mito del diavolo imbroglione era conosciuto anche presso popoli che non avevano mai avuto alcun contatto storico con la cultura spirituale dei popoli indoeuropei.\nGli indiani Crow, ad esempio, raccontano:\nUna variante che si racconta presso i popoli del Borneo, un'isola dell'Arcipelago Indonesiano \u00e8 quello del Dio stesso che si trasforma in uccello per andare a cercare della sabbia in fondo al mare. (Vedi secondo riquadro: \"Il Vecchio Uomo-Coyote\").\nQuindi ai tre capi del mondo, presso gli Zingari in Europa, presso i Crow nel Nordamerica e presso i popoli dell'isola di Borneo in Indonesia si racconta, con poche varianti, lo stesso mito.\nNon tutti i popoli raccontano il mito allo stesso modo, le varianti sono molte, ma in quasi tutte sono presenti due fondamentali motivi: quello dello scenario iniziale della distesa delle acque e l'albero della vita.\nLe acque della vita.\nIl motivo delle acque primigenie \u00e8 un motivo ricorrente presso quasi tutti i popoli del mondo dove l'acqua rappresenta chiaramente l'origine delle cose.\n\"L'acqua\" - scriveva nel VI secolo a.C. il primo dei filosofi greci, Talete - \"\u00e8 il principio di tutte le cose\". E gi\u00e0 alcuni secoli prima Omero cantava le acque del fiume Oceano che scorreva lungo gli estremi margini del mondo ed era \"l'origine degli Dei e degli uomini\".\nAnche la Bibbia inizia descrivendo questo scenario. \"La terra era una massa senza forma e vuota; le tenebre ricoprivano le acque e sulle acque aleggiava lo spirito di Dio\".\nPer gli antichi Egizi in principio vi erano solo le acque, \"Nun\", l'abisso primigenio, dal quale in seguito emerse un colle, che fu al centro del mondo. Il geroglifico che gli Egiziani usavano per indicare l'acqua aveva la forma di spirale /\\/\\/\\/\\/\\ e nella simbologia mitica la spirale evoca l'immagine della nascita, della rinascita.\nAnche per la cabala ebraica, la dottrina segreta che tende a scoprire la verit\u00e0 eterna attraverso i segni mistici, elaborata nel medioevo da mistici ebrei sulla base di tradizioni anteriori, la parola \"Nun\" significa nascere e presso i Greci \"Nun\" diventa \"Nux\", la notte.\nUn antico mito ind\u00f9 racconta che in principio c'erano solo le acque e il Dio Vi\u1e63\u1e47u vagava sulla sua superficie. Visn\u00f9 voleva degli amici e allora dal suo ombelico spunt\u00f2 una pianta di loto e dai petali del fiore di loto nacquero gli uomini.\nCi troviamo cos\u00ec di fronte a miti diversi, a diversi rituali, a popoli che vivono in condizioni culturali diverse, ma ovunque l'immagine dell'acqua si lega all'idea della nascita, della rinascita, della purificazione.\nLa montagna sacra.\nAncora pi\u00f9 frequente ad indicare la via che congiunge il cielo alla terra \u00e8 il simbolo della \"montagna sacra\", sulla cui cima si vive in contatto con gli Dei.\nI Greci avevano l'Olimpo, gli Ebrei il Tabor, i popoli celti la Montagna Bianca, i Cinesi il K'uen-luen, gli Araucani (abitanti della regione sudamericana che corrisponde all'odierno Cile) il monte Tenten.\nDove non c'erano montagne naturali, nelle regioni pianeggianti, gli uomini costruirono alture artificiali per onorare i loro dei.\nGli Egizi e i Maya costruirono le piramidi, i Babilonesi le ziggurat, i Cinesi le pagode.\nIl significato di queste costruzioni, l'unione tra il cielo e la terra, ci \u00e8 rivelato anche dalle leggende che vi fiorirono intorno e dalla stessa etimologia. Nelle lingue indo-europee, nelle lingue parlate in gran parte dell'Europa e dell'Asia e che discendono da un unico ceppo linguistico, l'idea di montagna, altura, luogo elevato era indicata con una radice \"alb/alp\". Da questa radice deriva, ad esempio, la parola che designa le Alpi.\nMa dalla stessa radice deriva anche la parola albero e cos\u00ec, anche nella storia del linguaggio, la parola montagna si associa a quella dell'albero.\nNon solo, dalla stessa radice deriva anche la parola \"alba\", nascita e, infatti, l'albero e la montagna compaiono nell'universo mitico al centro della prima grande nascita, la nascita del mondo.\nE ancora, dalla stessa radice deriva spesso il nome di corsi d'acqua, come \u00e8 il caso dell'antico nome Alpi, di un fiume affluente del Danubio che oggi si chiama Inn.\nQuindi, l'acqua, la montagna, l'albero appartengono allo stesso scenario mitico e sacro, quello della creazione sacra era considerata nel Lazio preromano la citt\u00e0 di Alba Longa, che, secondo il mito, era stata costruita su un monte nei pressi di una sorgente d'acqua."}
{"id": "61469", "revid": "33689", "url": "https://it.wikipedia.org/wiki?curid=61469", "title": "Caterina de' Medici", "text": "Nota come \u00abla regina madre\u00bb per aver generato tre sovrani di Francia (Francesco II, Carlo IX ed Enrico III), ebbe una grande e duratura influenza nella vita politica dello Stato.\nIl suo nome \u00e8 legato alle guerre di religione che si combatterono in Francia negli anni del suo regno.\nUn'aura malefica ne ha avvolto la figura nella storiografia francese fino a tutto l'Ottocento: Caterina sarebbe stata fredda, gelosa, vendicativa, avida di potere e pronta a tutto per raggiungere i suoi scopi, quasi un'incarnazione di quel \"Principe\" che Niccol\u00f2 Machiavelli aveva dedicato proprio a suo padre Lorenzo de' Medici duca di Urbino.\nNella moderna storiografia Caterina de' Medici viene invece considerata come una delle maggiori sovrane di Francia, promotrice della tolleranza religiosa. Pur non senza errori, tent\u00f2 di attuare una politica di conciliazione tra cattolici e protestanti, animata in primo luogo dal desiderio di assicurare la perennit\u00e0 della dinastia Valois.\nIl suo ruolo nel massacro della notte di san Bartolomeo, tuttavia, contribuisce ancora oggi a farne un personaggio controverso.\nBiografia.\nGiovinezza.\nAlleanza francomedicea.\nNel 1516, Lorenzo de' Medici duca di Urbino fu posto da suo zio Papa Leone X a capo della Repubblica di Firenze. Congratulandosi con lui, Francesco I di Francia gli propose il matrimonio con la principessa francese Maddalena de La Tour d'Auvergne, contessa di Boulogne. Grazie a queste nozze, il sovrano avrebbe avuto un ulteriore appoggio nei progetti di espansione francese in Italia, iniziati con la calata di Carlo VIII nella penisola. La famiglia Medici avrebbe invece avuto l'onore di mescolare il proprio sangue di mecenati e banchieri con quello dell'alta aristocrazia francese.\nDall'unione dei due sposi nacque a Firenze, mercoled\u00ec 13 aprile 1519, Caterina Maria Romula de' Medici. La sua nascita fu gradita a entrambi i genitori, che ebbero \u00abparimenti [...] piacere che se fosse stato maschio\u00bb. Apparentemente il nome Caterina fu imposto in memoria di Caterina Sforza, la madre di Giovanni delle Bande Nere, il quale aveva sposato Maria Salviati, riunendo cos\u00ec i due rami della famiglia Medici. Maria omaggiava la Vergine e Romula le era stato assegnato in onore del patrono di Fiesole.\nPoco dopo la nascita, la neonata rimase orfana dei genitori: la madre mor\u00ec il 28 aprile di febbre puerperale. Il padre, anch'egli malato da tempo, molto probabilmente di sifilide, la segu\u00ec il 4 maggio. L'Ariosto giunse tardi a consolare l'amico Lorenzo della morte della sposa e gli dedic\u00f2 l\"'Elegia Prima\" (ove la piccola Caterina viene apertamente citata ai versi 37-42).\nInfanzia travagliata.\nLe vicissitudini infantili di Caterina rifletterono la travagliata politica italiana del XVI secolo. Inizialmente Francesco I pretese fosse allevata in Francia, cercando di usarla come ostaggio per far rispettare a Leone X gli accordi intrapresi, ma il papa si oppose. A Roma, la neonata fu allevata da sua nonna Alfonsina Orsini e, alla morte di questa, posta sotto la tutela delle vecchie zie di famiglia, Clarice de' Medici e Maria Salviati. In questo periodo i due bastardi dei Medici, Ippolito e Alessandro, furono cresciuti assieme a lei. Unica erede della fortuna dei Medici, prese il titolo di duchessa di Urbino, che le valse il nome di \u00ab\"duchessina\"\u00bb da parte dei fiorentini.\nAlla morte di papa Leone X segu\u00ec il breve pontificato di Adriano VI che, alleato degli Asburgo, priv\u00f2 Caterina dei diritti sul ducato di Urbino. Nel 1523 Giulio de\u2019 Medici, che era cugino del nonno di Caterina, venne eletto papa con il nome di Clemente VII. Nel 1525 Clemente VII fece trasferire Caterina e Alessandro nel palazzo di sua propriet\u00e0, Palazzo Medici Riccardi. Il pontefice si alle\u00f2 con i francesi contro l'imperatore Carlo V, ma la clamorosa disfatta francese nella battaglia di Pavia espose il Vaticano alla rivalsa imperiale, che ebbe il suo apice nel sacco di Roma (6 maggio 1527) ad opera dei legionari lanzichenecchi.\nNello stesso anno i fiorentini si ribellarono contro il governo del cardinal Passerini, imposto dal pontefice. Per salvare i domini medicei e la nipote, il papa propose un armistizio con Carlo V, che accett\u00f2 e fece assediare Firenze. Durante questo turbolento periodo, Caterina fu tenuta in ostaggio in vari monasteri fiorentini, finch\u00e9 non giunse a quello benedettino delle Murate, dove la bambina di otto anni fu allevata amorevolmente dalle suore di clausura. Mentre l'assedio veniva portato avanti, i ribelli estremisti suggerirono di esporla nuda sulle mura cittadine, in maniera tale da venire uccisa dai proiettili, o di chiuderla in un bordello. Firenze infine si arrese il 12 agosto 1530, finendo poi vittima della dura repressione pontificia. La giovane Caterina fu libera di ricongiungersi a papa Clemente VII a Roma.\nMatrimonio.\nCon Caterina alla corte papale, Clemente VII cerc\u00f2 di organizzare per lei un matrimonio vantaggioso. Furono presi in considerazione molti candidati da tutta Europa: Ercole d\u2019Este, Giacomo V di Scozia, Henry FitzRoy, Federico Gonzaga, Guidobaldo della Rovere e Francesco II Sforza. Venuto a conoscenza di queste trattative matrimoniali, il re di Francia, Francesco I di Valois candid\u00f2 il suo secondogenito Enrico, duca d\u2019Orl\u00e9ans. Onorato della proposta, Clemente VII riusc\u00ec diplomaticamente a combinare due importanti matrimoni: quello di Caterina con il figlio del re di Francia e quello di Alessandro (nominato duca di Firenze) con Margherita d'Austria, figlia illegittima di Carlo V.\nLa tredicenne Caterina inizi\u00f2 dunque ad apprendere la lingua francese, che riusc\u00ec rapidamente a far propria, parlandola fluentemente al momento del matrimonio, seppur con uno spiccato accento italiano. In questo periodo l\u2019ambasciatore veneziano Antonio Soriano la deline\u00f2 cos\u00ec: \u00ab\u00c8 piccola di statura e magra, non ha lineamenti fini e ha gli occhi sporgenti come tutti i Medici\u00bb. La sposa avrebbe portato al marito un'enorme dote in monete, gioielli, pietre preziose e perle da parte del papa, anche per la rinuncia ai beni patrimoniali medicei.\nIl 23 ottobre 1533 Caterina de' Medici giunse a Marsiglia, dove conobbe il suocero e il giovane Enrico, suo futuro marito, anch\u2019egli quattordicenne. Il 28 ottobre furono celebrate le nozze con grandissimo sfarzo nella chiesa di San Ferreolo, festeggiate con banchetti e giostre. La sera stessa il matrimonio fu consumato, con estrema contentezza del papa e di Francesco I, che assistette personalmente alla prima notte di nozze, spiando i giovani dalle cortine del letto, dichiarando in seguito che \u00abciascuno di loro si era dimostrato gagliardo nel certame\u00bb.\nL\u2019inopinata morte di Clemente VII il 25 settembre 1534, poco meno di un anno dopo le nozze, infici\u00f2 l'alleanza tra il papato e il regno di Francia. Papa Paolo III ruppe infatti l'alleanza con il regno francese e si rifiut\u00f2 di pagare l'enorme dote promessa a Caterina. A Francesco I, che vedeva nel matrimonio di Caterina l'inizio della rivincita contro Carlo V, fu in seguito attribuita l\u2019amara affermazione: \u00abHo ricevuto la ragazza tutta nuda\u00bb (\"J'ai re\u00e7u la fille toute nue\").\nCorte del Re cavaliere.\n\"M\u00e9salliance\".\nLa morte di Clemente VII, che aveva reso inutili per Francesco I le nozze di Caterina, rese ancora pi\u00f9 scandalosa la differenza di estrazione tra i due giovani sposi. Molti cortigiani trovavano il matrimonio disonorevole per un reale francese, definendolo una \"m\u00e9salliance\" (disalleanza), con una figlia di banchieri. La Medici fu comunque ben accolta da tutta la famiglia reale. Strinse una forte amicizia sia con la sorella di Francesco I, Margherita di Navarra, che con le sorelle del marito, Margherita e Maddalena, e con la regina Eleonora.\nRiusc\u00ec inoltre a far breccia persino nel cuore del sovrano. Francesco I fu colpito dall'intelligenza, dalla cultura, dalla modestia e dall'obbedienza, ma soprattutto dal sincero affetto che gli dimostrava, tanto che la ammise nella sua \"petite bande\", la cerchia di favoriti che lo seguiva ovunque andasse. Fu per seguire il suocero nelle sue battute di caccia che Caterina invent\u00f2 la cavalcata all\u2019amazzone, che permetteva alle donne di stare al passo degli uomini e di poter mostrare, in maniera discreta, la forma delle gambe.\nCaterina sub\u00ec il fascino di questo sovrano pieno di \"joie de vivre\", ne apprezz\u00f2 la maestosit\u00e0 con cui regnava, con cui si muoveva all\u2019interno e fuori dalla corte, la sua passione per le arti. Alla corte dei Valois la ragazzina continu\u00f2 il suo apprendistato politico, iniziato alla corte papale, osservando i comportamenti del re, le schermaglie tra cortigiani e gli scontri tra favorite di corte.\nLa Medici fu inoltre estremamente ammirata per la vasta cultura che possedeva. Conosceva l'italiano, il francese e il latino, e comprendeva molto bene il greco. La sua biblioteca personale giunse alla fine a contenere 2.118 libri su vari argomenti, dal campo umanistico a quello scientifico, dimostrando una vasta curiosit\u00e0 intellettuale: manoscritti rari, testi di storia, di matematica, teologia, filosofia, alchimia, astronomia, medicina, geografia, di musica, scienze e storia dell'arte.\nDelfina di Francia.\nIl 10 agosto 1536 il primogenito del re, il delfino Francesco di Valois, mor\u00ec improvvisamente, facendo diventare Caterina e suo marito Enrico i nuovi eredi al trono di Francia. Fu anche l'occasione di altre maldicenze: si sospett\u00f2 che i due avessero avvelenato il delfino per prendere il suo posto; in particolare venne accusata Caterina, visto che l'avvelenamento era considerato una maestria italiana. Francesco I non dette peso a tali accuse.\nLa sua nuova posizione di \"delfina di Francia\", oltre allo scandalo suscitato per le sue modeste origini, evidenzi\u00f2 il fatto che non avesse ancora messo al mondo un erede per il regno. Caterina inoltre soffriva dell'indifferenza che il marito, di cui lei era molto innamorata, provava nei suoi confronti, dimostrando invece una cieca passione verso la sua amante Diana di Poitiers, pi\u00f9 vecchia di lui di venti anni.\nNel 1538, durante una campagna militare italiana, Enrico ebbe una figlia, Diana, da Filippa Duci. Su Caterina, unica colpevole della sterilit\u00e0 della coppia, si abbatt\u00e9 la minaccia del ripudio. Gettandosi lei stessa in lacrime ai piedi del suocero, si disse pronta a sottomettersi ai suoi voleri e ad andare volentieri in convento per lasciare il marito libero di contrarre un matrimonio pi\u00f9 fecondo, ma Francesco I commosso si schier\u00f2 dalla sua parte, cos\u00ec come Margherita di Navarra. Anche Diana di Poitiers appoggi\u00f2 Caterina, pensando che una nuova moglie avrebbe potuto allontanare il Delfino dalla sua influenza.\nLa delfina cerc\u00f2 in ogni modo di rimanere incinta, applicando cataplasmi, bevendo urina di mula e altri medicinali: \u00abstimo che non vi sia nessuno che non si caverebbe il sangue per farle avere un figlio\u00bb scrisse il messo veneziano. I Delfini consultarono infine Jean Fernel, che riscontr\u00f2 delle anormalit\u00e0 nell'apparato sessuale di entrambi: dopo i suoi consigli, nell'estate 1543 Caterina rimase finalmente incinta. Nel gennaio 1544 mise al mondo un erede, Francesco, futuro Francesco II, accolto da numerosi festeggiamenti.\nLa coppia ebbe numerosi altri figli, che seguirono in rapida successione: Elisabetta nel 1545, Claudia nel 1547, Luigi nel 1549, ma morto pochi mesi dopo, il futuro Carlo IX nel 1550, il futuro Enrico III nel 1552, Margherita nel 1553, Francesco nel 1554 e due gemelle Giovanna e Vittoria (la prima nacque morta, l'altra spir\u00f2 dopo poche settimane) nel 1557; quest'ultimo parto fu molto complicato e la stessa regina rischi\u00f2 di non sopravvivere. Di loro, solo Margherita, la figlia minore, eredit\u00f2 dalla madre una salute resistente.\nCaterina e suo marito furono genitori molto presenti per la vita dei loro delicati bambini, ma la donna dovette subire l'ingerenza di Diana anche sui figli: la favorita del marito infatti si occup\u00f2 di trovare per loro governanti adeguate, informandosi costantemente su di loro. Pare che Caterina tollerasse la situazione, solo perch\u00e9 si diceva che fosse Diana a convincere Enrico a dormire assieme alla moglie. Questa relazione a tre dur\u00f2 fino alla morte di Enrico nel 1559.\nRegina italiana.\nNel marzo del 1547 Enrico e Caterina divennero sovrani di Francia e accadde a corte una completa ridistribuzione del potere. Conquistarono una grande influenza il conestabile Anne de Montmorency, amico e confidente del nuovo sovrano, e naturalmente Diana di Poitiers, che ricevette il titolo di duchessa di Valentinois e altri onori. Anche il 10 giugno 1549, durante l'incoronazione ufficiale di Caterina a regina di Francia nella basilica di Saint-Denis, Diana ottenne un ruolo di spicco, eclissando la sovrana.\nNonostante il titolo di regina di Francia, Caterina non aveva in realt\u00e0 alcun effettivo potere politico. La sua presenza a corte permise di richiamare in Francia un gran numero di italiani, in particolar modo fiorentini (definiti i \"fuoriusciti\"), che entrarono ben presto nell'apparato amministrativo reale. In particolare ebbero successo i fratelli Strozzi (Piero, Leone, Roberto e Lorenzo), cugini di Caterina, l'astrologo Cosimo Ruggieri e l'umanista Gabriel Simeoni, il maggiordomo Luigi Alamanni e sua moglie Maddalena Bonaiuti, Antonio Gondi e la moglie Marie-Catherine de Pierrevive, confidente della sovrana.\nA partire dal 1552, Enrico II riprese i combattimenti a est del regno. Durante questo periodo Caterina fu nominata reggente e controll\u00f2 l'approvvigionamento e i rinforzi delle armate con l'aiuto del conestabile Anne de Montmorency. Poco dopo, venne inviata dal re al parlamento di Parigi a chiedere denaro per proseguire la campagna d'Italia. La situazione fu ristabilita nel 1558 e la pace firmata nel 1559 a Cateau-Cambr\u00e9sis. Questo trattato tuttavia fece perdere i fondamentali possedimenti italiani della Francia e Caterina ne fu assai risentita.\nIl 30 giugno 1559 Enrico II rimase gravemente ferito alla testa da Gabriel de Montgomery durante un torneo cavalleresco svoltosi in occasione delle nozze della figlia Elisabetta con Filippo II di Spagna, celebrato per procura in quei giorni. Il sovrano spir\u00f2 dopo dieci giorni di agonia. Come manifestazione di dolore perpetuo, Caterina inizi\u00f2 a vestirsi esclusivamente di nero in segno di lutto (andando contro la tradizione fino a quel momento consolidata dell'utilizzo del bianco come colore di lutto per le regine). Cambi\u00f2 anche il suo emblema: la lancia spezzata con il motto \u00abDa qui le mie lacrime, da qui il mio dolore\u00bb (\"Lacrymae hinc, hinc dolor\").\nRegno di Francesco II.\nA Enrico II succedette il figlio primogenito, Francesco II, ancora quindicenne. La nuova Corte s'install\u00f2 al Louvre. Tutti si aspettavano che Caterina si mettesse da parte: dovette restare quaranta giorni l\u00e0 dove era morto suo marito. Ma sin dal giorno dopo la morte di Enrico II, Caterina de' Medici non intese opporsi ai Guisa, che erano ricchi e per giunta imparentati con la famiglia reale (Francesco II aveva sposato Maria Stuarda, discendente dai Guisa per parte di madre, Maria di Guisa), e che avevano preso il potere. Intervenne solamente nella ridistribuzione dei favori reali e Diana di Poitiers non ne soffr\u00ec troppo: ricevette infatti il castello di Chaumont in cambio di quello di Chenonceau, che Caterina pretese tornasse alla corona.\nLa prima preoccupazione di Caterina era la salute di suo figlio. Francesco II soffriva di una malformazione congenita. Nonostante l'inesperienza della giovane regina Maria, Caterina, astutamente, non si mostrava troppo e le lasciava sempre il posto d'onore. Presa tra i Guisa del partito cattolico e tra i protestanti, Caterina fu costretta al doppio gioco.\nIl suo prendere contatti con i protestanti e Luigi di Borbone, principe di Cond\u00e9, le caus\u00f2 il sospetto e la diffidenza da parte dei Guisa e di Maria Stuarda. Supportando il dialogo interconfessionale quale soluzione unica della crisi, rimase isolata nel consiglio. Non pot\u00e9 affermare il proprio parere, n\u00e9 impedire l'esecuzione di Anne du Bourg nel dicembre 1559. La situazione si degrad\u00f2 rapidamente con la congiura di Amboise nel marzo 1560. La morte di Francesco II, nel dicembre 1560, la fer\u00ec profondamente, ma le permise anche di prendere in mano le redini del potere.\nRegno di Carlo IX.\nReggenza e proseguimento della politica di tolleranza.\nCarlo Massimiliano non aveva che dieci anni nel 1560. Sal\u00ec sul trono con il nome di Carlo IX. Il re Francesco non era ancora morto che Caterina si era gi\u00e0 posta in prima linea: negoziava ormai con Antonio di Borbone, principe del sangue, per determinare chi tra loro due avrebbe tenuto la reggenza.\nCaterina de' Medici era ispirata da due correnti: l'erasmismo, orientato verso una politica di pace, e il neo-platonismo, che predicava la missione divina del sovrano perch\u00e9 l'armonia regni nel proprio regno. Caterina de' Medici e il cancelliere Michel de l'Hopital sono da classificare nel campo dei \"post-evangelici\", che raggruppa allo stesso modo abati, vescovi, pastori ed esponenti del parlamento. I post-evangelici concordavano su alcuni punti con i calvinisti dal punto di vista teologico. Avevano la stessa concezione agostiniana dell'uomo assolutamente sedotto dal peccato. Si distaccavano tuttavia dal protestantesimo sul fatto che per essi l'uomo ha una parte di libero arbitrio che gli evita di cadere arbitrariamente nel bene o nel male. L'uomo \u00e8 in collaborazione con Dio per fare il bene sulla Terra.\nL'emergere di Caterina de' Medici e di Michel de l'Hopital sulla scena politica fece s\u00ec che vi fosse una progressiva riduzione della pressione sui riformati. Il 17 gennaio 1562 Caterina de'Medici promulg\u00f2 l'editto di Saint-Germain, che costitu\u00ec una vera rivoluzione poich\u00e9 rimise in causa il legame sacro tra l'unit\u00e0 religiosa e la continuit\u00e0 dell'organizzazione politica. Con l'editto di gennaio venne autorizzata infatti la libert\u00e0 di coscienza e di culto per i protestanti, a condizione che questi restituissero tutti i luoghi di culto di cui si erano appropriati. \nQuesto decreto fa parte della politica di concordia voluta da Caterina de' Medici e da Michel de l'Hopital. Secondo loro, i riformati non erano la causa del male che si era abbattuto sulla terra ma un agente di conversione che Dio aveva inviato perch\u00e9 l'umanit\u00e0 si rendesse conto del proprio peccato. La missione dei dirigenti politici era dunque, per Caterina de' Medici, quella di indurre gli uomini ad allontanarsi dalla corrente di violenza crescente che incombeva sul regno. L'Editto di gennaio tuttavia non ebbe successo a causa degli antagonismi troppo accesi che opponevano protestanti e cattolici.\nLa prima guerra di religione cominci\u00f2 nel 1562 con la strage di Wassy, ad opera dei Guisa. La morte e l'imprigionamento dei principali capi della guerra permisero a Caterina di riportare la pace nel regno. Prendendo le distanze dai Guisa, la regina fiorentina accord\u00f2 infine agli ugonotti la pace di Amboise nel marzo del 1563. L'editto prevedeva gi\u00e0 una certa libert\u00e0 di culto nelle case signorili e nelle citt\u00e0. Nell'agosto 1563 Carlo IX divenne maggiorenne. Caterina abbandon\u00f2 la reggenza, ma Carlo IX le riconferm\u00f2 immediatamente tutti i poteri gi\u00e0 posseduti.\nCaterina inizi\u00f2 in questo periodo anche a costruire e a trasformare le regge reali: fece rifare le Tuileries da Philibert Delorme e chiese al Primaticcio di costruire il mausoleo dei Valois a Saint-Denis, il capolavoro in onore del defunto Enrico II. Redasse nel 1564 una lettera per suo figlio \"per il controllo della Corte e per il governo\", una serie di consigli a proposito di come un re debba impiegare il proprio tempo e sulla maniera di occuparsi della propria Corte. Tra febbraio e marzo del 1564 organizz\u00f2 grandi feste a Fontainebleau. Il mese di marzo segn\u00f2 anche l'inizio del \"grande viaggio attraverso la Francia\" di Carlo IX, voluto e organizzato da Caterina. Il viaggio regale dur\u00f2 28 mesi, fino al 1566. Ad ogni tappa il re si mostrava alle citt\u00e0 insieme con la regina madre: Caterina voleva far conoscere il giovane sovrano al popolo.\nNel 1567 i conflitti ripresero. Fu la volta della \"sorpresa di Meaux\": Carlo IX e Caterina si rifugiarono a Parigi. La popolarit\u00e0 della regina madre diminuiva sempre pi\u00f9 nell'opinione pubblica. La situazione peggiorava continuamente e la politica di tolleranza pare non funzionasse pi\u00f9. Caterina si spost\u00f2 nuovamente dalla parte dei cattolici e conged\u00f2 Michel de l'H\u00f4spital nel maggio del 1568. Battaglie terribili si verificarono, che portarono il paese alla rovina. Nel 1570 Caterina spinse i protestanti ad accettare il trattato di Saint Germain.\nNotte di San Bartolomeo.\nTuttavia Caterina torn\u00f2 a preoccuparsi presto della crescente importanza del partito ugonotto e dell'influenza che aveva sul re l'ammiraglio di Coligny. Questo vecchio capo della Riforma riuniva a s\u00e9 i rancori di una nobilt\u00e0 turbolenta. Caterina tent\u00f2 un'ultima conciliazione tra i due partiti, organizzando il matrimonio di sua figlia Margherita con il principe di Borbone Enrico III di Navarra, erede dei possedimenti borbonici e di quelli navarresi. Ma davanti all'intransigenza di entrambi gli schieramenti, acconsent\u00ec a far abbattere i principali capi ugonotti arrivati a Parigi per le nozze.\nIl massacro, detto della notte di San Bartolomeo, ebbe inizio nella notte tra il 23 e il 24 agosto 1572. Delle ipotesi contraddittorie si fronteggiano ancora oggi sulla responsabilit\u00e0 di questo massacro degli ugonotti presenti a Parigi. Una di queste attribuisce la colpa a Caterina, ma altre insistono sulla volont\u00e0 ancora latente del giovane re di discostarsi dall'influenza della madre e dalla sua politica di tolleranza. Questo massacro, che fece diverse migliaia di vittime a Parigi e in provincia, peser\u00e0 tremendamente sulla popolarit\u00e0 di Caterina nel pensiero dei protestanti e nella storia.\nDue anni pi\u00f9 tardi, il 30 maggio 1574, Carlo IX mor\u00ec di tubercolosi, lasciandole la reggenza del regno fino al ritorno in Francia dell'erede Enrico.\nRegno di Enrico III.\nInstancabile ricerca della concordia.\nIl duca d'Angi\u00f2, terzo figlio di Caterina, successe a suo fratello sotto il nome di Enrico III, dopo essere tornato in Francia dalla Polonia, di cui era stato eletto re. Enrico era il figlio preferito di Caterina e senza dubbio il pi\u00f9 intelligente dei tre. Caterina lo lasci\u00f2 governare da solo, senza tuttavia cessare mai d'impegnarsi per la pace. Era lei infatti che portava avanti i negoziati e che viaggiava attraverso la Francia per far rispettare gli editti di pace.\nInizi\u00f2 quindi nel 1578 un secondo viaggio per la Francia che la port\u00f2 a N\u00e9rac, dove fece s\u00ec che sua figlia Margherita si riconciliasse con il proprio sposo, il re di Navarra, imprigionando e condannando a morte l'amante di sua figlia, che dopo l'accaduto evit\u00f2 per tutta la vita. Nel conflitto, che vedeva opposto il re al proprio fratello, Francesco duca d'Alen\u00e7on, Caterina fu costantemente presente affinch\u00e9 si ristabilisse nuovamente la pace. Nonostante avesse ormai quasi raggiunto i sessant'anni, non esit\u00f2 mai a pagare di tasca propria il prezzo dell'impopolarit\u00e0 della corona francese. Nel 1585 part\u00ec per l'est per richiamare i Guisa all'ordine.\nNel 1586 diede inizio nel sud-ovest a dei negoziati con Enrico di Navarra. Nonostante la diffidenza nei confronti della famiglia reale, dopo il suo peregrinare per il paese, quando Caterina era in vista di Parigi, tutta la cittadinanza le si muoveva incontro e acclamava questa indomita donna che ancora a 68 anni trovava la forza e la caparbiet\u00e0 di lottare per il proprio ideale della concordia: fu il vero trionfo di Caterina.\nInfine, allo scoppio della Giornata delle barricate (1588), promossa dalla Lega cattolica che rifiutava di prendere ordini da altri che non fosse il Duca Enrico di Guisa, la regina madre non ebbe paura di affrontare la ribellione parigina e percorse a piedi le strade di Parigi aprendosi un varco tra le barricate. A forza di battersi con e contro tutti per l'armonia interna al regno, Caterina de' Medici \u00e8 divenuta agli occhi dei contemporanei una figura fuori dal comune che impone rispetto. Tuttavia, la sua ostinazione a lottare inutilmente contro degli elementi incontrollabili fece s\u00ec che Caterina si allontanasse dalla realt\u00e0 e che la sua causa fosse pi\u00f9 che mai priva di considerazione.\nDeclino e morte.\nQualche giorno dopo l'assassinio del duca Enrico di Guisa al castello di Blois, nel dicembre 1588, del cui piano il re (indispettito dall'insurrezione, dalle accuse di essere troppo indulgente coi protestanti e sospettato di essere dedito al vizio del diavolo, ossia l'omosessualit\u00e0) non l'aveva informata, Caterina si ammal\u00f2. Mor\u00ec circondata dall'amore dei propri cari, ma completamente abbattuta per la rovina della sua famiglia e della sua politica. \nPoich\u00e9 la basilica di Saint-Denis era nelle mani dei congiurati, non pot\u00e9 esservi sepolta. Le sue spoglie rimasero a Blois e furono tumulate a Saint-Denis solo ventidue anni pi\u00f9 tardi.\n\"Leggenda nera\" di Caterina de' Medici.\nStoriografia.\nLa personalit\u00e0 di Caterina de' Medici \u00e8 difficile da delineare con precisione perch\u00e9 alla sua figura \u00e8 da sempre legata una \"leggenda nera\". La tradizione popolare ne ha perpetuato la memoria facendo di lei l'incarnazione della spietatezza, del machiavellismo e del dispotismo. Per molto tempo persino gli storici hanno divulgato questa immagine senza rendersi conto dei propri errori. Un processo di reale disinformazione ha fatto di Caterina de' Medici un mostro sanguinario.\nGi\u00e0 all'epoca delle guerre di religione sia i cattolici oltranzisti che i protestanti la fecero oggetti di attacchi libellistici, basati anche sul fatto che si trattava di una straniera, proveniente da un paese ai tempi noto per gli intrighi e l'uso dei veleni. A perpetuare un'immagine falsata della regina si aggiunse la propaganda rivolta contro i Valois. La dissoluzione dinastica ne imped\u00ec definitivamente la riabilitazione. Peggio, nel XVII secolo, gli storici ed i memorialisti hanno deliberatamente disprezzato questi ultimi per elevare ancor pi\u00f9 l'immagine della nuova dinastia dei Borboni. Si dimentic\u00f2 allora che i magnifici risultati ottenuti da Enrico IV prima e da Richelieu poi non furono che la pura continuit\u00e0 della politica di Caterina de' Medici.\nNel XVIII secolo la saggia politica della regina \u00e8 percepita come un dispotismo opprimente ed arbitrario. La denuncia dei re del resto andava di moda. Marat ripet\u00e9 con la descrizione dell'oscurantismo le storie pi\u00f9 sordide per denunciarli. In questo modo la rivoluzione francese diede un aspetto definitivo alla leggenda nera di Caterina de' Medici.\nNel XIX secolo gli scrittori, Alexandre Dumas per primo, i manuali scolastici e la tradizione popolare ripresero tutti questi pregiudizi senza tener conto della totale discordanza tra fatti e leggende. Le accuse secondo cui Caterina avrebbe fatto avvelenare la regina di Navarra Giovanna d'Albret e poi, involontariamente, suo figlio Carlo IX sono solamente l'opera di romanzieri (tesi che Dumas espose nel romanzo \"La regina Margot\") e non si fondano su alcun elemento tangibile. Solo Honor\u00e9 de Balzac cercher\u00e0 di render giustizia a Caterina, raffigurandola come una grande sovrana che seppe resistere alle avversit\u00e0 delle guerre di religione.\nSi \u00e8 dovuto attendere la seconda met\u00e0 del XX secolo perch\u00e9 l'interpretazione storiografica tradizionale fosse messa in discussione. La figura di Caterina de' Medici \u00e8 stata riabilitata dagli storici moderni, ma la sua immagine pi\u00f9 diffusa continua ad essere negativa, particolarmente in Francia. In alcuni castelli francesi, ad esempio, le guide continuano a raccontare che qualche armadio appartenuto alla regina serviva a custodirne i veleni, ed altre macabre leggende gradite ai visitatori. Tutto questo ha contribuito ad alimentare la fosca immagine di Caterina de' Medici in Francia sino ai giorni nostri.\nLeggenda.\nI principali tratti attribuiti dalla leggenda nera alla figura di Caterina de' Medici sono:\nPersonalit\u00e0.\nCaterina de' Medici nella storiografia moderna emerge come una donna pragmatica, con un carattere complesso e deciso, forgiato da una nutrita serie di difficolt\u00e0 e dispiaceri (a cominciare dalla prigionia cui fu costretta nell'infanzia). Sposa devota, dopo la morte di Enrico il suo agire appare costantemente dettato dall'obiettivo di salvare i suoi figli e la discendenza dei Valois, identificato con il benessere della Francia. Figlia del suo tempo, ne imperson\u00f2 bene le contraddizioni: pur razionalista ad esempio era estremamente superstiziosa, tanto da dedicarsi all'occultismo.\nUsi e costumi introdotti da Caterina a Corte.\nCaterina dei Medici fece venire a Parigi cuochi da Firenze dando un impulso alla nascita di una cucina di corte base della \"cucina francese\".."}
{"id": "61471", "revid": "287204", "url": "https://it.wikipedia.org/wiki?curid=61471", "title": "Orbita oculare", "text": "L'orbita oculare \u00e8 una cavit\u00e0 esocranica costituita dal comporsi delle ossa craniche (sia del neurocranio, che dello splancnocranio).\nNelle orbite oculari si posizionano il bulbo oculare e i suoi annessi, l'arteria oftalmica e la vena oftalmica, la vena centrale della retina e i muscoli estrinseci.\nL'orbita ha la forma di una piramide quadrangolare, distinguendo una base, un apice, quattro pareti e quattro margini.\nPareti.\nParete superiore.\nCostituisce il tetto dell'orbita, ha forma concava ed \u00e8 delimitata dalla faccia inferiore dell'osso frontale e dalla faccia inferiore della piccola ala dello sfenoide.\nParete inferiore.\nRappresenta il pavimento dell'orbita, ha anch'essa forma concava ed \u00e8 delimitata dalla faccia superiore del corpo mascellare, dalla faccia superiore del processo orbitale dell'osso zigomatico e dal processo orbitario dell'osso palatino.\nParete mediale.\n\u00c8 un piano osseo sagittale, formato dall'avanti all'indietro da: processo frontale dell'osso mascellare, osso lacrimale, lamina papiracea dell'etmoide e dalla faccia laterale del corpo dello sfenoide.\nParete laterale.\n\u00c8 formata, dall'avanti all'indietro, dal processo orbitario dell'osso zigomatico e dalla porzione anteriore della grande ala dello sfenoide.\nBase.\nRappresenta l'apertura esterna, ovvero l'orifizio di ingresso dell'orbita.\nApice.\nCorrisponde al foro ottico, impegnato da vene, arterie e dal nervo ottico. Assicura la comunicazione tra l'orbita oculare e la fossa cranica media.\nMargini.\nSono anch'essi quattro.\nMargine supero-laterale.\nTermina a livello della fessura orbitaria superiore, che mette in comunicazione la cavit\u00e0 orbitaria con la fossa cranica media.\nMargine supero-mediale.\nTermina a livello del foro ottico, in cui decorre il nervo ottico.\nMargine infero-laterale.\nTermina a livello della fessura orbitaria inferiore, in cui decorre il nervo infraorbitario. Tale fessura permette la comunicazione tra la cavit\u00e0 orbitaria e la fossa pterigopalatina.\nMargine infero-mediale.\nTermina a livello della sutura fra il corpo dello sfenoide e il processo orbitario dell'osso palatino, dove si trova la doccia infraorbitaria."}
{"id": "61473", "revid": "200568", "url": "https://it.wikipedia.org/wiki?curid=61473", "title": "Mito degli eroi", "text": "I miti degli eroi narrano le imprese di esseri straordinari, dotati di capacit\u00e0 prodigiose, a volte veri e propri semidei. Gli eroi vivono al tempo delle origini, quando le comunit\u00e0 degli uomini non sono ancora organizzate da leggi civili, sono i capostipiti dei popoli a cui insegnano le arti della coltivazione, della metallurgia, della scrittura e della guerra, fondano le citt\u00e0 e stabiliscono le prime leggi.\nGilgamesh, l'eroe della Mesopotamia.\nLe avventure di Gilgame\u0161, eroe della Mesopotamia, sono narrate su 12 tavolette trovate nella biblioteca del re Assurbanipal (669-628 a.C.) durante scavi archeologici effettuati nel secolo scorso, nel luogo dove sorgeva Ninive, l'ultima capitale del regno assiro.\nIl poema, che \u00e8 senza dubbio il pi\u00f9 importante della mitologia babilonese ed assira \u00e8 stato scritto di certo molto tempo prima di Assurbanipal, forse all'inizio del II millennio a.C. e le tavolette trovate a Ninive sono probabilmente una copia che il sovrano si era fatto fare per la sua biblioteca.\nForse, verso il 2500 a.C. visse a Uruk, antica e grande citt\u00e0 sumera, in Mesopotamia, un re di nome Gilgame\u0161 il cui regno sarebbe durato 126 anni.\nDelle opere mesopotamiche non ci sono prevenuti i nomi degli autori, ma per l'epopea di Gilgamesh si \u00e8 trovato un catalogo del periodo noe-assiro, conservato nella Biblioteca di Assurbanipal, che attribuisce il poema al sacerdote Sinlenquinnini. Secondo alcuni studiosi, tale sacerdote sarebbe vissuto nel XIII-XII secolo a.C., probabilmente al tempo di Nabucodonosor I, secondo altri deve essere identificato con il consigliere di Gilgamesh; secondo altri ancora, nessuna delle due ipotesi \u00e8 attendibile e il compositore del poema resta sconosciuto.\nLo studioso Theodor Gaster ha tradotto le tavolette decifrando la scrittura cuneiforme ed ha riscritto il testo in modo da rendere il racconto pi\u00f9 facilmente comprensibile.\nGli eroi della classicit\u00e0.\nI miti degli d\u00e8i e degli eroi classici nacquero in tempi antichissimi dalla fantasia collettiva dei popoli che abitavano la Grecia.\nGli aedi, poeti cantori, si spostavano da una citt\u00e0 all'altra e, accompagnandosi con uno strumento a corde, la lira, recitavano in pubblico le storie, degli d\u00e8i e degli eroi, sentite da altri e spesso le modificavano o le ampliavano inserendo nuovi episodi.\nI primi poeti che raccontarono per iscritto i miti diffusi in Grecia furono Omero, Esiodo, Pindaro e i tre grandi scrittori di tragedie Eschilo, Sofocle, Euripide.\nI miti greci divennero anche patrimonio culturale dei Romani dopo che Roma ebbe conquistato la Grecia.\nFra gli autori latini, nella cui opera si trova la trascrizione di racconti mitologici, i pi\u00f9 noti sono Virgilio e Ovidio."}
{"id": "61475", "revid": "37401", "url": "https://it.wikipedia.org/wiki?curid=61475", "title": "Mito dei cacciatori", "text": "I miti dei cacciatori nascono in quel periodo della preistoria che si \u00e8 soliti chiamare et\u00e0 della renna, tra il 200.000 - 10000 a.C. e, come altri miti, cercano di spiegare la realt\u00e0 dell'uomo primitivo che, a seconda della sua attivit\u00e0, pone domande diverse alla natura.\nIl cacciatore vuole conoscere le leggi che regolano le migrazioni degli uccelli, l'agricoltore le leggi che determinano il succedersi delle stagioni.\nMa il cacciatore e l'agricoltore primitivo non hanno ancora gli strumenti per capire queste leggi e allora il pensiero mitico offre un suo ordine al mondo.\nLe mandrie torneranno ogni anno e all'inverno sempre succeder\u00e0 la primavera, perch\u00e9 cos\u00ec stabiliscono i miti.\nL'uomo ha sempre cacciato e per un lungo periodo, per tutti i popoli della terra, la caccia fu l'attivit\u00e0 che determinava la loro sopravvivenza, ed \u00e8 certo per questo che gran parte della mitologia umana ha per scenario l'ambiente del cacciatore primitivo.\nL'origine per\u00f2 di questi miti \u00e8 diversa dall'origine del mito cosmogonico. Infatti, nel caso dei miti cosmogonici, essi sono nati in una regione e si sono poi diffusi nel mondo intero.\nNel caso, invece, dei miti che hanno come scenario la realt\u00e0 del cacciatore, bisogna invece supporre che ogni popolo si sia costruito la sua mitologia, ma \u00e8 anche vero che le mitologie della caccia di ogni popolo richiamano una stessa realt\u00e0, cercano di conoscere ed ordinare situazioni simili, hanno gli stessi personaggi (gli animali e i cacciatori), rispondono agli stessi interrogativi.\nEd \u00e8 per questo che si trovano fra popoli molto diversi miti molto simili.\nAttraverso il mito, il cacciatore primitivo cerca di conoscere, di spiegare, di ordinare la realt\u00e0. Egli teme che gli animali possono scomparire, che la sua lancia non colpisca pi\u00f9 nel segno, che la sua trappola resti vuota e, attraverso il mito, cerca allora di trovare l'ordine di questa realt\u00e0 che altrimenti si accorge di non poter dominare.\nI miti che nascono nel mondo dei cacciatori sono numerosi ma uno dei pi\u00f9 ricorrenti \u00e8 quello del \"lupo\".\nMito e leggenda.\nIntorno alla met\u00e0 dell'VIII secolo prima di Cristo vivevano nell'attuale Lazio alcune comunit\u00e0 di pastori e agricoltori. Il centro pi\u00f9 importante era probabilmente il villaggio di Alba Longa, l'odierna Castel Gandolfo. In questo luogo le comunit\u00e0 latine si riunivano per stipulare patti di amicizia e alleanze contro i comuni nemici e si riunivano per pregare le loro divinit\u00e0.\nMeno importante era il villaggio chiamato Roma, sorto sul colle Palatino lungo il corso del fiume Tevere, in un punto in cui il guado era facilitato dalla presenza di un'isola chiamata Tiberina.\nGli abitanti erano per lo pi\u00f9 pastori e agricoltori e, da alcune osservazioni fatte sulla loro mitologia, anche briganti e predoni che, sul colle avevano trovato un ottimo rifugio reso inespugnabile dai suoi versanti allora scoscesi.\nMa quando Roma incominci\u00f2 ad estendere il suo dominio sulle altre comunit\u00e0 del Lazio e poi su tutta l'Italia centrale, queste origini apparvero troppo misere e indegne e vennero forgiate magnifiche leggende sull'origine della citt\u00e0 e dei suoi abitanti.\nQueste leggende non furono il prodotto di un narratore o di un poeta, ma rielaborazione di un materiale molto pi\u00f9 antico e mitico che risaliva a prima della seconda met\u00e0 del III millennio a.C., quando, un gruppo di popoli indoeuropei, provenienti dalle regioni del Caucaso, si spost\u00f2 verso la penisola italica.\nQuegli uomini di origine asiatica raccontavano miti che per vie misteriose, di padre in figlio, erano giunti fino ai primi abitanti di Roma.\nLa leggenda della fondazione di Roma, della quale, in sintesi si pu\u00f2 brevemente ricordare il contenuto (\"Amulio ha spodestato Numitore, legittimo re di Alba Longa, padre di Rea Silvia e discendente di Enea. Amulio teme per\u00f2 che due gemelli, Romolo e Remo, figli di Rea silvia e del dio Marte, possano un giorno vendicare il nonno e contendergli il trono. Ordina quindi che i due fanciulli siano abbandonati dentro un cesto alla corrente del Tevere. Ma una lupa salva i due gemelli e li allatta amorevolmente. In seguito viene in loro soccorso un pastore che li alleva come propri figli. Divenuti adulti i due fanciulli rovesciano Amulio e ristabiliscono sul trono il legittimo re, il nonno Numitore. Decidono quindi di fondare una citt\u00e0, ma fra loro nasce una terribile lite e Romolo uccide Remo\") riporta solo l'ultima delle tante versioni che vennero coniare dai Romani.\nQuesta leggenda assunse la sua forma definitiva solamente in epoca repubblicana, infatti, nel periodo antecedente c'erano motivi diversi (si narrava, ad esempio, di un solo fanciullo abbandonato dal re usurpatore alla corrente del fiume) ed \u00e8 pi\u00f9 tarda la cornice della leggenda, in cui si ricostruisce la discendenza di Romolo e Remo dall'eroe troiano Enea, approdato con pochi compagni sulle coste del Lazio dopo la rovina della sua citt\u00e0.\nQueste variazioni che il racconto ha subito nel tempo dimostrano che questa \u00e8 una leggenda e non un mito.\nUna prima differenza fra leggenda e mito \u00e8 infatti questa: il racconto mitico \u00e8 sacro e immodificabile, di generazione in generazione, mentre la leggenda pu\u00f2 variare nel tempo e il racconto originario pu\u00f2 essere modificato, ampliato, ridotto.\nInfatti ogni popolo crea le sue leggende per celebrare le proprie origini, i propri eroi, ma se gli interessi storici mutano, se una certa origine non \u00e8 pi\u00f9 ritenuta sufficiente a celebrare la propria gloria, allora la leggenda si pu\u00f2 modificare.\nLa leggenda rimescola spesso i motivi, le immagini, i personaggi del mito, ma quando dal mito si passa alla leggenda, questi motivi, queste immagini, questi personaggi perdono gran parte della loro sacralit\u00e0.\nI miti greci del lupo.\nNella mitologia greca troviamo almeno due storie molto simili a quella della fondazione di Roma.\nLa prima riguarda la fondazione di Tebe.\nEuripide narra che Antiope, figlia del re di Tebe Nitteo, ebbe da Zeus due figli, due gemelli, Anfione e Zeto. Per paura dell'ira paterna Antiope dovette abbandonare i figli in una caverna del monte Citerone. Davanti alla caverna sgorg\u00f2 miracolosamente una sorgente di limpida acqua e ben presto un pastore venne ad abbeverare il suo gregge. Accortosi dei due fanciulli il pastore li prese con s\u00e9 e li educ\u00f2 come suoi figli. Intanto il padre di Antiope era morto e del regno si era impossessato suo fratello Lico, \"\"il lupo\". Lico temeva naturalmente che i due figli di Antiope potessero rivendicare il trono di Tebe. Infatti quando i due fratelli divennero adulti il pastore raccont\u00f2 loro la vera storia della loro nascita e i due non ebbero altra idea che quella di riconquistare il regno di Tebe. Erano per\u00f2 molto diversi nel carattere e spesso litigavano. Anfione amava la musica e le arti, Zeto la caccia e l'avventura. Dopo varie vicende riuscirono, con l'aiuto del padre Zeus a cacciare Lico dal trono e a rendere la citt\u00e0 di Tebe, che era allora un misero villaggio, la citt\u00e0 pi\u00f9 potente della Grecia. Zeto, per la sua abilit\u00e0 nel combattere, divenne il condottiero della citt\u00e0, Anfione, con la sua musica divina, riusc\u00ec a smuovere le pietre che servirono per fortificare la citt\u00e0.\nLa leggenda della fondazione di Tebe \u00e8 molto simile alla leggenda della fondazione di Roma ma mentre nel racconto greco Lico, il lupo, \u00e8 il principale avversario dei due gemelli, nella leggenda romana la lupa costituisce la loro salvezza.\nMolto pi\u00f9 complessa \u00e8 un'altra leggenda della mitologia greca in cui si narra della fondazione di Micene.\n\u00c8 la storia di due gemelli Acrisio e Preto, cos\u00ec diversi tra di loro che cominciarono a litigare gi\u00e0 nel ventre materno. Appena furono adulti lottarono per stabilire chi dei due dovesse regnare sulla loro citt\u00e0, Argo. Vinse Acrisio e Preto dovette emigrare in Licia, nella terra dei Lupi.\nLa leggenda continua narrando che la figlia di Acrisio, Danae, fu sedotta da Zeus e concep\u00ec un figlio a cui fu dato nome Perseo. Quando Acrisio scopr\u00ec il nipote Perseo ebbe timore per il suo regno e lo fece rinchiudere in una piccola arca che abbandon\u00f2 ai flutti del mare. Un pescatore di nome Dictis raccolse il bimbo e lo allev\u00f2 come fosse suo figlio. Divenuto adulto Perseo venne a conoscenza della sua origine e decise di riconquistare il trono di Argo. Giunto nella citt\u00e0, dopo aver superato molti ostacoli, trov\u00f2 che Arcisio era ben disposto nei suoi confronti ed anzi era pronto a consegnargli pacificamente il trono. Si organizz\u00f2 dunque una grande festa della pace, ma durante la festa, giocando insieme ad altri giovani, Perseo scagli\u00f2 con grande forza un disco verso il luogo dove si trovava Acrisio. Il disco rote\u00f2 nell'aria, colp\u00ec e uccise il vecchio re. Pentito, Perseo si allontan\u00f2 da Argo e fond\u00f2 la citt\u00e0 di Micene.\nAnche in questo racconto si ritrovano gli elementi della leggenda di Romolo e Remo, anche se, apparentemente, non compare la figura del lupo, ma Preto, cacciato da Acrisio, emigra in Licia nella terra dei lupi e la madre di Perseo si chiama Danae e \"daos\"\" era il nome frigio del lupo.\nI figli dei lupi.\nL'influenza della cultura greca sul pensiero romano fu molto pi\u00f9 tarda e pertanto non si pu\u00f2 pensare che il primo narratore della vicenda di Romolo e Remo si sia ispirato alla fonte greca.\nSi pensa cos\u00ec che gli autori latini e greci si siano ispirati ad un medesimo, molto pi\u00f9 antico, complesso mitico e che lo stesso materiale sia stato rimescolato producendo numerose e diverse combinazioni.\nInfatti si pu\u00f2 ritrovare lo stesso materiale mitico in mitologie molto pi\u00f9 antiche e diffuso in un'area geografica e culturale ben pi\u00f9 vasta.\nI Daci, come racconta Strabone, sostenevano di discendere da un mitico antenato lupo e, in effetti, \"daos\" era il nome con cui gli antichi Frigi chiamavano il lupo.\nSempre sulle rive del mar Caspio abitavano gli Ircani, valorosi e terribili in guerra, il cui nome deriva dall'antica radice iranica \"\"vehrka\", il lupo.\nAnche nella penisola italica si trovano molti popoli che vantano una loro discendenza dal lupo, come gli Irpini, cos\u00ec chiamati dal vocabolo sannita \"hirpus\", il lupo, o alla trib\u00f9 sannita dei Lucani, il cui nome deriva da \"lukos\", il lupo.\nMircea Eliade, un famoso studioso di mitologia, distingue tre casi in cui ad un popolo poteva essere attribuita una parentela con il lupo:\nCostoro dovevano lottare per vivere, dimorare lontano dagli altri uomini, spesso nascosti nelle selve o sui monti, dovevano, cio\u00e8, vivere \"come lupi\"\" e potevano contare sulla protezione di Zeus e di Apollo, ma di Zeus Lucoreio e di Apollo Liceo, protettore dei lupi.\nLe popolazioni italiche degli Irpini e dei Sanniti devono essere collocate nella prima categoria indicata da Eliade, perch\u00e9 erano popolazioni che si muovevano continuamente in cerca di nuove terre e dovevano combattere contro le popolazioni che prima di loro si erano insediate nell'Italia centro-meridionale e dovevano difendere come lupi il territorio conquistato.\nFrequente il caso appartenente alla terza categoria che attribuiva il nome di lupi ai giovani che iniziavano la guerra. Durante questo periodo i giovani dovevano dimostrare di essere degni di diventare guerrieri, superando le prove di coraggio, vivere lontano dalle comunit\u00e0 e aggirarsi da soli o in gruppi nelle selve, finch\u00e9 non erano giudicati degni di entrare a far parte della classe dei guerrieri.\nPresso gli antichi germani i guerrieri erano chiamati \"\"ulfhednar\", uomini con la pelle di lupo.\nA Sparta il \"couros\"\", il giovane nobile, votato al mestiere delle armi, doveva condurre per un anno una vita da lupo, si nascondeva sulle montagne e doveva evitare ogni contatto umano. Solo chi riusciva a sopravvivere era degno di diventare guerriero.\nL'origine della leggenda di Romolo e Remo appartiene alla seconda categoria indicata da Eliade, infatti, venivano chiamati fuorilegge i profughi in cerca di un asilo.\nin questo caso l'essere chiamati lupi non era un titolo di merito perch\u00e9 l'attributo non si riferiva alla forza del lupo o al suo coraggio, ma al suo essere bandito da ogni comunit\u00e0 e al doversi aggirare da solo fra i monti, da tutti scacciato e odiato.\nRomolo e Remo erano in questo caso i \"figli di una lupa\" perch\u00e9 come i lupi si aggiravano nelle selve, cacciati dagli uomini.\nIn una prima fase della loro religione, i Romani consideravano sacro il bosco, il \" lucos\", la dimora del lupo e a met\u00e0 febbraio festeggiavano i \"Lupercali\", la festa di Fauno, il dio delle selve.\nIl lupo appare evidentemente come il personaggio centrale di un antico scenario mitico e si constata pertanto che il periodo della caccia ha prodotto tra popoli diversi e lontani miti analoghi e che le somiglianze rimangono anche a distanza di millenni, anche quando i lupi-guerrieri, i lupi fuggiaschi e i lupi-giovani iniziati scompaiono dal mondo mitico e al loro posto appaiono i lupi mannari della leggenda vodu, germanica e dell'Europa orientale.\nSi profila in questo modo un terzo stadio nella storia mitica del lupo.\nIl primo stadio \u00e8 quello dell'essere supremo sotto sembianze animali, il secondo stadio \u00e8 quello dei lupi fondatori di una vita diversa, il terzo stadio \u00e8 quella del lupo mannaro ed esiste un quarto stadio, quello che ancora stiamo vivendo, che vede il lupo come protagonista di proverbi, di favole, di modi di dire, di paure infantili."}
{"id": "61476", "revid": "1938155", "url": "https://it.wikipedia.org/wiki?curid=61476", "title": "Windows Media Audio", "text": "Windows Media Audio (WMA) \u00e8 una tecnologia di compressione dei dati audio sviluppata da Microsoft. Il nome pu\u00f2 essere utilizzato per fare riferimento al suo formato di file o al codec audio. \u00c8 una tecnologia proprietaria che fa parte del framework Windows Media.\nWMA \u00e8 costituito da quattro distinti codec: Il codec WMA originale, conosciuto semplicemente come \"WMA\", \u00e8 stato concepito come concorrente del popolare codec MP3 e RealAudio. \"WMA Pro\", un codec pi\u00f9 recente e pi\u00f9 avanzato, supporta l'audio multicanale e ad alta risoluzione. \"WMA Lossless\", un codec lossless (senza perdita di informazione), comprime i dati senza perdita di fedelt\u00e0 audio (il formato WMA standard \u00e8 con perdita di informazione). \"WMA Voice\", mirato al contenuto della voce, applica la compressione utilizzando una gamma di bassi bitrate.\nStoria dello sviluppo.\nIl primo codec WMA era basato sul precedente lavoro di Henrique Malvar e la sua squadra, trasferita al team di Microsoft Windows Media. Malvar era un ricercatore senior e direttore del gruppo Signal Processing presso Microsoft Research, il cui team ha lavorato al progetto del codec. Il primo codec finale \u00e8 stato inizialmente definito \"MSAudio 4.0\". In seguito \u00e8 stato distribuito ufficialmente come \"Windows Media Audio\", facente parte di Windows Media Technologies 4.0. Microsoft ha affermato che WMA pu\u00f2 produrre file di dimensione dimezzata rispetto a un file MP3 di qualit\u00e0 equivalente, inoltre ha affermato che un WMA a \"64 kbit/s\" corrisponde alla qualit\u00e0 \"CD audio\" di un MP3. Tuttavia l'affermazione \u00e8 stata respinta da alcuni audiofili. RealNetworks ha contestato le affermazioni di Microsoft, in cui definisce la qualit\u00e0 audio dei WMA superiore anche ai file RealAudio.\nLa distribuzione delle varie versioni di WMA \u00e8 avvenuta con: \"Windows Media Audio 2\" nel 1999, \"Windows Media Audio 7\" nel 2000, \"Windows Media Audio 8\" nel 2001 e \"Windows Media Audio 9\" nel 2003. Nel 1999 Microsoft ha annunciato i suoi piani di dare in licenza a terze parti la tecnologia WMA. Anche se nelle vecchie versioni di Windows Media Player i file WMA potevano essere riprodotti, il supporto per la loro creazione \u00e8 stato aggiunto solo dalla settima versione in poi. Microsoft nel 2003 ha distribuito nuovi codec audio non compatibili con il codec WMA originale, questi codec sono: \"Windows Media Audio 9 Professional\", \"Windows Media Audio 9 Lossless\" e \"Windows Media Audio 9 Voice\".\nFormato contenitore.\nUn file WMA \u00e8 nella maggior parte dei casi incapsulato o contenuto nel contenitore \"Advanced Systems Format (ASF)\", con una singola traccia audio in uno dei seguenti codec: WMA, WMA Lossless, WMA Pro o WMA Voice. Questi codec sono tecnicamente distinti e incompatibili tra loro. Il formato del contenitore ASF specifica come i metadati del file devono essere codificati, in modo simile ai tag ID3 utilizzati dai file MP3. I metadati possono includere il nome della canzone, il numero di traccia, il nome dell'artista e anche i valori di Normalizzazione audio.\nQuesto contenitore, in via opzionale, pu\u00f2 supportare la gestione del Digital rights management (DRM) utilizzando una combinazione di Elliptic curve cryptography (ECC), cifratura DES, cifratura personalizzata, cifratura RC4 e la funzione di hash SHA-1.\nRiproduzione e lettori.\nOltre a Windows Media Player, la maggior parte dei formati di compressione WMA possono essere riprodotti utilizzando ALLPlayer, VLC media player, MPlayer, RealPlayer, Winamp, il software di Zune (con alcune limitazioni \u2014 il supporto plugin DSP e DirectSound output \u00e8 disattivato utilizzando il plugin WMA predefinito) e molti altri software media Player. Il software di gestione del Microsoft Zune supporta la maggior parte dei codec WMA, ma utilizza una variante di Windows Media DRM, che viene utilizzato da PlaysForSure.\nIl progetto FFmpeg ha decodificato e reimplementato i codec WMA (tranne WMA Lossless) per permettere il loro uso su sistemi operativi POSIX come Linux. Il progetto rockbox ha ulteriormente esteso questo codec, in modo da permettere la riproduzione su lettori MP3 portatili e telefoni cellulari che eseguono software open source. RealNetworks ha annunciato di volere supportare in RealPlayer per Linux la riproduzione di file WMA non protetti da DRM. Per la piattaforma Macintosh, Microsoft ha distribuito nel 2003 una versione PowerPC di Windows Media Player ma il suo sviluppo \u00e8 cessato. Microsoft attualmente sostiene il Flip4Mac Windows Media Components, un componente di terze parti di QuickTime che consente agli utenti di Macintosh di riprodurre file WMA in qualsiasi software che utilizza il framework di QuickTime. Flip4Mac, tuttavia, attualmente non supporta il codec Windows Media Audio Voice."}
{"id": "61480", "revid": "1305772", "url": "https://it.wikipedia.org/wiki?curid=61480", "title": "Douro", "text": ""}
{"id": "61481", "revid": "2128848", "url": "https://it.wikipedia.org/wiki?curid=61481", "title": "Statuto Albertino", "text": "Lo Statuto del Regno o Statuto Fondamentale della Monarchia di Savoia del 4 marzo 1848 (noto come Statuto Albertino, dal nome del re che lo promulg\u00f2, Carlo Alberto di Savoia), fu lo statuto costituzionale adottato dal Regno di Sardegna il 4 marzo 1848 a Torino.\nNel preambolo autografo dello stesso Carlo Alberto viene definito come \u00ablegge fondamentale perpetua ed irrevocabile della Monarchia sabauda\u00bb. Il 17 marzo 1861, con la fondazione del Regno d'Italia, divenne la carta fondamentale della nuova Italia unita e rimase formalmente tale, pur con modifiche, fino all'entrata in vigore della Costituzione repubblicana, il 1\u00ba gennaio 1948.\nLo Statuto Albertino, in quanto costituzione flessibile, poteva essere modificato o integrato con legge adottata secondo la procedura ordinaria. Le leggi costituzionali, infatti, sono presenti nell'ordinamento italiano solo a partire dalla Costituzione del 1948, che \u00e8 rigida.\nStoria.\nIn seguito ai moti promossi dalle classi borghesi, cui talora partecip\u00f2 anche l'aristocrazia, nelle principali citt\u00e0 del Regno di Sardegna, Carlo Alberto prese una serie di provvedimenti di stampo liberale: nel 1837 eman\u00f2 un codice civile, a cui segu\u00ec un codice penale nel 1839; nel 1847 riform\u00f2 la disciplina della censura (imposta da Vittorio Emanuele I), permettendo la pubblicazione di giornali politici; cre\u00f2, poi, una Corte di Revisione (ossia di Cassazione) per assicurare una certa uniformit\u00e0 della giurisdizione nello Stato, riducendo le competenze dei vecchi senati e pubblicando il codice di procedura penale basato sulla pubblicit\u00e0 del dibattimento. Su ispirazione austriaca, aggiorn\u00f2 anche la composizione del Consiglio di Stato, creato nel 1831, che sarebbe stato formato da due rappresentanti per ogni Divisione territoriale fra i Consiglieri delle Province componenti la Divisione, consiglieri provinciali che a loro volta erano scelti fra quelli comunali.\nGli avvenimenti dei primi mesi del 1848 sembravano comunque ancora confermare la resistenza ad ipotesi costituzionali, Carlo Alberto rifiut\u00f2 in maniera netta l'idea di concedere una Costituzione e ne parl\u00f2 al Consiglio di Conferenza del 13 gennaio 1848, prendendo in considerazione, secondo Cognasso, anche una possibile abdicazione al trono del Regno di Sardegna.\nIl 30 gennaio 1848 il Corpo Decurionale di Torino, riunitosi per discutere l'istituzione della Guardia Nazionale, apprendeva la notizia della concessione a Napoli, il giorno prima, della Costituzione da parte di Ferdinando II delle Due Sicilie. Il Corpo decise seduta stante di richiedere al Re una Costituzione anche per il Regno di Sardegna.\nIl proclama dell'8 febbraio.\nCarlo Alberto in fretta e furia fece redigere una dichiarazione di principi che saranno alla base dello Statuto (termine ripreso dalla tradizione di Amedeo VIII di Savoia) composta da 14 articoli, e che venne proclamata al popolo l'8 febbraio 1848, tre giorni prima che il Granduca di Toscana prendesse la stessa decisione ed un mese prima di Pio IX. Tali basi, indicate in quattordici punti, vennero formalmente concesse per la benevola generosit\u00e0 del sovrano, il quale un\u00ec al paternalismo una velata minaccia di non procedere oltre se i \"popoli\" non fossero stati \"degni\" delle sue manifestazioni di apertura. In questo modo, comunque, Carlo Alberto aveva tranquillizzato tanto i liberali quanto i democratici.\nLa promulgazione.\nIl Consiglio di Conferenza, incaricato di redigere lo Statuto, ebbe come principale obiettivo quello di individuare, tra i modelli costituzionali europei, quello maggiormente congeniale al Regno di Sardegna, e che producesse il minor cambiamento possibile all'interno degli assetti istituzionali. Questo modello venne individuato nella Costituzione orleanista del 1830 e in quella belga del 1831. Pochi giorni dopo, tra il 23 e il 24 febbraio 1848, la Rivoluzione spazzava via da Parigi sia la monarchia sia la Costituzione. La sommossa parigina, che port\u00f2 poi al potere Luigi Bonaparte, eccit\u00f2 gli animi anche in Italia e fece balenare nella mente dei liberali pi\u00f9 accesi e rivoluzionari l'idea di una Repubblica tale che quindi la promessa delle \u201cbasi\u201d di Carlo Alberto sembrava ormai troppo limitata. Tuttavia ci\u00f2 non mut\u00f2 le posizioni del Re che il 4 marzo promulg\u00f2 lo Statuto.\nNel Regno d'Italia.\nNel 1861, con la nascita del Regno d'Italia, lo Statuto venne applicato in tutto il Regno. La natura flessibile dello Statuto garant\u00ec, sino agli anni venti, un'evoluzione parlamentare del sistema politico senza rendere necessarie modifiche effettive al testo originale: gradualmente i Governi cessarono di dipendere dalla fiducia del Re, mentre divenne necessaria quella del Parlamento. Anche il Senato perse importanza di fronte alla Camera dei deputati, il Re tuttavia mantenne una particolare influenza sulla politica estera e su quella militare: basti pensare che la tradizione voleva che i ministri della Guerra e della Marina (provenienti dai ranghi militari) fossero designati dal Re al Presidente del Consiglio dei ministri.\nL'evoluzione parlamentarista dello Statuto cess\u00f2 completamente con l'avvento della dittatura fascista. Nel corso degli anni lo Statuto venne gradualmente stravolto attraverso leggi ordinarie contrarie allo spirito dello Statuto stesso: si pensi alla fine della libert\u00e0 d'espressione, l'istituzione del Tribunale speciale per la difesa dello stato o alle leggi razziali.\nDopo la caduta del fascismo, crebbe il consenso che - qualunque forma istituzionale fosse stata scelta per l'ordinamento italiano - lo Statuto dovesse ormai considerarsi superato. Con il decreto-legge luogotenenziale del 25 giugno 1944, n. 151 venne stabilito che \"Dopo la liberazione del territorio nazionale, le forme istituzionali saranno scelte dal popolo italiano che a tal fine elegger\u00e0, a suffragio universale diretto e segreto, un'Assemblea Costituente per deliberare la nuova costituzione dello Stato\".\nIl decreto legislativo luogotenenziale del 5 aprile 1945 n. 146 istitu\u00ec la \"Consulta nazionale\", assemblea non elettiva di nomina governativa il cui scopo era fornire pareri sui provvedimenti legislativi che venissero ad essa sottoposti dal Governo. Infine il decreto legislativo luogotenenziale 16 marzo 1946, n. 98 sanc\u00ec le elezioni per l'Assemblea Costituente. Con la nascita della Repubblica Italiana e l'entrata in vigore della costituzione della Repubblica Italiana il 1\u00ba gennaio 1948, lo Statuto fu definitivamente superato.\nCaratteristiche.\nQuestioni formali.\nLo Statuto non \u00e8 mai qualificato con il termine \"costituzione\", ritenuto ancora pregno di significati assiologici e non meramente descrittivi. Lo Statuto definiva una forma di monarchia costituzionale che si evolse verso una forma di monarchia parlamentare, rivelando una natura di \"costituzione flessibile\" (modificabile con legge ordinaria). Il sistema costituzionale italiano sub\u00ec un'evoluzione dettata da una scelta costituente compiuta formalmente dal monarca, ma legata al concreto divenire del sistema politico. La prima modifica dello Statuto sar\u00e0 quella relativa alla bandiera, da quella con la coccarda azzurra a quella con la coccarda tricolore, in occasione della ribellione del Lombardo-Veneto contro il dominio austriaco nel 1848. Il fatto che il testo si sia poi rivelato generico, nei fatti, si rivel\u00f2 essere un vantaggio, perch\u00e9 ne permise un pacifico adeguamento a mutate esigenze e situazioni, come d'altronde in quasi tutte le carte costituzionali sette-ottocentesche (si pensi \"in primis\" alla Costituzione statunitense redatta nel 1787). Tale elasticit\u00e0 dello Statuto fece commentare da Arturo Carlo Jemolo che esso \"\u201cvisse di vita propria\u201d\" per quasi cent'anni. Per lungo tempo, non ci furono modifiche formali del testo statutario, almeno fino al periodo fascista. L'elasticit\u00e0 del testo permetteva infatti di piegarlo ad una certa interpretazione (invocando certe espressioni a danno di altre), sottolineando un punto o un articolo piuttosto che un altro. Lo Statuto acquist\u00f2 cos\u00ec, fin dall'inizio, un certo aspetto di intangibilit\u00e0, proprio mentre nei decenni ne mutavano i contenuti effettivi.\nLo statuto corrisponde a ci\u00f2 che si definisce una \"costituzione breve\": limitandosi ad enunciare i diritti (che sono per lo pi\u00f9 libert\u00e0 dallo Stato) e ad individuare la forma di governo.\nDiritti e doveri dei regnicoli.\nRiconosce il principio di eguaglianza (art. 24: \u00abtutti i regnicoli, qualunque sia il loro titolo o grado, sono eguali dinanzi alla Legge [...]. Tutti godono egualmente i diritti civili e politici, e sono ammessi alle cariche civili e militari, salve le eccezioni determinate dalle leggi\u00bb). Riconosce formalmente la libert\u00e0 individuale (art. 26), l'inviolabilit\u00e0 del domicilio (art. 27), la libert\u00e0 di stampa (art. 28), la libert\u00e0 di riunione (art. 32). La religione, si scrisse, \"\u00e8 quella Cattolica, Apostolica e Romana\" (art. 1). Poco dopo verr\u00e0 l'emancipazione prima dei Valdesi (17 febbraio- Lettere Patenti) e poi degli Ebrei (29 marzo) con il riconoscimento dei loro diritti civili e politici, infine con l'abolizione dei \u201cprivilegi\u201d ecclesiastici a partire dal 2 marzo successivo con un decreto regio che cacciava i Gesuiti dallo Stato. Una legge di poco posteriore (Legge Sineo del giugno del 1848) aggiungeva che la differenza di culto non formava eccezione al godimento dei diritti civili e politici e all'ammissibilit\u00e0 alle cariche civili e militari.\nOrdinamento del regno.\nIl re e il governo.\nLo Statuto stabiliva anzitutto che il trono fosse ereditario secondo la legge salica dando poi ulteriori disposizioni circa la successione reale in caso di minorit\u00e0 del re. Il re era capo dello Stato, capo del governo e capo di tutte le forze armate, la sua persona era \u00absacra e inviolabile\u00bb, questo non significava che non dovesse rispettare le leggi (come previsto dal suo giuramento all'art. 22), ma solo che non poteva essere oggetto di sanzione alcuna. La sovranit\u00e0 non apparteneva alla nazione (bench\u00e9 all'art. 41 si faccia espresso riferimento ai deputati come \u00abrappresentanti della Nazione\u00bb) ma al re, il quale, da sovrano assoluto, si trasformava in \"principe costituzionale\" per sua esplicita volont\u00e0 e concessione. Si usciva cos\u00ec dal regime assoluto e si entrava nell'epoca in cui il re vedeva i suoi poteri limitati dalla Costituzione ma non per questo diminuiti sensibilmente come si pu\u00f2 pensare in base all'esempio inglese: il monarca sabaudo infatti \u201cregna e governa\u201d a differenza di quello britannico che ha una funzione solo istituzionale e non anche politica. Il re rimaneva il perno attorno al quale la macchina dello stato doveva ruotare: pur non detenendo completamente i tre poteri riuniti nella sua persona egli comunque ne manteneva larga parte, gli organi ai quali erano secondo lo Statuto delegati dovevano infatti gestirli in comunione con il monarca stesso: il popolo aveva un ruolo estremamente ristretto.\nIl re esercitava il potere esecutivo attraverso i ministri di sua nomina che all'occorrenza potevano essere da lui destituiti; convocava e scioglieva la Camera dei deputati e aveva il potere di sanzione delle leggi, istituto diverso dalla promulgazione presidenziale, prevista dalla Costituzione della Repubblica del 1948, perch\u00e9 con essa il re valutava nel merito l'atto e poteva rifiutarlo se riteneva la legge in esame non rispondente all'indirizzo politico perseguito dalla corona. Il re decideva automaticamente circa il governo ed il Parlamento si limitava a fare le leggi (\"collettivamente\", con l'apporto del re e la sua sanzione).\nNella prassi Carlo Alberto cerc\u00f2 di far in modo che il proprio governo avesse la fiducia del parlamento, sostituendolo quando questa fosse venuta meno. Questo port\u00f2 nel giro di un anno alla formazione di quattro gabinetti diversi, senza alcun voto di fiducia. A partire dal 1852, per\u00f2, con l'avvento di Camillo Cavour, fu lui il capo della maggioranza parlamentare e, nei periodi di crisi, fu il sostegno della Camera dei deputati a imporre il reincarico a Cavour rispetto all'aspirazione del re a sostituirlo. Venne prevalendo nella prassi applicativa un sostanziale riconoscimento da parte del re che il \u201csuo\u201d governo dovesse godere della fiducia della camera dei deputati e si pass\u00f2 quindi ad una forma di stato di tipo parlamentare. Il re fu considerato pi\u00f9 quale rappresentante dell'unit\u00e0 nazionale che come capo dell'esecutivo. Inizialmente, per\u00f2, i ministri erano considerati come singoli collaboratori del re, senza riconoscimenti ufficiali di loro riunioni in organi collegiali. Lo Statuto non menziona la figura del presidente del Consiglio dei ministri. I ministri (che potevano anche non essere parlamentari) rispondevano per gli atti del re, dei quali dovevano essere controfirmatari, non politicamente verso le Camere ma giuridicamente davanti ai tribunali.\nIl Parlamento.\nIl parlamento era composto da due Camere: il Senato di nomina regia, vitalizia, che non poteva sciogliersi e la Camera dei deputati, eletta su base censitaria e maschile, a collegio uninominale ed a doppio turno di elezione. Il bicameralismo si svilupp\u00f2 con prevalenza politica della Camera bassa. I progetti di legge potevano essere promossi dal Governo, dai parlamentari, oltre che dal re. Per diventare legge dovevano essere approvati nello stesso testo da entrambe le Camere, senza ordine di precedenza (a parte quelle tributarie e di bilancio che dovevano passare prima per la Camera dei deputati) e dovevano essere munite di sanzione regia. Le due camere ed il re rappresentavano perci\u00f2 per lo Statuto i \u201ctre corpi legislativi\u201d: bastava che uno di essi fosse contrario e per quella sessione il progetto non poteva pi\u00f9 essere riprodotto. L'art. 9 dello Statuto prevedeva l'istituto della proroga delle sessioni, utile al sovrano per ridurre a pi\u00f9 miti consigli una camera dei deputati contraria a una sua decisione.\nLa magistratura del regno.\nPer quanto riguardava la Giustizia, essa \"\u201cemana dal Re\u201d\", che nominava i giudici ed aveva il potere di concedere la grazia e commutare le pene. A garanzia del cittadino stava il rispetto del giudice naturale e il divieto del tribunale straordinario, la pubblicit\u00e0 delle udienze e dei dibattimenti. Prima dello Statuto il re aveva il potere discrezionale di nominare, promuovere, spostare e sospendere i suoi giudici. Lo Statuto introduceva ulteriori garanzie per i cittadini e per i giudici i quali dopo tre anni di esercizio avevano garantita l'inamovibilit\u00e0. L'articolo 73 esclude poi la possibilit\u00e0 di prendere in considerazione il \"precedente giurisprudenziale\" per le decisioni nei supremi tribunali statali. L'interpretazione del giudice con rilievo direttamente normativo cadde cos\u00ec definitivamente e ad esso si sostitu\u00ec il potere legislativo statale. La magistratura rappresentava non un potere, ma un ordine direttamente soggetto al Ministero della giustizia. Il controllo sull'attivit\u00e0 del singolo giudice era affidato soprattutto ad altri giudici: Siccardi trov\u00f2 ragionevole che ci\u00f2 facesse capo all'organo pi\u00f9 elevato, la Corte di cassazione. Non esisteva un organo indipendente di autogoverno della magistratura come l'odierno Consiglio superiore della magistratura.\nLa festa dello Statuto.\nLa festa dello Statuto Albertino fu celebrata per la prima volta il 27 febbraio 1848, dopo che lo Statuto era stato annunciato l'8 febbraio, ma non ancora proclamato.\nGi\u00e0 festa nazionale del Regno di Sardegna, fu spostata alla prima domenica di giugno e fu estesa alle altre regioni in seguito alle annessioni.\nIl significato della festa mut\u00f2 durante gli anni: inizialmente era una festa liberale e vi furono incidenti perch\u00e9 si voleva celebrarla anche nelle chiese con il canto del \"Te Deum\". Essendo una festa civile, i vescovi si opposero e per questo furono a volte condannati. Dopo la conquista di Roma invece la festa risorgimentale pi\u00f9 controversa divenne il 20 settembre, ricordo della breccia di Porta Pia. Gradualmente la festa dello Statuto assunse il significato di festa della Monarchia.\nIl cinquantenario dello Statuto fu celebrato solennemente il 4 marzo 1898. La festa dello Statuto fu celebrata anche durante il periodo fascista, quando per\u00f2 lo Statuto gi\u00e0 era stato svuotato di gran parte del suo valore. La Festa dello Statuto era una delle occasioni solenni in cui i Cavalieri dell'Ordine Supremo della Santissima Annunziata potevano indossare i grandi Collari, anzich\u00e9 i piccoli."}
{"id": "61483", "revid": "115533", "url": "https://it.wikipedia.org/wiki?curid=61483", "title": "Arcipelago Flegreo", "text": ""}
{"id": "61485", "revid": "709565", "url": "https://it.wikipedia.org/wiki?curid=61485", "title": "Magico Vento", "text": "Magico Vento \u00e8 un personaggio dei fumetti ideato da Gianfranco Manfredi nel 1997 e protagonista di due omonime serie a fumetti di genere western/horror pubblicate in Italia dalla Sergio Bonelli Editore.\nStoria editoriale.\nLa prima serie dedicata al personaggio venne edita dal 1997 al 2010 scritta principalmente dal creatore della serie oltre a Stefano Lugano, Renato Queirolo e Antonio Segura.\nNel maggio del 1997 usc\u00ec un albetto promozionale di poche pagine sul personaggio, che alcuni erroneamente considerano il n. 0 della serie, ma tale albo non contiene alcuna storia a fumetti, ma solo delle anticipazioni e pagine riferite ai primi albi del, all'epoca, nuovo personaggio Bonelli.\nLa prima serie \u00e8 composta da 131 albi, 130 regolari ed uno Speciale conclusivo. Fino al n. 100 gli albi erano mensili, ma dal 101 e fino alla conclusione le uscite diventarono bimestrali.\nTra luglio ed ottobre del 2019 \u00e8 stata pubblicata la seconda serie dedicata al personaggio ed intitolata \"Magico Vento, il ritorno\", composta da soli 4 numeri, nella quale le trame sono la diretta continuazione della prima serie, sempre scritta dal creatore del personaggio, Manfredi.\nNell'introduzione del n. 1 de \"Il ritorno\", l'autore Manfredi, annuncia che \u00e8 in lavorazione una terza serie composta da tre albi, al momento ancora inedita.\nLa prima serie venne ristampata a colori dalla Panini Comics; \u00e8 stata pubblicata anche negli Stati Uniti con il titolo di \"Magic Wind\" dalla Epicenter Comics, in Macedonia del Nord con il titolo di \"\u041c\u0430\u0433\u0438\u0447\u0435\u043d \u0432\u0435\u0442\u0430\u0440\" dalla casa editrice M-comics, in Brasile come \"Vento M\u00e1gico\" dalla Editora Mythos, in Turchia come \"B\u00fcy\u00fcl\u00fc R\u00fczgar\" dalla Lal Kitap, in Croazia con il titolo di \"Magi\u010dni Vjetar\" dalla Libellus, in India come \u0bae\u0bc7\u0b9c\u0bbf\u0b95\u0bcd \u0bb5\u0bbf\u0ba3\u0bcd\u0b9f\u0bcd da Lion Muthu Comics e in Spagna come \"Viento M\u00e1gico\" da Aleta Ediciones.\nPersonaggio e trama.\nI lineamenti del protagonista sono ispirati a quelli dell'attore Daniel Day Lewis e, in particolare, si sono presi come riferimento la sua interpretazione e il suo \"look\" selvaggio nel film di Michael Mann \"L'ultimo dei Mohicani\" del 1992. Le trame dimostrano interesse per storia e culture indiane, presentando frequenti elementi religiosi o culturali. Si incontrano spesso anche personaggi storici, come ad esempio Cavallo Pazzo, Toro Seduto, Nuvola Rossa, Calamity Jane, Wild Bill Hickock, il capo degli Oglala Piccolo Grande Uomo, il generale George Armstrong Custer, il generale Crook. Una rubrica inserita nell'albo poi chiarisce al lettore i retroscena storici che negli albi non trovano posto o lo aiutano a capire quanto c'\u00e8 di vero nelle vignette che si appresta a leggere.\nIl nome di Magico Vento \u00e8 Ned Ellis, un militare che perse la memoria a causa di un incidente ferroviario causato da un ufficiale corrotto che, per rubare le armi trasportate dal treno, lo fece esplodere con della dinamite; tutti i soldati morirono nell'attentato e solo Ned si salv\u00f2, rimanendo ferito alla testa da una scheggia. Lo sciamano Cavallo Zoppo mentre era in viaggio lo raccolse e lo prese come allievo a cui tramandare i suoi insegnamenti. Dato che secondo lui era stato il Grande Spirito a condurlo fino a Ned, con un vento magico, gli venne dato questo nome indiano. Magico Vento inizi\u00f2 cos\u00ec una nuova vita con gli indiani Sioux nelle praterie del Dakota. Non ricordava nulla della sua vita precedente. Divenne un medicine man con il dono delle visioni.\nLa saga inizia per\u00f2 tre anni dopo l'incidente narrato, quando Magico Vento torna sul luogo dell'incidente, deciso a raccogliere qualche indizio sul proprio passato. Durante questa avventura conosce Willy Richards, un giornalista ex alcolizzato di Chicago, detto Poe per la sua stupefacente somiglianza con l'omonimo celebre scrittore statunitense. Insieme risolvono il mistero dell'incidente che fece perdere la memoria a Ned e da allora vivranno insieme molte avventure, vagando tra i villaggi e le praterie della frontiera americana.\nPer un periodo saranno collaboratori degli agenti federali durante la presidenza Grant e stringeranno amicizie soprattutto con due agenti segreti, l'ex attore di teatro Dick Carr, dal volto sfigurato, che poi assumer\u00e0 il nome in codice Henry Task (e grazie alle sue capacit\u00e0 attoriali svilupper\u00e0 delle eccellenti doti di trasformista) e Barry Jackson con il nome in codice Little Boy (forse un ex poliziotto di Chicago), uno dei primi agenti federali afroamericani della storia degli Stati Uniti.\nTra i nemici ricorrenti, il perfido Howard Hogan, ricco uomo d'affari senza scrupoli e uno dei responsabili dell'incidente di Ned, che successivamente si scoprir\u00e0 essere un collaboratore della setta occulta della Volta Nera, societ\u00e0 dedita sia all'occultismo che agli affari illegali. Col passare della serie, Hogan scoprir\u00e0 avere anche lui delle capacit\u00e0 medianiche.\nTra gli altri, Aiwass, potente negromante della Volta Nera, in rapporto con gli Antichi, un gruppo di sacerdoti risalenti a molti secoli prima che nella forma di spiriti stipulano patti con uomini malvagi per estendere di nuovo il loro potere, e altre creature demoniache; Lungo Sacerdote, indiano subdolo e opportunista che cercher\u00e0 di creare zizzania e istigare le trib\u00f9 alla violenza. In alcune storie compaiono creature dall'aspetto demoniaco ispirate sia alla mitologia indiana che al folklore americano.\nAltre avventure sono invece pi\u00f9 realistiche e sono ispirate a eventi storici realmente accaduti, in particolare i numeri dal 97 al 101 che narrano la guerra delle Black Hills e in cui hanno un ruolo importante personaggi storici come il capo indiano Cavallo Pazzo e il Generale Custer.\nI numeri dal 102 al 106 sono tra quelli con un taglio pi\u00f9 horror, e ci sono dichiarati omaggi e ispirazioni ai racconti dello scrittore H.P. Lovecraft.\nLa chiusura della serie avviene nel settembre 2010 col numero 130, preceduto da un lungo racconto che tirer\u00e0 le fila di molte trame e sottotrame della testata, concludendo l'ultima saga ambientata in Messico dove lo sciamano bianco dei Lakota combatter\u00e0 a fianco degli Apache in lotta sia con l'esercito americano con i rurales messicani e con gli indiani Tarahumare.\nNello scontro finale in un tempio Maya abbandonato, Ned dovr\u00e0 proteggere se stesso e la donna messicana Estrella dalla magia nera degli antichi e dallo spirito malvagio di un vecchio nemico.\nDue mesi dopo usc\u00ec nelle edicole un ulteriore albo speciale che racchiuse tre storie riportate da Poe diversi anni dopo l'epilogo ufficiale. La prima \u00e8 una rievocazione delle prime avventure di Ned e Poe in una vicenda che coinvolge due giovani indiani imbroglioni, dei contrabbandieri di fucili legati a Hogan e un monastero di Frati Cattolici. La seconda \u00e8 un'indagine solitaria di Willy \"Poe\" Richards che da giornalista si improvvisa detective e scopre il colpevole di un omicidio in una piccola contea abitata da reduci della Guerra di Secessione. Questa \u00e8 l'unica storia in tutta la serie dove Magico Vento non compare e Poe agisce da solo. La terza \u00e8 un post-finale dove si narra cosa \u00e8 successo all'agente Henry, a Ned e a Estrella al \"pueblo\" messicano dopo l'ultima vignetta al termine dell'episodio 130, con il definitivo congedo del protagonista.\nIn \"Magico Vento, il ritorno\", la storia \u00e8 ambientata nel 1881, esattamente un anno dopo dell'ambientazione della prima serie, e parteciperanno all'avventura insieme a Ned e Poe vari personaggi visti in passato e nuovi come i fratelli Earp."}
{"id": "61490", "revid": "125435753", "url": "https://it.wikipedia.org/wiki?curid=61490", "title": "Mito degli agricoltori", "text": "Il mito degli agricoltori nasce intorno al VII-VIII millennio prima di Cristo quando si trovano gi\u00e0 ampie testimonianze di quell'et\u00e0 che venne chiamata l'et\u00e0 dell'agricoltura e che signific\u00f2, per la storia dell'umanit\u00e0, un grande progresso. Ma, anche in questo periodo - come nel periodo della caccia - la natura continuava a mantenere per l'uomo un gran numero di segreti e solo attraverso il mito l'uomo pu\u00f2 ordinare il suo mondo, pu\u00f2 trovare una logica per quello che accade. In questo periodo, rispetto all'et\u00e0 della caccia, lo scenario mitico cambia profondamente anche se i miti della caccia non scompaiono, anzi, finiscono per sovrapporsi a volte a quelli degli agricoltori.\nLa Madre Terra.\nMito degli indiani Pueblo\nTra i miti che si riferiscono all'agricoltura vi \u00e8 un antico mito greco secondo cui in principio la \"Nux\" (la Notte), fecondata dal vento, depose il suo uovo nell'immenso grembo dell'oscurit\u00e0 e dall'uovo subito balz\u00f2 fuori Eros e, dopo di lui, la Terra e il Cielo.\nSi conosce per\u00f2 un'altra versione di questo mito. Nell'VIII secolo a.C. un poeta di origine contadina, Esiodo, narrava che:\nNel racconto di Esiodo non appare pi\u00f9 l'immagine dell'uovo e di Eros e anche il cielo stellato \u00e8 posto in secondo piano e splende, su ogni immagine mitica, quella della terra perch\u00e9 il mito di Esiodo era sicuramente nato in ambiente contadino. I greci, del resto, traevano il culto di Gea, Dea della terra, da una mitologia indo-europea molto antica.\nL'enorme diffusione della radice indo-europea \"Go/Ge\", la \"terra\", testimonia la sacralit\u00e0 che dovette ben presto accompagnare quest'immagine e, quindi, il suo nome. Questa radice si ritrova non solo in Grecia (\"Ge\", terra, \"Georgos\", contadino), ma anche nella lingua dell'antico Egitto (\"Geb\", terra), e la radice appare anche nelle lingue moderne, e non solo quelle derivate dal latino, ma anche nelle lingue slave, come il russo \"Gorod\" (citt\u00e0), \"God\" (anno), \"Godmost\" (abilit\u00e0).\nNelle grandi civilt\u00e0 che precedettero la civilt\u00e0 greca la terra era gi\u00e0 adorata come \"Grande Madre\" creatrice e protettrice. In Mesopotamia la \"terra\", \"Ki\", era anche chiamata \"Nin-tu\", \"la signora che procrea\", e \"Niz-zi-gal-dim-me\", \"colei che foggia ogni cosa in cui palpita il soffio della vita\".\nLa certezza che la terra sia animata e viva \u00e8 diffusa presso molti popoli.\nNell'America settentrionale, sulla costa del nord del Pacifico, gli indiani Salishan raccontavano che:\nIn una fase successiva del mito, si sostituiscono spesso alla \"Grande Madre Terra\" divinit\u00e0 particolari dei prodotti della natura. In Grecia, ad esempio, alla Dea Gea subentr\u00f2 Demetra la \"Madre dei cereali\" e presso altri popoli si trovano la \"Madre del granoturco\", la \"Madre del riso\", la \"Madre del mais\".\nNel mondo mitico dell'agricoltura il mistero della nascita, della vegetazione si associa al mistero della nascita della vita e il campo che germoglia evoca l'immagine della donna che concepisce il frutto del suo ventre.\nCanzone vietnamita\nA volte le divinit\u00e0 che rappresenta la \"Madre Terra\", o la \"Madre del mais\", del granoturco, del riso, assume attributi d'animali. La stessa Demetra era rappresentata a volte come un cavallo, a volte come un maiale creandosi in questo modo delle sovrapposizioni di orizzonti mitici.\nIl contadino non conosce i misteri della terra e la sua impotenza nei suoi confronti lo spaventa, ma se la terra \u00e8 animata, se uno spirito governa la crescita di ogni pianta, allora egli pu\u00f2 in qualche modo intervenire su questo processo pregando lo spirito. Lo spirito mitico gli permette cos\u00ec di partecipare alla vita della natura e di aiutarla.\nPoich\u00e9 la forza vitale risiede nella terra dalla quale hanno origine tutte le cose, l'uomo primitivo ritiene l'agricoltura un \"sacrilegio\", una violenza compiuta sul corpo della propria madre.\nShomalla, un vecchio profeta indiano, capo della trib\u00f9 Wanapum nelle pianure del Nord-America, resistette fino alla morte all'insistenza dei bianchi che lo volevano obbligare a lavorare la terra:\nMangiare la propria madre.\nI popoli indiani dell'America settentrionale fondarono sempre la loro economia principalmente sulla caccia e dopo la conquista bianca si rifiutarono con tutte le loro forze di dedicarsi alla coltivazione dei campi.\nPer lungo tempo le grandi pianure dell'America settentrionale permisero, prima dell'arrivo dei bianchi, ad una popolazione non troppo numerosa, di vivere di caccia.\nMa in alcune aree mediterranee, alcune regioni dell'Asia e del sud-America gli uomini furono costretti ogni anno a compiere il \"\"sacrilegio\" di ferire la propria Madre Terra per sopravvivere.\nIn questi casi il pensiero mitico riusc\u00ec a conciliare la devozione per la divinit\u00e0 della terra e la sua \"profanazione\"\".\nI sacrifici alla Madre Terra.\nMa se la terra offriva i suoi frutti all'uomo, l'uomo doveva ricompensarla e ricambiare il dono attraverso un \"sacrificio\", molto spesso umano.\nL'etnologo inglese James Georges Frazer ha studiato a fondo questo aspetto del comportamento e della mentalit\u00e0 primitiva e ci ha lasciato nella sua opera maggiore, \"Il ramo d'oro\", una preziosa raccolta di documenti.\nFrazer riporta molti casi di sacrifici umani tra i quali, come esempio, si ricorda il sacrificio di esseri umani fatto dai Messicani allo spirito del granoturco che sceglievano le vittime facendo corrispondere la loro et\u00e0 all'et\u00e0 del granoturco.\nNel periodo della semina sacrificavano bambini appena nati e quando il granoturco cominciava a crescere sacrificavano giovanetti, quando il granoturco era maturo, uomini ed infine, al momento della mietitura i vecchi.\nIn questo modo essi credevano di ricompensare lo spirito della pianta, per quello che essa dava loro, con un equivalente pagato in vite umane.\nGli antichi messicani credevano che, facendo sacrifici nel modo giusto, lo spirito del granoturco non si sarebbe offeso se gli uomini lo avevano sradicato dalla \"Madre Terra\".\nUn altro terribile sacrificio umano offerto alla \"Madre Terra\" per assicurarsi un buon raccolto \u00e8 quello che ogni anno, durante la primavera, si celebrava presso i Khond del Bengala, nel sud-est della penisola indiana.\nI sacrifici venivano offerti alla Dea della Terra, \"Tari Pennu\":\nAnche fra i boschi che ricoprivano i colli di Roma avvenivano sacrifici umani.\nE siamo a conoscenza di riti compiuti ad Atene e a Roma in onore del dio Dioniso o Bacco, conosciuto come il dio delle viti, dispensatore di buone vendemmie e di buon vivo che in origine era un dio dell'agricoltura.\nIn suo onore si sacrificavano animali, il cui sangue e le cui carni venivano poi sparse in tutti i campi e questi animali, prima di essere sacrificati venivano trattati come se si trattasse di uomini, li si copriva con indumenti umani, li si ungeva con gli oli e con i grassi con cui erano soliti profumarsi i giovani prima delle feste.\nLa morte e la resurrezione del Dio.\nL'uomo primitivo, che non conosceva le leggi che governano il succedersi delle stagioni e che vedeva ogni anno con timore i suoi semi coperti dal gelo dell'inverno, sent\u00ec il bisogno, attraverso il pensiero mitico, di imporre un suo ordine all'alternarsi della vita e della morte nella natura.\nEgli si raffigurava la vita e la morte della vegetazione come gli effetti della potenza di esseri divini che nascevano, ma poi morivano e per questo faceva cerimonie, innalzava preghiere, cantava inni, per aiutare il dio a rinascere.\nNell'area mediterranea abitata in prevalenza da popoli dediti all'agricoltura, troviamo spesso un dio che muore per poi risorgere.\nLe popolazioni dell'Asia occidentale conoscevano questo dio con il nome di \"Tammuz\", \"Osiride\", \"Adone\" o \"Attis\", e da esso il culto si trasmise in seguito ai Greci e ai Romani.\nI miti intorno alla figura di questo dio della vegetazione hanno un andamento assai semplice e regolare, composto da due tempi.\nIn un primo tempo si racconta della morte del dio, della sua discesa agli inferi, del suo rapimento o, in ogni caso, della sua scomparsa. La natura, abbandonata dal dio, deperisce e il gelo della morte sembra vincere tutte le cose.\nIn un secondo tempo si narra invece la resurrezione del dio e la gioia della natura che, per la felicit\u00e0, ritorna a vivere.\nIn Babilonia si narrava che\" Tammuz\", il dio della vegetazione, fosse morto e che la sua divina amante disperata fosse scesa in cerca di lui nel regno degli inferi. Durante la loro assenza tutto deperiva e la vita sulla terra era minacciata dall'estinzione. Allora il dio supremo, Ea, vedendo l'opera della sua creazione andare in rovina, invi\u00f2 un messaggero nelle regioni infernali per convincere Allatu, la regina degli inferi, a liberare Tammuz e la sua amante. Quando i due ritornarono nel mondo superiore tutta la natura riprese a vivere.\nDemetra e Proserpina.\nLa struttura di questo mito \u00e8 molto simile alla struttura del mito romano di Demetra e Proserpina. In questo mito Demetra vaga alla ricerca della figlia Proserpina, rapita da Plutone, e trasportata negli inferi. Per nove giorni Demetra non pensa che a cercare la propria figlia, non mangia, non dorme e \"fa sonare l'aere di lamenti\".\nDurante l'assenza di Demetra la terra diventa sterile, le fonti si disseccano, le piante appassiscono, e gli animali cadono morti nei solchi. Giove teme allora che la razza dei mortali si estingua e manda Mercurio, ambasciatore degli dei, per ottenere la restituzione di Proserpina.\nIl re degli Inferi accondiscende alla richiesta di Giove, ma ad una condizione: ogni anno Proserpina dovr\u00e0 tornare per quattro mesi negli inferi a vivere con lui. Per otto mesi sulla terra splender\u00e0 la luce di Demetra e Proserpina, per quattro mesi, quando Proserpina scender\u00e0 negli Inferi, sulla terra sembrer\u00e0 scendere l'ombra della morte.\nLa natura muore perch\u00e9 la potenza del dio della vegetazione l'ha abbandonata e ogni anno si ripetevano scene di dolore e di lutto.\nQuando l'imperatore Giuliano fece il suo ingresso alla testa delle legioni romane in Antiochia, uno dei centri pi\u00f9 ricchi d'Oriente, trov\u00f2 la citt\u00e0 immersa nel lutto per la morte di Adone. Nelle strade le donne elevavano il loro grido di dolore e ovunque vi erano segni di lutto, non vi erano mercati, n\u00e9 commerci e, in molte case, si osservava un rigoroso digiuno.\nAd Alessandria d'Egitto, verso la fine dell'inverno le donne vestivano a lutto e in processione, urlando il loro dolore, e portavano sulla spiaggia la statua del dio morto e lo gettavano nelle onde.\nScene simili avvenivano ogni anno nelle citt\u00e0 dei Fenici, dove i fedeli del dio si battevano il corpo, si radevano la testa e rimanevano per alcuni giorni digiuni in segno di lutto.\nIn Grecia le donne preparavano vasi pieni di terra in cui seminavano ogni tipo di pianta e il giorno in cui si celebrava la mitica morte del dio gettavano questi vasi e le statuette del dio in mare.\nSi conoscono con molta precisione i rituali che si svolgevano a Roma, a partire dal III secolo dopo Cristo, per la morte e la resurrezione del dio. Le celebrazioni iniziavano il 22 marzo. Quel giorno si tagliava il pino, simbolo del dio, se ne fasciava il tronco con sacre bende di lana, lo si ornava di viole e sulla sua sommit\u00e0 si ponevano le effigi del dio giovanetto. Il 24 marzo iniziavano le cerimonie funebri. Il grande sacerdote di Attis, l\"'archigallo\", subito imitato da altri sacerdoti, si tagliava le carni con cocci e si lacerava la pelle con pugnali per spargere sull'albero-sacro il sangue che usciva dalle ferite. Gli uomini che seguivano la scena, iniziavano una danza frenetica e nell'eccitazione sguainavano le spade per ferirsi come l'achigallo.\nMa quando scendeva la notte, il dolore si tramutava in gioia. Il dio era risorto e il giorno seguente a Roma si celebravano le feste chiamate Hilaria e per le strade vi erano cortei gioiosi.\nAnche in questo caso, molti indizi fanno pensare che in tempi pi\u00f9 remoto, forse prima che il culto arrivasse dalla Frigia, sua terra d'origine, al posto del pino sull'altare di Attis fosse sacrificato il suo sacerdote ed era il suo corpo che le sacre bende avvolgevano ed era il suo sangue a versarsi sull'altare."}
{"id": "61491", "revid": "465169", "url": "https://it.wikipedia.org/wiki?curid=61491", "title": "Costituzione", "text": "La costituzione, nel diritto, \u00e8 l'atto normativo fondamentale che definisce la natura, la forma, la struttura, l'attivit\u00e0 e le regole fondamentali di un'organizzazione ovvero il vertice della gerarchia delle fonti che definisce l'ordinamento giuridico di uno Stato di diritto. \nIl termine, indica la legge fondamentale di uno Stato, ovvero il vertice nella gerarchia delle fonti di diritto, mentre per l'atto fondamentale di altri enti, pubblici o privati, viene solitamente adottata la denominazione di statuto. Sotto il profilo sociologico, \u00e8 il frutto di secoli di evoluzione storico-politica europea ed occidentale, affermatasi poi a livello mondiale con molteplici contaminazioni. Da essa discende il diritto costituzionale.\nDescrizione.\nOrigine e significato del termine.\nIl termine deriva dal latino \"constitutio\", che si riferiva a una legge di particolare importanza solitamente emanata dall'imperatore, e in tale particolare accezione \u00e8 tuttora usato nel diritto canonico onde indicare rilevanti decisioni prese dal papa come, su tutte, la costituzione apostolica fissante il regime da seguire durante il periodo di sede vacante e per l'elezione, nel successivo conclave, del nuovo vescovo di Roma. \nAd ogni modo il termine \u00e8 ricco di significati, sia descrittivi che assiologici. Da un punto di vista descrittivo, si pu\u00f2 in linea generale, e con una certa approssimazione, affermare che la costituzione \u00e8 la legge fondamentale di un ordinamento giuridico, la fonte principale, o superprimaria, da cui deriva la legalit\u00e0 di tutte le altre fonti. Da un punto di vista assiologico, invece, diffuso soprattutto dall'illuminismo e dalla rivoluzione francese, con il termine costituzione si indica una determinata legge fondamentale, e in particolare la legge fondamentale che fonda un sistema di separazione dei poteri.\nI primi studi sulla costituzione risalgono al periodo illuminista e sono divenuti rapidamente oggetto di una declinazione politica del principio liberale detta costituzionalismo, la cui storia attravers\u00f2 tutti i successivi due secoli: \"limiti al potere e democratizzazione costituiscono (...) i due elementi che caratterizzano il costituzionalismo contemporaneo sia per quanto riguarda i (...) rapporti tra individuo e autorit\u00e0 (forma di stato), sia per quanto riguarda i rapporti tra i supremi organi costituzionali in relazione alla funzione di indirizzo politico (forma di governo) e scandiscono il passaggio dal cosiddetto Stato di diritto legislativo parlamentare a quello costituzionale.\nLo Stato di diritto costituzionale individua - com\u2019\u00e8 noto - un ordinamento dove supremi sono i valori costituzionali, non vulnerabili dalle cangianti maggioranze parlamentari, anche se interpretabili in modo diversificato. La sua introduzione ha costituito per l'ambito europeo un progressivo abbandono della teoria della tradizionale supremazia dell'organo legislativo (inteso in senso stretto o complesso) e la costruzione di un ordinamento dove i diritti fondamentali degli individui ed i rapporti tra gli organi costituzionali sono sottoposti a limiti e garanzie di tipo giurisdizionale\".\nCaratteristiche.\nS'intende come costituzione vera e propria (in senso stretto) un corpo di leggi fondamentali prodotte dalla sovranit\u00e0 del popolo, di solito per il tramite di un'assemblea costituente. Se la costituzione \u00e8 invece il risultato di una cessione di autorit\u00e0 da parte di un monarca si parla solitamente di \"statuto costituzionale\" (es. statuto albertino del 1848) o di \"carta costituzionale\". Lo statuto \u00e8 una costituzione ottriata (cio\u00e8 concessa da un sovrano, sino a quel momento assoluto).\nSia per queste sue origini storiche che per il ruolo esercitato nella vita istituzionale degli Stati moderni, la Costituzione svolge la funzione di \"limitazione legale della politica\".\nLa maggioranza degli stati ha alla base del proprio ordinamento una Costituzione scritta (come ad esempio quella dell'Italia e quella degli Stati Uniti d'America), mentre altri - solitamente di lunga tradizione democratica - non hanno una costituzione esplicita, ma alcune leggi di riferimento e delle consuetudini, che nel loro complesso possono essere considerate una costituzione materiale (ad esempio Regno Unito e leggi come Habeas corpus oppure Magna Charta).\nClassificazione.\nCostituzioni flessibili e Costituzioni rigide.\nAlcune costituzioni sono protette contro le modifiche, nel senso che per la loro modifica richiedono un procedimento legislativo gravato da maggiori oneri procedurali rispetto alle leggi ordinarie. Un esempio \u00e8 l'Italia, dove servono due passaggi in Parlamento, distanti non meno di tre mesi l'uno dall'altro, ed una maggioranza assoluta o di due terzi dei componenti, nella seconda votazione, per le modifiche costituzionali. Se i due terzi non sono raggiunti, alcuni soggetti possono chiedere la sottoposizione a referendum del progetto.\nLe costituzioni si dicono \"rigide\" quando sono protette contro modifiche rispetto alle leggi ordinarie, ma anche quando operano organi di garanzia della Costituzione (caso della costituzione italiana, per la quale opera la Corte Costituzionale).\nSono invece \"flessibili\" negli altri casi, quando cio\u00e8 la costituzione, dal punto di vista della modificabilit\u00e0, \u00e8 analoga ad una legge ordinaria, a cui \u00e8 parificata nella scala gerarchica delle fonti.\nLe procedure di aggravamento dell'iter legislativo per la modifica della costituzione sono volte ad ottenere il maggior consenso possibile da parte della collettivit\u00e0 e garanzie per le minoranze. Per questo per l'approvazione di tali leggi \u00e8 spesso richiesta una maggioranza parlamentare qualificata, molte costituzioni richiedono l'approvazione popolare dell'emendamento tramite referendum oppure l'approvazione degli stati membri per gli stati federali (ad esempio negli Stati Uniti d'America).\nCostituzioni brevi e lunghe.\nLe costituzioni si dicono \"brevi\" se contengono un numero ristretto di disposizioni riguardanti principi fondamentali, stabiliscono regole basilari della struttura statale e degli organi costituzionali e garantiscono alcuni diritti fondamentali dell'individuo.\nCon le costituzioni \"lunghe\" si amplia l'ambito di interesse, passando talvolta a disciplinare vari aspetti della societ\u00e0 civile dettando regole oltre che generali, anche particolari.\nCostituzione materiale.\nLa nozione di Costituzione materiale \u00e8 dovuta all'elaborazione di Costantino Mortati (1891-1985). Tali studi nacquero dalla congerie istituzionale e politica degli anni Trenta e sono stati riscoperti alla fine del XX secolo.\nLe definizioni pi\u00f9 comuni della costituzione, fanno riferimento ad essa come \"sorgente del diritto\", da cui discendono le altre leggi. Tale approccio ha per\u00f2 pieno senso in una visione statica o almeno in una prospettiva di tipo storico.\nUna visione invece dinamica di costituzione non pu\u00f2 fare a meno di vedere come essa sia una rappresentazione formalizzata dei rapporti di potere tra le varie classi sociali. Chi non ama il concetto di classe sociale pu\u00f2 considerare termini come lobby o gruppo d'interesse. L'evoluzione dei rapporti di potere porta gradatamente ad uno scollamento tra la legge scritta e quella applicata e concretamente \"vivente\".\nIl progressivo scollamento tra la costituzione scritta e quella applicata pu\u00f2 portare a situazioni traumatiche (o rivoluzionarie, o catastrofiche) in cui i poteri cambiano ed i nuovi rapporti di potere vengono sanciti in una versione rivista della carta costituzionale.\n\u00c8 forse il caso di dire che spesso alcune leggi di dettaglio che sanciscono i nuovi rapporti di potere possono comparire prima della modifica costituzionale. Nello stesso tempo ci pu\u00f2 essere un contributo della giurisprudenza ad interpretare le leggi esistenti secondo i nuovi rapporti di potere che si vanno configurando. A ci\u00f2 si possono sommare atti dell'esecutivo (del governo) non in aderenza con la Costituzione scritta.\nL'assieme di nuove leggi, di nuova giurisprudenza, di atti dell'esecutivo, si possono configurare come una organizzazione di fatto dello Stato, cio\u00e8 una costituzione materiale, diversa da quella scritta.\nAndrebbero forse aggiunte agli interpreti della costituzione materiale anche le parti sociali coinvolte, che percepiscono i cambiamenti del potere reale e si adeguano ad esso (esempio: sindacati).\nIn questo approccio evolutivo, la Costituzione non \u00e8 tanto la madre di tutte le leggi ma quasi la figlia dello stato di fatto che ha prodotto un cambiamento della costituzione materiale, mentre le classi sociali o i gruppi d'interesse che erano meglio rappresentati dalla costituzione scritta restavano incapaci di difendere la \"loro\" costituzione.\nCostituzione formale.\n\u00c8 il particolare atto normativo con cui viene stabilito un nuovo ordine politico e statale. In particolare, indica il documento (scritto) nel quale sono contenuti i princ\u00ecpi, i valori, le regole e gli istituti fondamentali dell'organizzazione statale; esso pu\u00f2 coincidere o meno con la costituzione materiale, dato che quest'ultima ne rappresenta l'evoluzione spaziale e temporale, evoluzione che pu\u00f2 svilupparsi in modo diverso dal \"progetto fondante\".\nNel caso italiano, ad esempio, la Costituzione formale \u00e8 costituita dal testo entrato in vigore nel 1948.\nL'integrazione con il diritto dell'Unione europea.\nIl processo di integrazione dell'Europa ha portato ad un ripensamento dei concetti di costituzione e sovranit\u00e0.\nIl processo di assimilazione del diritto europeo all'interno dell'ordinamento costituzionale italiano avviene secondo il principio sancito dalla nostra Carta dell'articolo 11 che recita:\"L'Italia... consente, in condizioni di parit\u00e0 con gli altri Stati, alle limitazioni di sovranit\u00e0 necessarie a un ordinamento che assicuri la pace e la giustizia tra le nazioni; promuove e favorisce le organizzazioni internazionali rivolte a tale scopo\".e dall'articolo 10 comma 1, Cost. che recita:\"L'ordinamento giuridico italiano si conforma alle norme del diritto internazionale generalmente riconosciute\".Con la riforma del titolo V della Costituzione del 2001 \u00e8 intervenuta una riformulazione dell'art. 117, Cost. che ha introdotto il riferimento ai \"vincoli derivanti dall'ordinamento comunitario\" e degli artt. 97 e 119 nel 2012, con riferimento ai vincoli Ue sulle politiche di bilancio, specificando la posizione del diritto europeo, \"sovraordinaria e subcostituzionale\", nei confronti del diritto nazionale.\nLa sentenza della Corte di cassazione 232/1989 specifica i \"controlimiti\" all'integrazione del diritto europeo all'interno dell'ordinamento giuridico e costituzionale italiano: il rispetto dei principi supremi e dei diritti inviolabili della nostra Costituzione. Questa clausola di salvaguardia, ad oggi, non ha avuto effetti concreti: questo si spiega con l'analogia o la corrispondenza tra i principi dell'Unione Europea e quelli che la nostra Corte costituzionale esige.\nI regolamenti europei vengono assimilati mediante processo automatico. Questo non abroga o modifica gli atti fonte interni, bens\u00ec ne sospende l'efficacia finch\u00e9 \u00e8 il diritto comunitario a regolare la materia.\nDiversamente, le direttive europee necessitano di un processo di assimilazione nell'ordinamento giuridico interno (eccezion fatta per le direttive \"autoapplicative\", come disciplinato dalla sent. 168/1991) e vengono assorbite nel sistema delle fonti nella posizione che \u00e8 propria dell'atto di recepimento."}
{"id": "61492", "revid": "125867082", "url": "https://it.wikipedia.org/wiki?curid=61492", "title": "Legge costituzionale", "text": "La legge costituzionale \u00e8 un atto normativo, presente negli ordinamenti a costituzione rigida, adottato dal parlamento con una procedura \"aggravata\", ossia pi\u00f9 complessa rispetto a quella prevista per le leggi ordinarie, che ha lo stesso rango della costituzione nella gerarchia delle fonti del diritto e la pu\u00f2, entro certi limiti, integrare o modificare (in quest'ultimo caso si pu\u00f2 parlare, pi\u00f9 specificamente, di legge di revisione costituzionale o riforma costituzionale).\nIn alcuni ordinamenti le modifiche alla costituzione non hanno la veste formale di leggi costituzionali, ma di \"emendamenti\" alla costituzione stessa. \u00c8 il caso della Costituzione degli Stati Uniti, le cui modifiche sono contenute in \"articles of amendment\" aggiunti alla fine del suo testo, e della vigente Costituzione del Brasile.\nOrdinamento italiano.\nLe leggi costituzionali sono presenti nell'ordinamento italiano solo a partire dalla Costituzione repubblicana del 1948 che \u00e8 rigida. In precedenza, infatti, lo Statuto albertino, in quanto costituzione flessibile, poteva essere modificato o integrato con legge adottata secondo la procedura ordinaria.\nProcedimento di formazione.\nIl procedimento per l'adozione delle leggi costituzionali \u00e8 disciplinato nell'articolo 138 della Costituzione; la disciplina, per\u00f2, non copre l'intero procedimento, nulla disponendo l'articolo sulle fasi dell'iniziativa e, salvo che per alcuni aspetti, della promulgazione e pubblicazione finale. Nel silenzio della Costituzione, si ritiene trovino applicazione le norme sul procedimento di formazione delle leggi ordinarie.\nL'art. 138 prevede che le leggi di revisione della Costituzione e le altre leggi costituzionali devono essere approvate da ciascun ramo del Parlamento con due distinte deliberazioni, tra le quali devono intercorrere almeno tre mesi; nella seconda deliberazione di ciascuna camera, per l'approvazione \u00e8 necessaria la maggioranza assoluta. L'art. 72 (ultimo comma) della Costituzione esclude che i progetti di legge costituzionale possano essere approvati dalle commissioni parlamentari in sede deliberante.\nLa legge cos\u00ec approvata \u00e8 pubblicata sulla Gazzetta Ufficiale prima della promulgazione e, quindi, non entra ancora in vigore. Entro tre mesi dalla pubblicazione, un quinto dei membri di una Camera, cinquecentomila elettori o cinque consigli regionali possono chiedere che sia sottoposta a referendum confermativo (cosiddetto \"referendum costituzionale\"); la legge \u00e8 promulgata solo se \u00e8 stata approvata dal corpo elettorale con la maggioranza dei voti validi, nel caso sia stata sottoposta a referendum, o se sono decorsi i tre mesi dalla pubblicazione senza che il referendum sia stato richiesto.\nIl referendum non pu\u00f2 essere chiesto se la legge \u00e8 stata approvata nella seconda votazione da ciascuna delle Camere con la maggioranza qualificata di due terzi dei componenti; in tal caso, quindi, la legge pu\u00f2 essere immediatamente promulgata dal Presidente della Repubblica.\nA differenza del referendum abrogativo, quello costituzionale non richiede un quorum, ossia una quota minima di votanti sugli aventi diritto al voto, per la validit\u00e0 della consultazione. Finora se ne sono tenuti quattro:\nLimiti formali e sostanziali.\nLa necessit\u00e0 di seguire un procedimento aggravato rappresenta un \"limite formale\" alla modifica o integrazione della Costituzione. A esso si affiancano \"limiti sostanziali\", espliciti ed impliciti, inerenti al contenuto delle modifiche o integrazioni.\nUn \"limite sostanziale esplicito\" \u00e8 posto dall'art. 139 della Costituzione, che sottrae alla revisione la \"forma repubblicana\" (sicch\u00e9 nemmeno con il procedimento disciplinato dall'art. 138 si potrebbe reintrodurre la monarchia in Italia). La dottrina e la giurisprudenza, per\u00f2, ritengono che esistano anche \"limiti sostanziali impliciti\", in quanto nessuna legge costituzionale potrebbe spingersi a modificare la Costituzione nel suo \"spirito\", nel nucleo dei diritti fondamentali e inviolabili della persona e della forma di Stato democratica e pluralista (con i connessi principi di sovranit\u00e0 popolare, uguaglianza, pluralit\u00e0 dei partiti politici ecc.); in particolare, la Corte costituzionale, nella sua sentenza n. 366 del 1991, ha affermato che ci sono alcuni \"principi supremi\" che non possono essere sovvertiti o modificati nel loro contenuto essenziale.\nVa aggiunto che, secondo parte della dottrina, lo stesso art. 138 non potrebbe essere oggetto di revisione nella parte in cui disciplina il procedimento di formazione delle leggi di revisione costituzionale e delle altre leggi costituzionali (cosiddetto \"limite logico\"). Altri, invece, ritengono tale revisione possibile, sempre che sia preservata la rigidit\u00e0 della Costituzione.\nL'eventuale legge costituzionale che eccedesse detti limiti, siano essi formali o sostanziali, espliciti o impliciti, si porrebbe in contrasto con la Costituzione e sarebbe quindi in via teorica, secondo parte della dottrina, annullabile da parte della Corte costituzionale.\nRiserve di legge costituzionale.\nSi ha una \"riserva di legge costituzionale\" quando la costituzione prevede che una determinata materia pu\u00f2 essere disciplinata solo con legge costituzionale. La Costituzione italiana la stabilisce per:\nLe modifiche ai Patti Lateranensi, invece, non richiedono la forma della legge di revisione costituzionale per espressa previsione dell'.\nLeggi costituzionali rinforzate.\nSi ha una \"legge costituzionale rinforzata\" quando la costituzione, oltre a riservarle la disciplina di una determinata materia, prescrive per la sua adozione un procedimento ulteriormente aggravato rispetto a quello previsto per le altre leggi costituzionali. Nell'ordinamento italiano l'unico esempio \u00e8 rappresentato dal gi\u00e0 citato 1\u00b0 comma dell'art. 132 della Costituzione, il quale, per la creazione di nuove regioni o la fusione di regioni esistenti, prevede che:\nLa stessa norma pone, inoltre, un limite sostanziale, in quanto le nuove regioni non possono avere popolazione inferiore ad un milione di abitanti.\nLeggi di revisione costituzionale e altre leggi costituzionali.\nCome si \u00e8 visto, l'art. 138 della Costituzione, pur distinguendo le leggi di revisione costituzionale dalle \"altre leggi costituzionali\", non differenzia in alcun modo il loro procedimento di formazione. Anche la numerazione progressiva delle leggi costituzionali e di revisione costituzionale \u00e8 la stessa. Le une e le altre, quindi, non si distinguono dal punto di vista formale, ma possono essere distinte dal punto di vista materiale, ossia in relazione al loro contenuto; infatti:\nDenominazione e titolo.\nLe leggi costituzionali sono denominate con modalit\u00e0 analoghe alle leggi ordinarie: si usa la locuzione \"legge costituzionale\" seguita dalla data di promulgazione e dal numero progressivo nell'anno (separato da una virgola e preceduto da \"n.\"). Cos\u00ec, ad esempio, la \"legge costituzionale 18 ottobre 2001, n. 3\" \u00e8 stata promulgata il 18 ottobre del 2001 ed \u00e8 la terza legge costituzionale promulgata in quell'anno. Anche le leggi costituzionali, come le ordinarie, hanno un \"titolo\" che riassume sinteticamente il loro contenuto (ad esempio, quello della legge costituzionale ora citata \u00e8 \"Modifiche al titolo V della parte seconda della Costituzione\").\nLeggi costituzionali adottate dal 1947 ad oggi.\nDal 1947 ad oggi sono state adottate in Italia 46 leggi costituzionali, di cui 16 concernenti l'approvazione o la modifica di statuti regionali speciali. Le prime 8 leggi costituzionali sono state approvate non con il procedimento disciplinato dall'art. 138 della Costituzione, ma direttamente dall'Assemblea costituente."}
{"id": "61499", "revid": "1590893", "url": "https://it.wikipedia.org/wiki?curid=61499", "title": "Nicoloso da Recco", "text": "Biografia.\nNon vi sono notizie certe sulle origini di Nicoloso da Recco. Per tramite di una raccolta dello scrittore Giovanni Boccaccio (il \"De Canaria et insulis reliquis ultra Hispaniam in Oceano noviter repertis\", ca. 1342) si sa che, insieme al fiorentino Angiolino del Tegghia de' Corbizzi, comp\u00ec nel 1341 un viaggio alle Isole Canarie, per conto di Alfonso IV del Portogallo.\nIl suo nome \u00e8 stato dato ad un cacciatorpediniere della Regia Marina italiana che oper\u00f2 durante la seconda guerra mondiale e ad una nave \"freight-liner\" della Societ\u00e0 \"Italia\" di Navigazione S.p.A. nel corso degli inizi degli anni '70 del XX secolo, gemella delle navi \"Da Noli\" e \"Da Verrazzano\". Inoltre anche un aeromobile Douglas DC83-43 I-DIWR della compagnia aerea Alitalia fu battezzato con il suo nome. Anche un Liceo Scientifico e Linguistico nella citt\u00e0 di Recco porta il suo nome. Portano il suo nome una via a Genova Pegli, una a Lecce e a Marina di Campo, una a Civitavecchia, una a Limena, una a Cesenatico, una piazza a Recco, una piazza a Roma e una via a Catanzaro Lido, una via a Cecina."}
{"id": "61502", "revid": "196227", "url": "https://it.wikipedia.org/wiki?curid=61502", "title": "Jean Prouv\u00e9", "text": "Biografia.\nJean Prouv\u00e9 si \u00e8 formato essenzialmente da autodidatta. Il suo principale risultato \u00e8 stato il trasferimento della tecnica di produzione dall'industria all'architettura, senza perdere la qualit\u00e0 estetiche. Le sue capacit\u00e0 di progettazione non si sono limitate a una sola disciplina. Durante la sua carriera Jean Prouv\u00e9 \u00e8 stato protagonista in progettazione architettonica, design industriale, progettazione strutturale e progettazione di mobili.\nPrimo periodo.\nProuv\u00e9 \u00e8 nato a Nancy, in Francia, il secondo dei sette figli del pittore Victor Prouv\u00e9 e il pianista Marie Duhamel. I Prouv\u00e9s appartenuti a un vivace circolo artistico, che ha incluso l'artista del vetro Emile Gall\u00e9, e il disegnatore di mobili Louis Majorelle. Jean \u00e8 cresciuto circondato dagli ideali e l'energia \"des Beaux-Arts,\" l'arte collettiva a cui suo padre apparteneva. I suoi obiettivi erano di rendere l'arte facilmente accessibili, di creare legami tra arte e industria, cos\u00ec come tra arte e coscienza sociale.\nLa maturit\u00e0.\nDopo aver lasciato la scuola, Prouv\u00e9 \u00e8 stato apprendista del mastro ferraio \u00c9mile Robert, e poi nel laboratorio di metallo di Adalbert Szabo. A Nancy nel 1923 apr\u00ec quello che sarebbe stato il primo di una serie di propri laboratori e studi. Ha prodotto le lampade in ferro battuto, lampadari, corrimano e inizia a creare mobili. Nel 1930 ha contribuito a creare l'Unione degli Artisti Moderni' il cui 'Manifesto' era \"Ci piace la logica, l'equilibrio e la purezza.\"\nAnche se Jean Prouv\u00e9 ha plasmato la sua immagine pubblica intorno all'idea che lui non era sposato con una specificit\u00e0 estetica, i principi \"des Beaux-Arts\" hanno avuto certamente una forte influenza sulla sua opera. \"Sono stato cresciuto\", spiega Prouv\u00e9, \"in un mondo di artisti e studiosi, un mondo che nutre la mia mente.\"\nApr\u00ec con successo \"Ateliers Jean Prouv\u00e9\" nel 1931 e inizia a collaborare con gli architetti francesi Eug\u00e8ne Beaudoin e Marcel Lods su progetti come la Maison du Peuple a Clichy, a un club di aviazione e di un campo militare. Ha inoltre collaborato con Charlotte Perriand e Pierre Jeanneret su molti progetti di mobili. La guerra continuava \"Ateliers\" produceva biciclette e una stufa a chiamata \"Pyrobal\" che funzionava bruciando qualsiasi combustibile. Durante la guerra Prouv\u00e9 era anche politicamente attivo come membro della 'Resistenza' e fu riconosciuto per tale partecipazione, tanto da essere nominato dopo la guerra, sindaco di Nancy. \u00c8 stato anche nominato membro dell'Assemblea consultiva, dopo la Liberazione e fece l'ispettore dipartimentale per l'istruzione tecnica. \"Ateliers Jean Prouv\u00e9\" \u00e8 stato commissionato dal Ministero per la ricostruzione alla produzione a grande scala di case di legno per i profughi. In un momento in cui l'alloggio a buon mercato e rapidamente costruito era necessario in tutto il mondo, Prouv\u00e9 \u00e8 stato riconosciuto come leader in questo campo, a fianco del designer nord americano R. Buckminster Fuller.\nNel 1947 ha costruito la fabbrica Max\u00e9ville dove ha prodotto mobili e ha intrapreso un'ampia ricerca architettonica sull'uso dell'alluminio. Ha costruito edifici industriali in alluminio e inviato centinaia di capannoni in alluminio per l'Africa. Ha anche progettato una casa prefabbricata in alluminio, la Maison Tropicale, per l'uso in Africa, anche se ne sono state costruite solo tre. Dopo Max\u00e9ville ha iniziato \"Constructions Jean Prouv\u00e9\" le cui opere principali erano un caff\u00e8 a Evian, un padiglione per il centenario dell'alluminio e la casa Abb\u00e9 Pierre. Nel 1953, Prouv\u00e9 progett\u00f2 la facciata del ristorante dell 'Hotel de France' a Conakry, Guinea, costituito da persiane basculanti ed aperto sul mare. Quando l'ecclesiastico Abb\u00e9 Pierre fece un appello per le donazioni finalizzate alla costruzione di alloggi di emergenza per le persone senza fissa dimora durante l'inverno del 1954, Prouv\u00e9 progett\u00f2 la 'Maison des Jours Meilleurs' (Casa per giorni migliori); misura 57 metri quadrati, con due camere da letto e un ampio soggiorno, un paio di uomini dotati di strumenti semplici potevano costruire la casa in sette ore.\nNel 1957 ha iniziato la 'Industrial Transport Equipment Company' e costruito la 'Medical School' di Rotterdam, il 'Centro Esposizioni' di Grenoble e la facciata dell'Orly Airways Terminal'. Nel 1958 ha collaborato alla progettazione di 'La Maison du Sahara', un moderno prototipo di una casa costruita per condizioni climatiche estreme. Tra il 1952 e il 1962 ha collaborato con Jean Dimitrijevic al 'Mus\u00e9e des Beaux Arts du Havre', una struttura in vetro, acciaio e alluminio, che ha ricevuto il 'Premio Reynolds' nel 1962.\nUltimi anni.\nNel 1971, Jean Prouv\u00e9 \u00e8 stato il presidente della giuria per la progettazione del 'Centre Pompidou' di Parigi. Ha giocato un ruolo molto importante per la scelta del progetto vincitore da Richard Rogers e Renzo Piano.\nI mobili in metallo di Jean Prouv\u00e9 sono stati prodotti copiosamente per ogni studio e laboratorio. Lo stile si distingue dai mobili in acciaio 'Bauhaus' del tempo, dal suo rifiuto della tecnica del tubo d'acciaio. Prouv\u00e9 aveva pi\u00f9 fede nella durabilit\u00e0 e l'uso di lamiere formate a freddo, \"piegate, pressate e saldate a sezione scatolare\". I suoi disegni parlano di una filosofia di lavoro che comprende la conoscenza dei materiali a portata di mano, un impegno di collaborazione tra artisti e artigiani, una attenzione alla evoluzione e lo sviluppo tecnico, secondo \"il principio di non rimandare le decisioni in modo da non perdere la spinta n\u00e9 indulgere in previsioni non realistiche \". Prouv\u00e9 era influente nello sviluppo del concetto di 'architettura nomade', paragonando una sedia a una casa, progettava avendo in mente la portabilit\u00e0.\nMor\u00ec a Nancy nel 1984."}
{"id": "61510", "revid": "438678", "url": "https://it.wikipedia.org/wiki?curid=61510", "title": "Open Database Connectivity", "text": "In informatica Open DataBase Connectivity (ODBC) \u00e8 un driver o connettore attraverso un'API standard per la connessione dal client al DBMS. Questa API \u00e8 indipendente dai linguaggi di programmazione, dai sistemi di database e dal sistema operativo. ODBC si basa sulle specifiche di Call Level Interface (CLI) di SQL, X/Open (ora parte di The Open Group) e ISO/IEC. \u00c8 stata creata dall'SQL Access Group e la sua prima release risale al settembre 1992.\nDescrizione.\nODBC \u00e8 un'interfaccia nativa grazie alla quale si pu\u00f2 accedere tramite linguaggi che siano in grado di chiamare funzioni di librerie native. Nel caso di Microsoft Windows, questa libreria \u00e8 una DLL. La prima versione \u00e8 stata sviluppata su Windows; altre release sono state scritte per UNIX, OS/2 e Macintosh.\nIn aggiunta al software ODBC, c'\u00e8 bisogno di un driver specifico per poter accedere ad ogni diverso tipo di DBMS. ODBC permette ai programmi che lo usano di inviare ai database stringhe SQL senza che ci sia bisogno di conoscerne le API proprietarie. Genera automaticamente richieste che il sistema di database utilizzato sia in grado di capire.\nIn tal modo, i programmi possono connettersi a diversi tipi di database utilizzando pi\u00f9 o meno lo stesso codice.\nUn JDBC-ODBC Bridge \u00e8 un driver JDBC che impiega un driver ODBC per connettersi al DBMS. Questo driver traduce le chiamate a metodi JDBC in chiamate a metodi ODBC. Il bridge, in genere, viene utilizzato quando non esiste un driver JDBC per un certo DBMS (il che accadeva spesso quando JDBC era ancora poco diffuso, mentre oggi \u00e8 abbastanza raro).\nUnixODBC \u00e8 l'implementazione ODBC pi\u00f9 usata per piattaforme UNIX."}
{"id": "61511", "revid": "486946", "url": "https://it.wikipedia.org/wiki?curid=61511", "title": "UnixODBC", "text": ""}
{"id": "61512", "revid": "838137", "url": "https://it.wikipedia.org/wiki?curid=61512", "title": "Java DataBase Connectivity", "text": "In informatica JDBC (\"Java DataBase Connectivity\"), \u00e8 un connettore (\"driver\") per database che consente l'accesso e la gestione della persistenza dei dati sulle basi di dati da qualsiasi programma scritto con il linguaggio di programmazione Java, indipendentemente dal tipo di DBMS utilizzato. \u00c8 costituito da un'API object oriented orientata ai database relazionali, raggruppata nel package \"java.sql\", che serve ai client per connettersi a un database fornendo i metodi per interrogare e modificare i dati.\nLa piattaforma Java 2 Standard Edition contiene le API JDBC, insieme all'implementazione di un bridge JDBC-ODBC, che permette di connettersi a database relazionali che supportino ODBC, che \u00e8 in codice nativo e non in Java. Tipicamente ciascun DB ha il suo specifico driver JDBC per interfacciarsi con l'applicazione. Spesso i framework di persistenza in ambito Java (es. Hibernate) nella loro implementazione a pi\u00f9 alto livello si interfacciano a pi\u00f9 basso livello proprio con uno strato software JDBC.\nArchitettura.\nL'architettura di JDBC, cos\u00ec come quella di ODBC, prevede l'utilizzo di un \u201cdriver manager\u201d, che espone alle applicazioni un insieme di interfacce standard e si occupa di caricare a \u201crun-time\u201d i driver opportuni per \u201cpilotare\u201d gli specifici DBMS. Le applicazioni Java utilizzano le \"JDBC API\" per parlare con il JDBC driver manager, mentre il driver manager usa le JDBC driver API per parlare con i singoli driver che pilotano i DBMS specifici. Esiste un driver particolare, il \"JDBC-ODBC Bridge\", che consente di interfacciarsi con qualsiasi driver ODBC in ambiente Windows.\nTipi di driver.\nEsistono driver free e commerciali per la maggior parte dei server di database relazionali. I driver possono essere di quattro tipi:\nPanoramica dell'API.\nJDBC ammette che esistano diverse implementazioni e vengano utilizzate dalla stessa applicazione. L'API fornisce un meccanismo che carica dinamicamente i driver appropriati e li registra nel JDBC Driver Manager. Esso funge da fabbrica di connessioni.\nLe connessioni JDBC supportano la creazione e l'esecuzione delle istruzioni. Esse possono essere comandi SQL come INSERT, UPDATE, DELETE, interrogazioni come SELECT o chiamate a stored procedure. I tipi di istruzioni supportati sono:\nI comandi di scrittura come INSERT, UPDATE e DELETE restituiscono un valore che indica quante righe sono state coinvolte (inserite, modificate, cancellate) nell'istruzione. Essi non restituiscono altre informazioni.\nLe interrogazioni (query) restituiscono un result set (classe \"ResultSet\"). \u00c8 possibile spostarsi nel result set riga per riga (tramite il metodo \"next()\"). Si pu\u00f2 accedere alle colonne di ogni singola riga chiamandole per nome o per numero. Il result set pu\u00f2 essere costituito da un numero qualsiasi di righe. Esso comprende dei metadati che indicano il nome, il tipo e le dimensioni delle colonne.\nEsiste un'estensione di JDBC che permette, tra le altre cose, l'uso di result set scorribili e di cursori lato client. Si veda la documentazione di Sun Microsystems per maggiori informazioni.\nLe eccezioni.\nTutti i metodi delle API JDBC possono lanciare eccezioni, in quanto la connessione al DBMS in ogni momento pu\u00f2 subire una interruzione o comunque si possono verificare errori nell'esecuzione dei comandi SQL.\nTutte le eccezioni di JDBC derivano dalla classe \"SQLException\" e possono anche essere concatenate tra loro pi\u00f9 eccezioni diverse. Ogni eccezione contiene un messaggio descrittivo, una stringa contenente lo stato SQL (conforme a quanto indicato nella specifica XOPEN SQL) e un intero contenente un codice errore addizionale specifico per il particolare driver o sorgente utilizzati.\nEsempi.\nIl metodo Class.forName() carica la classe del driver JDBC. La linea seguente carica il driver per \"mioDbms\" nell'applicazione.\n Class.forName( \"com.mioDbms.mioDriver\" );\nPoi, il metodo DriverManager.getConnection() crea una connessione.\n Connection conn = DriverManager.getConnection( \n \"jdbc:mioDbms:altri dati utili per il driver\",\n \"mioLogin\",\n \"miaPassword\" );\nLa stringa da utilizzare dipende dal driver JDBC che useremo. Inizia sempre con \"jdbc:\", il resto varia a seconda del prodotto scelto. Una volta stabilita la connessione, occorre passare una istruzione.\n Statement stmt = conn.createStatement();\n stmt.executeUpdate( \"INSERT INTO miaTabella( nome ) VALUES ( 'andrea' ) \" );\nI dati vengono prelevati dal database col classico meccanismo delle query. L'esempio sottostante mostra come creare ed eseguire un'interrogazione:\n Statement stmt = conn.createStatement();\n ResultSet rs = stmt.executeQuery( \"SELECT * FROM miaTabella\" );\n while ( rs.next() ) {\n int numeroColonne = rs.getMetaData().getColumnCount();\n for ( int i = 1 ; i &lt;= numeroColonne ; i++ ) {\n // I numeri di colonna iniziano da 1.\n // Vi sono diversi metodi che convertono il valore di una colonna in un certo tipo.\n // Vedi la documentazione per una lista delle conversioni valide.\n System.out.println( \"COLONNA \" + i + \" = \" + rs.getObject(i) );\n rs.close();\n stmt.close();\n\u00c8 raro, per\u00f2, che un programmatore Java scriva codice in questo stile. Il modo pi\u00f9 diffuso \u00e8 inserire la logica del database in una classe differente e passare le stringhe SQL gi\u00e0 elaborate (magari derivanti anch'esse da un'altra classe) e la connessione ai metodi che ne hanno bisogno.\nUn esempio di Prepared Statement. Si utilizza la connessione dell'esempio precedente.\n try {\n ResultSet rs;\n PreparedStatement ps = conn.prepareStatement( \n \"SELECT i.*, j.* FROM Omega i, Zappa j WHERE i = ? AND j = ?\" );\n // Nel prepared statement ps, i punti di domanda denotano le variabili in input,\n // che possono essere passate attraverso una lista di parametri, per esempio.\n // Il codice seguente sostituisce i punti di domanda con stringhe o interi.\n // Il primo parametro indica la posizione in cui il valore va inserito, \n // il secondo parametro \u00e8 il valore da inserire.\n ps.setString(1, \"Poor Yorick\");\n ps.setInt(2, 8008);\n // Il ResultSet rs riceve la risposta del database.\n rs = ps.executeQuery();\n while ( rs.next() ) {\n int numeroColonne = rs.getMetaData().getColumnCount();\n for ( int i = 1 ; i &lt;= numeroColonne ; i++ ) {\n System.out.println( \"COLONNA \" + i + \" = \" + rs.getObject(i) );\n \n rs.close();\n ps.close();\n } catch (SQLException e) {\n // gestione delle eccezioni\nSeguono alcuni esempi di conversioni tra il DBMS e Java.\nChiusura delle connessioni.\nIl rilascio delle risorse allocate durante le operazioni su database, in particolare l'oggetto \"connection\", \u00e8 particolarmente critica, in quanto il numero totale delle connessioni disponibili \u00e8 limitato e normalmente la connessione al DB non viene rilasciata automaticamente quando non \u00e8 pi\u00f9 utilizzata.\nPer essere sicuri che una connessione sia chiusa correttamente, anche in caso di eccezione, conviene utilizzare la \"finally\". Inoltre bisogna prestare particolare attenzione a non sollevare ulteriori eccezioni nel blocco finally:\n Connection con=null;\n try {\n con = DriverManager.getConnection ( URL, \u201c\u201d, \u201c\u201d);\n // utilizzo la connessione\n } catch(Exception e){\n } finally {\n if (con != null) con.close();"}
{"id": "61517", "revid": "599013", "url": "https://it.wikipedia.org/wiki?curid=61517", "title": "Shepseskara", "text": "Biografia.\nA Shekemkhau viene attribuito, dall'associazione con il Sisires manetoniano, un regno di sette anni ma la scarsezza di tracce archeologiche (si conosce solamente uno scarabeo proveniente dagli scavi di Abusir) fa ipotizzare una durata anche pi\u00f9 breve, forse inferiore a un anno.\nLa Pietra di Palermo riporta il nome del suo tempio solare \"Trono prediletto di Ra\" di cui per\u00f2 non si sono trovate tracce.\nNon si conosce la posizione del suo monumento funebre e neppure quella di tombe di funzionari a lui collegati."}
{"id": "61518", "revid": "123183647", "url": "https://it.wikipedia.org/wiki?curid=61518", "title": "Teoria della stabilit\u00e0", "text": "In matematica, la teoria della stabilit\u00e0 riguarda la stabilit\u00e0 nel tempo dei sistemi dinamici, valutata in termini di limitatezza delle uscite (ad esempio nel caso di una rete lineare) o analizzando il comportamento delle orbite (soluzioni) dell'equazione differenziale che descrive il sistema, specialmente nel caso in cui esso si trovi in una condizione di equilibrio.\nLo studio della stabilit\u00e0 di un sistema dinamico \u00e8 un problema diffuso in diversi settori della scienza, come l'ingegneria, la chimica, la fisica, l'economia, o la farmacologia. In particolare, nel caso di sistemi fisici il sistema raggiunge una configurazione che non varia nel tempo quando essa coincide con un minimo dell'energia posseduta dal sistema (teorema di Lagrange-Dirichlet).\nDescrizione.\nVi sono diversi metodi matematici per caratterizzare la stabilit\u00e0 di un sistema, tra i principali si possono citare:\nUn sistema dinamico lineare che \u00e8 internamente stabile nell'origine (ovvero \u00e8 stabile lo stato iniziale nullo) \u00e8 anche esternamente stabile, mentre il viceversa \u00e8 verificato solo se oltre alla stabilit\u00e0 esterna il sistema gode anche della propriet\u00e0 di osservabilit\u00e0 e controllabilit\u00e0."}
{"id": "61519", "revid": "1568601", "url": "https://it.wikipedia.org/wiki?curid=61519", "title": "Fonte di Valchiusa", "text": "La Fonte di Valchiusa si trova nel paese di Fontaine-de-Vaucluse nel dipartimento francese di Vaucluse (84) o Valchiusa, situato a pochi km da Avignone procedendo verso Sud-Est, alimenta il fiume Sorgue. \nLa localit\u00e0 \u00e8 nota per aver ispirato al Petrarca la canzone CXXVI \"Chiare, fresche et dolci acque\".\nDescrizione.\nIl paese \u00e8 un tipico borgo medioevale in cui era solito rifugiarsi il poeta italiano durante il suo soggiorno ad Avignone. Le chiare fresche e dolci acque cantate sono quelle della sorgente del fiume Sorgue che si trova ai piedi di una spettacolare parete rocciosa, a poche centinaia di metri dalla piazza centrale del villaggio, in una valletta boscosa. Solo da poco, per\u00f2, se ne conosce l'origine idrogeologica.\nA seconda della stagione la sorgente varia notevolmente la sua portata, diventando in estate una delle pi\u00f9 grandi sorgenti francesi. Dalla sorgente scaturiscono 22\u00a0m\u00b3/secondo di acqua, il valore pi\u00f9 elevato per la Francia, e pu\u00f2 raggiungere i 90\u00a0m\u00b3 dopo lo scioglimento delle nevi.\nFino ad oggi la sorgente \u00e8 stata esplorata per circa 300\u00a0m di profondit\u00e0 tramite robot telecomandati, ma oltre questa profondit\u00e0 la galleria principale si divide in due pi\u00f9 piccole e, di conseguenza, la pressione dell'acqua diventa troppo forte per permettere l'avanzamento dei robot.\nSoltanto nel 1985 \u00e8 stato chiarito il mistero della sua origine: il punto pi\u00f9 basso del sifone \u00e8 infatti a di profondit\u00e0. La sorgente \u00e8 l'unico punto di uscita di un bacino sotterraneo carsico di che raccoglie le acque del Mont Ventoux, dei monti di Vaucluse e della montagna di Lura.\nD\u00e0 il nome alla tipologia di sorgenti valchiusane."}
{"id": "61521", "revid": "848247", "url": "https://it.wikipedia.org/wiki?curid=61521", "title": "Valchiusa", "text": "Valchiusa \u00e8 un comune sparso di 1.031 abitanti della citt\u00e0 metropolitana di Torino, istituito il 1\u00ba gennaio 2019 dalla fusione dei comuni di Meugliano, Trausella e Vico Canavese.\nGeografia antropica.\nIl comune di Valchiusa comprende i centri abitati di Meugliano, Trausella, Vico Canavese, Drusacco, Novareglia e Inverso. La sede comunale \u00e8 a Vico Canavese."}
{"id": "61524", "revid": "123622519", "url": "https://it.wikipedia.org/wiki?curid=61524", "title": "Tullio Avoledo", "text": "Biografia.\nNato a Valvasone, in provincia di Pordenone, il 1\u00ba giugno 1957, si \u00e8 laureato in giurisprudenza, e dopo aver fatto diversi mestieri, fra cui il copywriter e il giornalista, lavora presso una banca a Pordenone.\nCon il suo romanzo d'esordio, \"L'elenco telefonico di Atlantide\" (gennaio 2003) pubblicato da Sironi, ha ottenuto un lusinghiero successo di critica e di pubblico e vinto il premio \"Forte Village Montblanc - scrittore emergente dell'anno\".\nNel novembre 2003 ha pubblicato il suo secondo titolo, \"Mare di Bering\" (Sironi) e nel 2005 i due romanzi \"Lo stato dell'unione\" (Sironi) e \"Tre sono le cose misteriose\" (Einaudi), Premio Super Grinzane Cavour 2006 e finalista, nello stesso anno, al Premio Stresa. Del marzo del 2007 \u00e8 il suo quinto romanzo: \"Breve storia di lunghi tradimenti\" (Einaudi), Premio letterario Castiglioncello-Costa degli Etruschi e Premio \"Latisana per il Nord-Est\". Suoi racconti appaiono in antologie pubblicate da Guanda, Mondadori e Minimum Fax. Per Guanda, ne \"I delitti in provincia\" appare il racconto \"La traccia del serpente sulla roccia\".\nIl suo sesto romanzo, \"La ragazza di Vajont\", \u00e8 uscito per Einaudi nel giugno del 2008 e in Inghilterra nel 2013 (pubblicato da Troubadour). \u00c8 la storia di un amore impossibile, sullo sfondo apocalittico di un Nord-Est \"parallelo\" tormentato da una guerra civile e dai fantasmi della pulizia etnica. A settembre 2008 \u00e8 stato pubblicato nella collana \"VerdeNero\" delle edizioni Ambiente il romanzo breve \"L'ultimo giorno felice\" (Premio \"Tracce di Territorio\", Pavia), che narra la crisi esistenziale di un architetto cinquantenne coinvolto nella ecomafia delle discariche friulane.\nIl 10 novembre 2009 \u00e8 uscito per Einaudi il romanzo \"L'anno dei dodici inverni\", storia d'amore e di viaggi nel tempo, finalista al Premio Stresa e vincitore del Premio dei Lettori di Lucca 2010 e \"Jerusalem\", racconto ispirato ad un'Italia post-apocalittica, inserito nella raccolta \"Anteprima Nazionale\" a cura di Giorgio Vasta (\"Minimum Fax\").\nIl 31 maggio 2011 \u00e8 uscito per Einaudi Stile Libero il romanzo \"Un buon posto per morire\", un \"romanzo storico sulla fine del mondo\" scritto a quattro mani con Davide \"Boosta\" Dileo, tastierista del gruppo Subsonica. Il romanzo si \u00e8 aggiudicato il Premio Emilio Salgari 2012.\nAvoledo ha aderito al progetto internazionale \"Metro 2033 Universe\" di Dmitrij Gluchovskij scrivendo il romanzo \"Le radici del cielo\", uscito nel novembre 2011 per l'editore Multiplayer.it, e che \u00e8 stato tradotto in russo, tedesco, polacco e ungherese. \"Le radici del cielo\", ambientato nell'universo postatomico descritto da Gluchovskij nei due romanzi \"Metro 2033\" e \"Metro 2034\", \u00e8 un'avventurosa cerca alla Tolkien, ma anche una riflessione su temi come lo scontro tra il Bene e il Male e la possibilit\u00e0 che la fede in Dio possa sopravvivere all'olocausto nucleare. A maggio 2014 \u00e8 uscito, sempre per Multiplayer, \"La crociata dei bambini\", seguito di \"Le radici del cielo\" e secondo capitolo della trilogia dedicata da Avoledo al \"Metro 2033 Universe\". Il romanzo finale della trilogia, \"Il Conclave delle tenebre\", \u00e8 uscito in Russia nel 2018.\nL'8 settembre 2016 \u00e8 stato pubblicato, per Marsilio, il dodicesimo romanzo, \"Chiedi alla luce\".\nNel 2016 \u00e8 uscito nelle sale cinematografiche il film \"Breve storia di lunghi tradimenti\" che il regista Davide Marengo ha tratto dall\"'omonimo romanzo\"; tra gli interpreti Guido Caprino, Carolina Crescentini, Maya Sansa e Philippe Leroy. Il film \u00e8 stato poi trasmesso su RaiPlay.\nNel 2018 Avoledo ha aderito al Patto per l'Autonomia, neonata formazione politica friulana nelle cui liste si \u00e8 candidato per il Senato alle elezioni politiche nazionali del 4 marzo 2018 e per il Consiglio della Regione Friuli - Venezia Giulia alle successive elezioni regionali del 29 aprile 2018, nelle quali il Patto per l'Autonomia \u00e8 riuscito a far eleggere due consiglieri regionali. Dall'esperienza elettorale \u00e8 nato un testo teatrale non destinato alla pubblicazione intitolato \"Fuori onda\".\nIl 25 ottobre 2018 \u00e8 stato pubblicato nella collana \"Altrove\" dell'editore Chiarelettere il romanzo \"Furland\u00ae\", una distopia in cui il Friuli del 2035, dopo aver dichiarato l'indipendenza nel 2023, \u00e8 diventato un colossale parco di divertimenti a tema storico.\nNel 2020 \u00e8 stato insignito del Premio Scerbanenco per il romanzo \"Nero come la notte\", il cui protagonista, Sergio Stokar, \u00e8 un convinto nazista che il destino fa finire alle Zattere, un complesso di edifici occupati da abusivi di tutte le nazionalit\u00e0. Nel corso di un'indagine che lo porter\u00e0 nel cuore di tenebra della sua citt\u00e0 del Nord Est, Stokar vivr\u00e0, tra mille pericoli e incontri, un percorso di autorecupero alla fine del quale sar\u00e0 una persona nuova.\nNel 2021 \u00e8 uscito per Marsilio il romanzo \"Come navi nella notte\", il primo dei tre \"noir\" progettati da Avoledo con protagonista Marco Ferrari, ex poliziotto in esilio in Germania, dov'\u00e8 diventato uno scrittore di successo. La trilogia sar\u00e0 incentrata sui temi dell'ecologia e della difesa dell'ambiente."}
{"id": "61525", "revid": "919135", "url": "https://it.wikipedia.org/wiki?curid=61525", "title": "Triliardo", "text": "Il triliardo \u00e8 il numero naturale che, nel sistema di denominazione chiamato scala lunga, equivale a mille miliardi di miliardi ( \u00d7 3 = = 1021), segue e precede . Nel Sistema Internazionale, il prefisso per il triliardo \u00e8 zetta, il cui simbolo \u00e8 Z.\nL'ordinale corrispondente \u00e8 triliardesimo.\nNegli Stati Uniti e nel mondo anglosassone in genere, dove viene usato il sistema di denominazione chiamato scala corta, equivale al \"Sextillion\", ossia 1000 trilioni ( = 1021)."}
{"id": "61526", "revid": "72396", "url": "https://it.wikipedia.org/wiki?curid=61526", "title": "Salmo Svizzero", "text": "Il Salmo Svizzero (Schweizer Psalm in tedesco, Cantique suisse in francese, Psalm Svizzer in romancio) \u00e8 l'inno nazionale della Svizzera.\nStoria.\nComposto nel 1841 dal monaco cistercense Alberik Zwyssig (1808-1854) dell'abbazia di Wettingen, venne fin da subito frequentemente cantato in occasione di importanti eventi nazionali. Inizialmente il Consiglio federale declin\u00f2 pi\u00f9 volte la richiesta di riconoscere il Salmo come inno ufficiale nazionale, con l'intento (mai attuato) di rimettere ai cittadini la decisione su quale composizione utilizzare allo scopo.\nDal 1961 il Salmo sostitu\u00ec provvisoriamente quale inno nazionale il canto \"Rufst Du mein Vaterland\" (\"Ci chiami o Patria\" in italiano, \"\"O Monts ind\u00e9pendants\" in francese, \"E clomas, tger paeis\" in romancio), scritto da Johann Rudolf Wysse (1743-1818) sulla melodia di \"God Save the Queen\", per poi essere dichiarato ufficialmente inno nazionale in data 1\u00ba aprile 1981.\nIl 1\u00ba gennaio 2014 la Societ\u00e0 svizzera d'utilit\u00e0 pubblica (SGG-SSUP), avendo constatato la scarsa diffusione della conoscenza del testo del Salmo tra la popolazione elvetica, lanci\u00f2 un bando di concorso nazionale per l'ammodernamento e l'aggiornamento dell'inno. Tra le 208 proposte pervenute (alcune delle quali evocanti finanche l'adozione di una nuova melodia), il 12 settembre 2015, in occasione della Festa federale della musica popolare di Aarau, venne selezionata la proposta del cittadino zurighese Werner Widmer, che venne sottoposta all'attenzione del Consiglio Federale, incaricato di valutarne o meno l'approvazione.\nTesto.\nIl testo originario in tedesco di Leonhard Widmer \u00e8 stato tradotto da tre autori in tutte le lingue ufficiali svizzere. Ad esse si aggiunge anche una versione non ufficiale in sursilvano (\"sursilvan\", una delle cinque varianti locali del romancio) opera di Alfons Tuor (1871-1904)."}
{"id": "61527", "revid": "1534511", "url": "https://it.wikipedia.org/wiki?curid=61527", "title": "Leucocita", "text": "I leucociti (dal greco \u03bb\u03b5\u03c5\u03ba\u03cc\u03c2, \"leuk\u00f3s\", \u00abbianco\u00bb e \u03ba\u03cd\u03c4\u03bf\u03c2, \"c\u00fdtos\", \u00abcellula\u00bb), globuli bianchi o WBC (dall'inglese \"white blood cells\"), sono cellule mature della porzione corpuscolata del sangue. Essi sono presenti nella maggior parte dei distretti tissutali del corpo e viaggiano attraverso vasi linfatici e sanguigni.\nIl numero di leucociti nel sangue \u00e8 spesso un indicatore di malattia, e quindi la conta dei globuli bianchi \u00e8 un sottogruppo importante del totale emocromocitometrico. Il normale conteggio dei globuli bianchi \u00e8 in genere tra 4 \u00d7 109 / L e 1.1 \u00d7 1010 / L. Solitamente viene espresso da 4.000 a 11.000 globuli bianchi per microlitro di sangue.\nLa funzione principale dei leucociti \u00e8 quella di neutralizzare gli effetti degli agenti patogeni (microrganismi come virus, batteri, miceti, parassiti e corpi estranei penetrati nell'organismo) che oltrepassate le barriere anatomiche dell'immunit\u00e0 innata (costituite principalmente dalla cute e dalle mucose) sono riconosciuti e aggrediti dai leucociti.\nIn oncologia essi rappresentano un fattore prognostico importante andando a costituire parte dei TILs (Linfociti infiltranti il tumore).\nOrigine staminale dei Leucociti.\nTutti i leucociti derivano da una cellula staminale multipotente (l'emocitoblasto) custodita all'interno di un tessuto linfoide e mieloide primario (il midollo osseo rosso).\nLeucociti Maturi.\nIl termine generico \"leucociti\" comprende citotipi assai differenti tra loro. Essi possono essere raggruppati in base alle caratteristiche morfologiche del loro nucleo e alla presenza/assenza di granuli specifici. Distinguiamo infatti:\nMotilit\u00e0 dei leucociti.\nI leucociti sono accomunati da alcune importantissime caratteristiche funzionali, tra le quali quella della motilit\u00e0. Tali cellule, infatti, oltre che essere trasportate passivamente nel torrente circolatorio, sono in grado di sviluppare una locomozione attiva, utilizzando alcune proteine del citoscheletro. I leucociti, inoltre, sono estremamente deformabili: questa propriet\u00e0 ne permette la fuoriuscita dai vasi sanguigni tramite un processo chiamato extravasazione leucocitaria. La fuoriuscita dei leucociti dai vasi si verifica nelle sedi dell'organismo dove \u00e8 richiesta la loro azione ed \u00e8 mediata da un insieme di stimoli di natura chimica (costituiti principalmente da citochine e chemochine).\nPresenza di leucociti nel sangue.\nNel sangue periferico i leucociti sono presenti con una quantit\u00e0 che varia dai 4.500 ai 9.500 per mm3, a seconda del sesso, dell'et\u00e0 e delle condizioni di salute. Una conta leucocitaria al di sotto dei normali valori viene definita leucopenia, mentre un eccesso di leucociti di morfologia normale nel sangue periferico si definisce leucocitosi.\nLa presenza di valori superiori di globuli bianchi pu\u00f2 essere determinata da infiammazioni o infezioni: se aumentano i neutrofili l'infezione \u00e8 di natura batterica, se aumentano i linfociti \u00e8 tendenzialmente di origine virale, se aumentano gli eosinofili si pu\u00f2 sospettare un'allergia o un'infestazione da parassiti.\nLa leucemia non \u00e8 un eccesso di globuli bianchi nel sangue, ma la presenza nel sangue periferico, anche in quantit\u00e0 esigue, di elementi anomali detti blasti.\nUn calo di leucociti si pu\u00f2 trovare in quadri di infezione molto gravi, sintomatici di stati di esaurimento del sistema di difesa, di danni al midollo osseo, che \u00e8 anche il tessuto in cui si formano, (ad esempio a causa di esposizione a sostanze chimiche o a radiazioni ionizzanti), in molte infezioni da virus e in alcune malattie del sistema sanguigno.\nLa durata della vita dei globuli bianchi varia da poche ore per i granulociti, a mesi per i monociti, ad anni per alcuni tipi di linfociti."}
{"id": "61528", "revid": "466539", "url": "https://it.wikipedia.org/wiki?curid=61528", "title": "Livonia", "text": "La Livonia (in livone \"L\u012bv\u00f5m\u014d\"; in estone \"Liivimaa\"; in tedesco e lingue scandinave \"Livland\"; in lettone e lituano \"Livonija\"; in polacco \"Inflanty\"; in inglese arcaico \"Livland\"; o \"Liwlandia\"; in russo \u041b\u0438\u0444\u043b\u044f\u043d\u0434\u0438\u044f, \"Lifljandija\") \u00e8 una regione storico-geografica baltica che si estende nei pressi e sulle coste del Golfo di Riga (costa livoniana), compresa tra l'Estonia a nord e la Lettonia meridionale a sud. Dal 1918 la Livonia non \u00e8 pi\u00f9 un'unit\u00e0 territoriale a s\u00e9 stante bens\u00ec parte integrante, come la Curlandia, della Lettonia.\nStoria.\nLe crociate organizzate nel XII secolo dall'Ordine Teutonico contro gli ultimi pagani d'Europa, provocarono l'effettivo ingresso nella storia dei popoli baltici, fino ad allora rimasti complessivamente isolati nei loro territori.\nIl nome Livonia compare per la prima volta nel 1186, quando fu costituita la prima diocesi della regione, nella citt\u00e0 di Ik\u0161\u0137ile, lungo il fiume Dvina. Nel 1201 la sede vescovile viene trasferita nella vicina Riga, citt\u00e0 di nuova fondazione, situata alla foce dello stesso fiume Dvina.\nNel 1202 Albrecht von Buxthoeven (\"Alberto di Buxthoeven\"), nominato vescovo di Livonia da papa Innocenzo III, fond\u00f2 l'Ordine cavalleresco dei Portaspada (\"Fratres Militiae Christi\") ai fini di cristianizzare la regione, terra di frontiera del cristianesimo. Ma i liv\u00f2ni non volevano rinunciare ai propri riti pagani. La situazione degener\u00f2 quando i missionari cristiani non armati inviati nella regione furono massacrati. Papa Innocenzo III decise allora di proclamare una crociata (quella che interess\u00f2 tale area geografica \u00e8 detta crociata livoniana) ed incaric\u00f2 l'Ordine dei Portaspada di conquistare e controllare la regione.\nTerra Mariana.\nNel 1206 Wenno von Rohrbach, primo Gran Maestro dell'Ordine, vinse la battaglia di Riga e convert\u00ec la Livonia al Cristianesimo. Vinne assunse pertanto il titolo di principe di Livonia (\"F\u00fcrst von Livland\"). Il successivo ingresso nel Sacro Romano Impero (data ufficiale 1\u00ba dicembre 1225) sanc\u00ec l'entrata del paese baltico sotto l'orbita tedesca. Vinne diede in feudo una parte del suo territorio all'Ordine dei Portaspada.\nNel 1236, i Cavalieri Portaspada persero vicino Bauska la Battaglia di \u0160iauliai contro i Lituani e dovettero cedere loro la Livonia. La sconfitta determin\u00f2 la fine dei Portaspada e, sembrava una logica conseguenza, anche l\u2019esistenza degli stessi come Ordine indipendente. Il 12 maggio 1237, il feudo posseduto dall'Ordine cos\u00ec come i cavalieri rimanenti vennero inglobati nell'Ordine Teutonico e venne creato l'Ordine di Livonia (\"Livl\u00e4ndischer Orden\"), come branca per\u00f2 separatasi dall'Ordine teutonico (di fatto) nel XV secolo. Inizialmente sottoposto al vescovado di Riga, l'Ordine di Livonia vi si scontr\u00f2 varie volte dal 1297 fino alla fine del XV secolo per il possesso dell'odierna capitale lettone, costituendo ora la prima, ora la seconda massima autorit\u00e0 del paese. Nel 1253, il vescovado di Riga inglob\u00f2 le diocesi di Estonia e Prussia e assunse il nuovo titolo di Arcivescovado di Riga (data ufficiale: 20 gennaio 1255). Nel 1282 la citt\u00e0 di Riga entr\u00f2 a far parte della Lega anseatica.\nConfederazione della Livonia.\nNel 1420 venne costituita la Confederazione della Livonia (\"Livl\u00e4ndischer Bund\"), che includeva l'arcivescovo di Riga, i vescovi delle altre diocesi del territorio, il capo dell'Ordine di Livonia e i grandi feudatari. Nei secoli dal XIII al XVI il nome \"Livonia\" (o \"Terra Mariana\") corrispose alle terre della Confederazione (le moderne Lettonia ed Estonia). Dal 1530 il titolo di Principe di Livonia venne condiviso fra tre autorit\u00e0: l'arcivescovo di Riga (massima autorit\u00e0 del paese), il capo dell'Ordine di Livonia (seconda autorit\u00e0) e il re di Polonia.\nL'ondata protestante che si propag\u00f2 dalla Germania all'inizio del \u2018500 raggiunse dopo qualche decennio anche i paesi baltici. Gottardo Kettler, il capo dell'Ordine di Livonia, si convert\u00ec al nuovo credo. Si avvi\u00f2 un processo di riorganizzazione completa del potere in Livonia. Il 28 novembre 1561 entr\u00f2 in vigore un nuovo Trattato tra Arcivescovo di Riga, Ordine di Livonia, e Gran Principe di Lituania che cre\u00f2 due distinti paesi protestanti: la parte sud diventava Ducato di Curlandia e la parte nord diventava Ducato di Livonia, quest'ultimo in unione (in realt\u00e0 sottomesso) con la Lituania.\nNei secoli successivi la Livonia compare nei trattati di pace tra le potenze confinanti come premio di guerra.\nRegno di Livonia.\nNel 1561, durante la prima guerra del Nord, la Livonia divenne parte dell'Unione polacco-lituana in virt\u00f9 di quanto statuto dal Trattato di Vilnius (1561). Nel corso del conflitto, il Regno russo riusc\u00ec ad insediarsi nella regione e Ivan IV decise di costituirvi un regno cliente (in russo \u041b\u0438\u0432\u043e\u043d\u0441\u043a\u043e\u0435 \u043a\u043e\u0440\u043e\u043b\u0435\u0432\u0441\u0442\u0432\u043e) guidato da Magnus di Holstein. Sebbene i russi trattennero la Livonia e vi costituirono dal 1570 al 1578 il regno, non oper\u00f2 mai effettivamente un'amministrazione stabile. Al termine della guerra, la Russia sconfitta dovette riconoscere il controllo della Confederazione polacco-lituana sulla Livonia (1582). L'organizzazione della Livonia nella confederazione era costituita da:\nLivonia svedese.\nNel 1621, l'Impero svedese occup\u00f2 la Livonia e la annesse, \"de jure\", il 3 maggio 1660. A tale evento segu\u00ec la costituzione di:\nLivonia russa.\nIl 15 luglio 1710, l'Impero russo sottrasse il controllo della Livonia dagli svedesi tramite una resa sottoscritta dalla nobilt\u00e0 locale. Il passaggio fu sancito formalmente il 10 settembre 1721, con la pace di Nystad.\nDurante il XIX secolo, la Livonia e la Curlandia beneficiarono di uno status di autonomia locale. Tuttavia, dal 1889 ritornarono sotto la gestione del potere centrale di Mosca. La Prima guerra mondiale segn\u00f2 il ritorno all'indipendenza di tutti i paesi baltici. Il trattato di Brest-Litovsk (3 marzo 1918) sanc\u00ec, tra l'altro, che Curlandia e Livonia \"non sono pi\u00f9 soggette alla sovranit\u00e0 russa\". I territori baltici, le cui \u00e9lite religiose e militari avevano sempre parlato tedesco, ritornarono nell'area di influenza germanica. La Germania mosse le proprie truppe fino ai paesi baltici per proteggerne i confini con la Russia, costituendo l'Ober Ost ripartendolo in tre distretti.\nIl 12 aprile 1918, la Livonia entr\u00f2 a far parte del nuovo Stato baltico federale (\"Baltischer Staat\"), che si proclam\u00f2 indipendente. Il 18 novembre 1918 fu proclamata l'indipendenza della Repubblica lettone. Inaspettatamente, nel giro di una sola settimana si verific\u00f2 la dissoluzione dello Stato baltico. Da questo momento la Livonia cess\u00f2 di avere un'esistenza propria e subentrer\u00e0 in tutti quegli eventi storici che turberanno il Paese e la confinante Lituania con la guerra polacco-sovietica e la guerra d'indipendenza lettone."}
{"id": "61529", "revid": "1718925", "url": "https://it.wikipedia.org/wiki?curid=61529", "title": "Granulocita", "text": "I granulociti sono un tipo di globuli bianchi. Sono cos\u00ec definiti poich\u00e9 contengono delle granulazioni nel loro citoplasma dalle cui affinit\u00e0 tintoriali dipende la loro classificazione. Queste granulazioni assumono poco i coloranti acidi e basici nei neutrofili, mentre si colorano con coloranti acidi negli eosinofili e con quelli basici nei basofili. \nI granulociti sono anche detti leucociti nucleopolimorfi o polimorfonucleati (PML o PMN) per via della forma variabile del loro nucleo cellulare. La maggior parte dei granulociti presenti nel sangue sono neutrofili: in effetti, i termini \"granulocita\" e \"neutrofilo\" sono spesso usati in modo intercambiabile nella letteratura medica.\nLocalizzazione.\nPercentuali di abbondanza nel sangue:\nI granulociti sono riscontrabili: nel midollo, come riserva che viene riversata in circolo al bisogno; nel sangue, come cellule circolanti; nei tessuti, dove migrano dal sangue per extravasazione leucocitaria, attirati da fattori chemiotattici rilasciati in caso di infezione. I granulociti una volta usciti dal circolo sanguigno non sono pi\u00f9 in grado di rientrarvi, al contrario di quanto accade per i linfociti. Tra l'altro, i granulociti lasciato il sangue vanno incontro a morte per apoptosi in poche ore.\nTipi di granulociti.\nGranulociti neutrofili.\nI neutrofili sono cellule molto mobili dotate di attivit\u00e0 fagocitaria, intervengono nelle fasi iniziali della risposta infiammatoria come costituenti del pus. Negli individui di sesso femminile possono presentare un nucleo con appendice di cromatina a bacchetta di tamburo, il cosiddetto \"corpo di Barr\" (cromosoma X).\nContengono vari enzimi idrolitici, perossidasi, lactoferrina, ed enzimi antibatterici quali fagocitina e lisozima; inoltre contengono enzimi in grado di degradare i mediatori dell'infiammazione (detriti, batteri, danni fisici). Una volta migrati nel tessuto infiammato e svolta la loro azione muoiono e insieme ai detriti cellulari e al materiale degradato costituiscono il pus.\nGranulociti eosinofili.\nGli eosinofili sono cellule con nucleo in genere bilobato, e numerosi granuli con propriet\u00e0 tintoriali acidofile (si colorano con coloranti acidi come l'eosina, da cui il nome eosinofili). I granuli contengono: idrolasi lisosomiali e perossidasi, nonch\u00e9 due proteine caratteristiche, la Proteina Basica Maggiore (MBP) e la Proteina Cationica degli Eosinofili (ECP), sostanze ad elevato potere citotossico nei confronti di batteri e di cellule in generale. Sembrano essere principalmente presenti nelle aree connettivali appartenenti all'intestino e delle vie respiratorie.\nGli eosinofili sono in grado di movimento e di attivit\u00e0 fagocitaria, ma intervengono raramente in processi infiammatori e infettivi (ruolo svolto prevalentemente dai neutrofili), mentre si pu\u00f2 dimostrare \"eosinofilia\" (ovvero un loro aumento di numero rispetto alle condizioni fisiologiche) in caso di risposte allergiche o di parassitosi (infestazioni da parassiti). Inoltre contengono l'istaminasi, un enzima che demolisce l'istamina (rilasciata dai granulociti basofili), frenando cos\u00ec i processi infiammatori.\nGranulociti basofili.\nI basofili hanno un nucleo bilobato o a forma di S, in genere oscurato dagli abbondanti granuli basofili che, colorandosi intensamente, impediscono di vedere distintamente il nucleo. I loro granuli contengono istamina, eparina, leucotrieni e vari enzimi quali perossidasi, fosfatasi acida, arilsolfatasi. Svolgono funzione analoga a quella dei mastociti (principale differenza tra i due tipi cellulari \u00e8 la localizzazione: i mastociti sono infatti cellule residenti nei tessuti connettivi propriamente detti, soprattutto connettivi lassi). In seguito a stimolazione, che pu\u00f2 essere sia aspecifica che specifica (mediata dal riconoscimento di specifici antigeni, soprattutto da parte delle IgE) vanno incontro ad una degranulazione massiva con liberazione di istamina, che determina vasodilatazione e un aumento della permabilit\u00e0 vasale. In genere la vasodilatazione \u00e8 locale, ma in casi estremi pu\u00f2 essere generalizzata: in questo caso si pu\u00f2 avere uno shock anafilattico, che \u00e8 caratterizzato da un brusco calo della pressione arteriosa.\nGranulocitopoiesi.\nIl processo che porta alla formazione dei granulociti viene definita \"granulocitopoiesi\". Tutti i granulociti si sviluppano a partire dalla stessa cellula staminale mieloide di globuli rossi e piastrine, \"CFU-GEMM\" (unit\u00e0 formante colonie di granulociti, eritrociti, megacariociti e monociti). Questa cellula matura poi nella cellula staminale \"CFU-GM\" che, a sua volta, pu\u00f2 dare vita ai granulociti e ai monociti mediante due distinte vie di differenziazione. La durata media della vita \u00e8 di 12 giorni e durante questo tempo le cellule subiscono numerose modificazioni morfologiche (come la condensazione del nucleo, il suo cambio di forma e lo sviluppo dei diversi granuli) scandite da diversi stadi.\nStadi di sviluppo.\nI granulociti vanno incontro a 5 stadi:\nI mieloblasti, promielociti e mielociti sono precursori adibiti ad amplificazione e differenziazione, i metamielociti sono senza capacit\u00e0 replicativa e possono solo maturare, i granulociti fanno parte del componente midollare di riserva. Restano nel midollo per 6-10 ore, poi entrano in circolo e nei tessuti connettivi dove svolgeranno la loro funzione nell'arco di 1-2 giorni, durata del loro ciclo vitale."}
{"id": "61531", "revid": "70217", "url": "https://it.wikipedia.org/wiki?curid=61531", "title": "Agranulocita", "text": "Gli agranulociti sono un gruppo di globuli bianchi che comprende linfociti e monociti, chiamati cos\u00ec perch\u00e9 a differenza delle altre cellule del sistema immunitario non presentano, nel citoplasma, i caratteristici organuli costituiti di sostanze citotossiche e lesive.\nI primi distruggono gli agenti patogeni con la secrezione di anticorpi che legandosi all'antigene lo distruggono. Questi sono i linfociti B.\nI linfociti T distruggono gli antigeni con la lisi, avvelenandoli, o anche favorendo la proliferazione di linfociti B. Possono anche tenere la memoria di un antigene riconoscendolo le volte successive. I in Natural Killer che distruggono le cellule infette o cancerogene.\nI secondi invece fagocitano l'agente patogeno."}
{"id": "61532", "revid": "287204", "url": "https://it.wikipedia.org/wiki?curid=61532", "title": "Goddard Space Flight Center", "text": "Il Goddard Space Flight Center della NASA \u00e8 uno dei maggiori laboratori che riguardano le scienze dello spazio. \u00c8 situato a Greenbelt, nel Maryland (Stati Uniti). Il centro \u00e8 stato dedicato a Robert Goddard, padre della propulsione dei moderni razzi, ed \u00e8 stato inaugurato il 1\u00ba maggio del 1959.\nUna delle strutture pi\u00f9 importanti del Goddard Space Flight Center \u00e8 il Wallops Flight Facility, un centro di ricerca aeronautica situato non nelle vicinanze del centro (\u00e8 in Virginia) e antecedente al \"GSFC\", dato che fu costituito nel 1945 dalla NASA. \u00c8 uno dei centri principali della NASA per quanto riguarda gli studi dei programmi suborbitali."}
{"id": "61533", "revid": "1585677", "url": "https://it.wikipedia.org/wiki?curid=61533", "title": "Archita", "text": "Appartenente alla \"seconda generazione\" della scuola pitagorica, ne incarn\u00f2 i massimi principi secondo l'insegnamento dei suoi maestri Filolao (470 a.C.-390 a.C./380 a.C.) ed Eurito (V secolo a.C.). Archita \u00e8 considerato l'inventore della Meccanica razionale e il fondatore della Meccanica.\nBiografia.\nFiglio di Mesarco (o di Estieo o di Mnesagora, a seconda delle fonti), nacque a Taranto, citt\u00e0 della quale fu \"stratego massimo\" nella prima met\u00e0 del IV secolo a.C. proprio nel periodo in cui la citt\u00e0 raggiungeva l'apice del suo sviluppo economico, politico e culturale.\nArchita condusse una vita austera, improntata a uno stretto autocontrollo nel rispetto delle rigide regole della setta pitagorica, ma non priva di umana socievolezza: racconta Eliano che spesso quello s'intratteneva a scherzare con i figli dei suoi schiavi e con questi stessi non disdegnava di sedere assieme a banchetto.\nLa politica.\nAbile uomo politico, si tramanda che fosse stato nominato per sette volte stratego (\u03c3\u03c4\u03c1\u03b1\u03c4\u03b7\u03b3\u03cc\u03c2, \"strateg\u00f2s\") della citt\u00e0-stato di Taranto riuscendo ad essere un condottiero sempre vittorioso nelle sue battaglie. Probabilmente fu anche stratego \"autocrate\" (\u03b1\u1f50\u03c4\u03bf\u03ba\u03c1\u03ac\u03c4\u03c9\u03c1, \"autocrator\") della Lega italiota, ricostituitasi dopo la morte di Dionisio I di Siracusa, e che ebbe come sede Eraclea sotto l'effettivo controllo di Taranto.\nNon si sa se, nonostante il divieto della costituzione cittadina, fosse stato nominato consecutivamente; i suoi mandati vengono datati tra il II e il III viaggio (367-361) di Platone, quindi potrebbero essere stati ricoperti anche uno di seguito all'altro.\nAttu\u00f2 una politica di sviluppo che port\u00f2 Taranto a diventare la metropoli pi\u00f9 ricca e importante della Magna Grecia. Con l'edificazione di monumenti, templi e edifici diede nuovo lustro alla citt\u00e0. Potenzi\u00f2 il commercio stringendo relazioni con altri centri, come l'Istria, la Grecia, l'Africa.\nDurante il suo governo, si dedic\u00f2 allo sviluppo dell'economia favorendo l'agricoltura e insegnando egli stesso ai contadini i precetti per migliorare i raccolti. Spesso ricordava loro che Apollo non concesse altro a Falanto che fertili campi e amava ripetere:\nNel campo legislativo promulg\u00f2 diverse leggi per favorire una pi\u00f9 equa distribuzione delle ricchezze, basandola sui principi dell'armonia matematica.\nUomo di multiforme ingegno.\nSi interess\u00f2 di scienza, musica ed astronomia e studi\u00f2 matematica con Eudosso di Cnido (406 a.C.?-355 a.C.?)\nLa vastit\u00e0 di queste competenze in Archita si spiega con il fatto che la scuola pitagorica concepiva la matematica, o meglio l'aritmogeometria, fondamento della realt\u00e0 naturale e l'universo come un cosmo, ordinato cio\u00e8 secondo principi mistico-matematici dai quali si generava un'armonia musicale poich\u00e9 la musica stessa si basava su precisi rapporti matematici.\nNon a caso Archita \u00e8 stato il primo a proporre il raggruppamento delle discipline canoniche (l'aritmetica, la geometria, l'astronomia e la musica nel \"quadrivium\", l'ordinamento che Boezio riprese in epoca medievale).\nInfine, la partecipazione alla scuola pitagorica, configurata come una setta mistica, era riservata a spiriti eletti e implicava che gli iniziati che la frequentassero avessero disponibilit\u00e0 di tempo e denaro per trascurare ogni attivit\u00e0 remunerativa e che potessero dedicarsi interamente a complessi studi: da qui il carattere aristocratico del potere politico che i pitagorici esercitarono nella Magna Grecia fino a quando non furono sostituiti dai regimi democratici.\nL'amicizia con Platone.\nArchita conobbe Platone quando, intorno al 388 a.C., il filosofo ateniese soggiorn\u00f2 a Taranto nel suo primo viaggio verso Siracusa, dove ebbe un confronto piuttosto acceso con il tiranno Dionigi I sulla realizzazione di una possibile riforma filosofica del suo governo..\nL'amicizia con Archita fu preziosa per Platone quando nel 361 a.C., compiendo questi il suo terzo e ultimo viaggio in Sicilia nel tentativo di realizzare la sua riforma, il nuovo tiranno Dionigi il Giovane lo cacci\u00f2 dall'Acropoli facendolo vivere nella casa di Archedemo, vicino ai mercenari che mal lo sopportavano. Fu grazie ad Archita, il quale invi\u00f2 il tarantino pitagorico Lamisco a Siracusa per convincere l'amico Dionigi il giovane a liberare Platone, che il filosofo pot\u00e9 tornare ad Atene.\nLo stesso Platone raccont\u00f2 cos\u00ec quegli avvenimenti:\nArchita mor\u00ec a seguito di un naufragio probabilmente nel corso di operazioni di guerra nelle acque di fronte alla citt\u00e0 di Matinum (attuale Mattinata sul Gargano) e l\u00ec fu sepolto, come riferisce il poeta Orazio:\nPensiero.\nNonostante Archita sia vissuto dopo Socrate, viene considerato un continuatore dei filosofi presocratici, perch\u00e9 appartenne alla Scuola pitagorica e si mantenne aderente al pensiero di Pitagora, tant'\u00e8 che bas\u00f2 le proprie idee filosofiche, politiche e morali sulla matematica. Al riguardo, infatti, cos\u00ec recitano due suoi frammenti:\nAd Archita sono tradizionalmente attribuiti molti testi spuri, mentre sono sopravvissuti soltanto alcuni frammenti originali, conservati nelle opere di Ateneo e Cicerone e provenienti dai suoi discorsi morali, che delineano un filosofo pi\u00f9 originale nel suo pensiero etico rispetto alla dottrina pitagorica e piuttosto influenzato da quella platonica.\nMeccanica.\nArchita viene considerato l'inventore della Meccanica razionale e il fondatore della Meccanica. Si dice che abbia inventato due straordinarie apparecchiature meccaniche.\nUn'apparecchiatura era un uccello meccanico, la famosa \u00abcolomba di Archita\u00bb, l'altra sua invenzione era un sonaglio per bambini. Il primo \u00e8 descritto dallo scrittore e critico latino Aulo Gellio, e ne tent\u00f2 la ricostruzione uno studioso tedesco, Wilhelm Schmidt. Pare si trattasse d'una colomba di legno, vuota all'interno, riempita d'aria compressa e fornita d'una valvola che permetteva apertura e chiusura, regolabile per mezzo di contrappesi. Messa su un albero, la colomba volava di ramo in ramo perch\u00e9, apertasi la valvola, la fuoruscita dell'aria ne provocava l'ascensione; ma giunta ad un altro ramo, la valvola o si chiudeva da s\u00e9, o veniva chiusa da chi faceva agire i contrappesi; e cos\u00ec di seguito, sino alla fuoruscita totale dell'aria compressa.\nIl secondo giocattolo, la raganella, ebbe fortuna: \u00e8 ancora in uso e spesso si vede nelle fiere popolari di giocattoli. Nella forma originaria era costituita da una piccola ruota dentata fissata ad un bastoncino. Sulla ruota, da dente a dente, saltava una molla cui era congiunto un pezzo di legno. Aristotele consigliava questo giocattolo ai genitori perch\u00e9, divertendo e captando l'attenzione dei bambini, li distoglieva dal prendere e rompere oggetti domestici.\nSi dice anche che Archita abbia inventato la carrucola e la vite, anticipando Archimede, ma non si hanno conferme storiche a tale riguardo.\nMatematica.\nIl pi\u00f9 importante risultato ottenuto da Archita \u00e8 una soluzione tridimensionale del problema della duplicazione del cubo. Precedentemente, Ippocrate di Chio aveva ricondotto questo problema ad un problema di proporzionalit\u00e0: se \"a\" \u00e8 il lato del cubo che si vuole duplicare, allora il problema consiste nel trovare due valori \"x\" e \"y\" medi proporzionali tra \"a\" e \"2a\", ovvero tali che\nTrovati questi due valori, \"x\" rappresenta il lato del cubo con volume doppio. La costruzione geometrica utilizzata da Archita per risolvere questo problema \u00e8 uno dei primi esempi dell'introduzione del movimento in geometria: in esso si considera una curva, conosciuta come curva di Archita, generata dall'intersezione della superficie di un cilindro e di un semicerchio in rotazione rispetto a uno dei suoi estremi.\nArchita si dedic\u00f2 anche alla teoria delle medie, e diede il nome odierno alla media armonica (prima conosciuta come \"media sub-contraria\"). Inoltre, dimostr\u00f2 che tra due numeri interi che sono nel rapporto formula_2 non \u00e8 possibile trovare nessun altro intero che sia una media geometrica. Il risultato ha applicazione alla teoria delle scale musicali (vedi sotto).\nFisica.\nApuleio riporta un argomento di fisica trattato da Archita: la natura della riflessione della luce sopra uno specchio. Platone pensa che dai nostri occhi partano dei raggi luminosi che vanno a mescolarsi con quelli che colpiscono lo specchio. Archita concorda col fatto che i raggi partano dai nostri occhi, ma senza combinarsi con alcuna cosa.\nPi\u00f9 felici furono le sue deduzioni sul rumore. Egli cap\u00ec che provenivano dalle vibrazioni prodotte dall'urto dei corpi nell'aria. Da tale scoperta, formul\u00f2 l'ipotesi che anche i corpi celesti, dotati di continuo movimento, dovessero produrre rumore. Questo rumore per\u00f2, non sarebbe udibile dai sensi umani, essendo non intervallato, ovvero continuo nel tempo.\nMolto interessanti sono gli studi di carattere sperimentale che condussero a conoscere le cause che diversificano i suoni acuti dai gravi, diversit\u00e0 che sono in funzione della rapidit\u00e0 della vibrazione. Tanto pi\u00f9 rapida \u00e8 la vibrazione, tanto pi\u00f9 acuto \u00e8 il suono che ne proviene, e viceversa. Esperimenti furono eseguiti con flauti, zufoli, tamburelli, e si constat\u00f2 come anche la voce umana seguisse questo principio.\nMusica.\nNell'ambito della teoria musicale sviluppata dalla scuola pitagorica (ed esposta per la prima volta da Filolao), tre contributi sono sicuramente dovuti ad Archita.\nIl primo \u00e8 la teoria secondo cui l'altezza dei suoni \u00e8 determinata dalla loro velocit\u00e0 di propagazione. Secondo Archita, una bacchetta che oscilla pi\u00f9 velocemente (oggi diremmo con frequenza pi\u00f9 alta) produrrebbe un suono che si propaga con maggiore velocit\u00e0 nell'aria, e che di conseguenza \u00e8 percepito come \"pi\u00f9 alto\", rispetto a una bacchetta che oscillasse pi\u00f9 lentamente. Questa teoria, per quanto non corretta dal punto di vista fisico e percettivo, rappresenta il primo tentativo di attribuire parametri quantitativi alla propagazione del suono, e fu ripresa da molti autori successivi (inclusi Platone e Aristotele).\nIl secondo contributo \u00e8 di natura specificamente matematica. Archita conosceva la relazione fra intervalli musicali e frazioni che conduce alla costruzione della scala pitagorica. Uno dei problemi teorici connessi a quella costruzione era il perch\u00e9 gli intervalli dovessero essere progressivamente suddivisi secondo quelle particolari proporzioni, anzich\u00e9 suddividere semplicemente ogni intervallo in due sottointervalli uguali. Per comprendere la natura del problema si deve ricordare che per definizione gli intervalli musicali si compongono \"moltiplicando\" fra loro i rapporti corrispondenti (ad esempio, l'ottava 2:1 si pu\u00f2 ottenere componendo una quinta 3:2 con una quarta 4:3, infatti 3:2 x 4:3 = 2:1). Quindi per suddividere un intervallo a:b in due parti uguali si deve trovare il \"medio proporzionale\" fra a e b, ossia il numero x tale che a:x = x:b (ci\u00f2 equivale a cercare la radice quadrata del rapporto a:b). Archit\u00e0 osserv\u00f2 che l'intervallo di doppia ottava (4:1) si pu\u00f2 suddividere in due sottointervalli uguali (rappresentati dal rapporto 2:1), ma dimostr\u00f2 matematicamente che nessun rapporto del tipo \"superparticulare\" formula_3 - genere a cui appartengono tutti gli intervalli fondamentali della scala pitagorica (2:1, 3:2, 4:3, 9:8) - ammette un medio proporzionale fra i numeri interi: quindi nessuno di quegli intervalli pu\u00f2 essere suddiviso in due parti uguali (se si mantiene l'ipotesi che ogni intervallo musicale corrisponda a un rapporto fra numeri interi).\nInfine, Archita descrisse la costruzione delle scale musicali nei tre generi \"diatonico, cromatico\" ed \"enarmonico\". Diversamente dalla scala pitagorica, il tetracordo diatonico proposto da Archita \u00e8 formato dai rapporti 9:8, 8:7 e 28:27 (quello pitagorico contiene invece due intervalli di tono uguali, 9:8, e un semitono di 256:243). Nel tetracordo cromatico di Archita figurano gli intervalli 5:4, 36:35 e 28:27, e in quello enarmonico gli intervalli 32:27, 243:224 e 28:27. Questi valori sono riportati da Claudio Tolomeo, che (a distanza di oltre 500 anni) afferma che Archita si bas\u00f2 sulla necessit\u00e0 teorica di descrivere tutti gli intervalli \"consonanti\" con rapporti \"superparticulari\" (e tuttavia nel tetracordo enarmonico figurano rapporti che non appartengono a quel genere). Gli studiosi moderni hanno invece ipotizzato che Archita avesse voluto descrivere matematicamente le scale musicali effettivamente in uso nella pratica a lui contemporanea, sulla base dell'osservazione diretta delle tecniche di accordatura usate dai musicisti.\nArchita si propose di superare il problema dei commi musicali. Afferm\u00f2 che l'ottava poteva essere divisa in 12 semitoni uguali ed indic\u00f2 un divisore che ne consentisse la partizione, cio\u00e8 un numero prossimo ad un terzo di \u043b. In effetti il divisore dell'ottava della scala temperata, la radice dodicesima di 2 =1,0594630943592\u2026. \u00e8 prossima a \u043b/3=1,0471975 postulato sia da Archita che da Aristosseno. La divisione dell'ottava a cui Archita pervenne \u00e8 la seguente: \u043b/3, \u041b 4/11, \u041b 3/8, \u041b 2/5, \u041b 3/7, \u041b 5/11, \u041b 9/19, \u043b/2 , \u041b 7/13, \u041b 4/7,\u041b 3/5\n\u041b 7/11, nell'ordine: seconda minore, seconda maggiore, terza minore, terza maggiore, quarta giusta, quarta eccedente, quinta giusta, sesta minore, sesta maggiore, settima minore, settima maggiore, ottava. Il divisore proposto da Archita porta a differenze con la scala temperata dell'ordine delle decine di centesimi di semitono.\nAstronomia.\n\u00c8 trattata da Archita in un passo di Eudemo da Rodi nel suo commento alla \"Fisica\" di Aristotele, nel quale si discute il problema della dimensione dell'universo. Per Archita l'universo \u00e8 infinito, poich\u00e9, egli dice :"}
{"id": "61537", "revid": "125638718", "url": "https://it.wikipedia.org/wiki?curid=61537", "title": "ACID", "text": "Nell'ambito dei database, ACID deriva dall'acronimo inglese Atomicity, Consistency, Isolation, e Durability (Atomicit\u00e0, Coerenza, Isolamento e Durabilit\u00e0) ed indica le propriet\u00e0 logiche che devono avere le transazioni.\nDescrizione.\nAffinch\u00e9 le transazioni operino in modo corretto sui dati \u00e8 necessario che i meccanismi che le implementano soddisfino queste quattro propriet\u00e0:\nNei sistemi di DBMS le transazioni vengono processate dal transaction processing. Una query (ovvero un'interrogazione alla base di dati) ed altre azioni vengono raggruppate in una transazione che deve essere eseguita \"atomicamente\", isolatamente dalle altre e comportando eventualmente una modifica permanente del database. Tale comportamento \u00e8 assicurato dal \nIsolamento.\nSono previsti quattro livelli di isolamento:\nConcurrency Control Manager o WorkSpace Privato.\nLa transazione effettua le modifiche su una copia della risorsa database. Se essa non termina con successo la copia viene distrutta, altrimenti le modifiche fatte sulla copia vengono rese permanenti attraverso l'operazione di commit. Il sistema ne garantisce in questo modo l\"'atomicit\u00e0\".\nLe transazioni devono essere eseguite in isolamento le une dalle altre ma spesso molte transazioni vengono eseguite concorrentemente nello stesso sistema. Il concurrency control manager si assicura che le singole azioni delle varie transazioni vengano eseguite in un ordine tale da non interferire le une con le altre (\"isolamento\"). \nIl Concurrency Control Manager viene realizzato tramite due istruzioni primitive:\nLa serie dei lock viene memorizzata nella lock table (sezione del DBMS apposita). Il concurrency control manager ha anche il compito di risolvere i deadlock causati dai lock facendo abortire una o pi\u00f9 transazioni.\nPer prevenire i lock e gestire al meglio le transazioni si introduce il concetto di scheduler. Lo scheduler ha il compito di garantire l'isolamento, accogliere una transazione ed assegnarle un identificatore unico, chiedere al buffer manager del DBMS di leggere/scrivere sul database secondo una particolare sequenza.\nLogging / Recovery Manager.\nPer assicurare persistenza dei dati del database anche in caso di crash (p.e. stalli nell'accesso delle transazioni alla risorsa), ogni modifica al database viene registrata separatamente sul disco. \nIl log manager registra queste modifiche per consentire in qualsiasi momento (in seguito ad un crash) al recovery manager di ripristinare il database in uno stato coerente. \nIl \"log manager\" scrive i suoi dati attraverso il Buffer Manager ma prima di continuare si assicura che siano stati effettivamente scritti su disco. \"Timestamping\" associa ad ogni transazione e ad ogni risorsa una marca temporale con la quale consentire e controllare l'accesso delle transazioni alle risorse del database."}
{"id": "61546", "revid": "536103", "url": "https://it.wikipedia.org/wiki?curid=61546", "title": "Abbazia di Westminster", "text": "La collegiata di San Pietro in Westminster (in inglese: \"Collegiate Church of Saint Peter in Westminster\") presso labbazia di Westminster (in inglese: \"Westminster Abbey\"), per sineddoche con lo stesso nome di quest'ultima, \u00e8 il pi\u00f9 importante luogo di culto gi\u00e0 cattolico e poi anglicano di Londra dopo la cattedrale di San Paolo, sede delle incoronazioni dei sovrani d'Inghilterra e di sepoltura di personaggi anglicani importanti. Essa, a causa della sua funzione, non \u00e8 soggetta all'autorit\u00e0 diocesana ed \u00e8 una chiesa proprietaria della monarchia britannica (\"Royal peculiar\").\nSi trova a Westminster, Londra, a ovest del palazzo di Westminster, sede del parlamento. Fu chiamata cos\u00ec per distinguerla da quella di \"St. Mary of the Graces\" (Santa Maria delle Grazie) situata a est (Eastminster), sede di un monastero cistercense.\nL'Abbazia \u00e8 un sito patrimonio dell'umanit\u00e0 UNESCO.\nA poca distanza sorge la cattedrale cattolica di Westminster, assai pi\u00f9 recente, con la quale l'abbazia non va confusa.\nStoria.\nL'Abbazia di Westminster fu costruita tra il 1045 e il 1050 da Edoardo il Confessore che ne intraprese la costruzione per mantenere fede a un voto che aveva fatto mentre si trovava ancora in esilio in Normandia: Se la sua famiglia avesse riavuto il trono d'Inghilterra, egli avrebbe compiuto un pellegrinaggio a Roma.\nQuando divent\u00f2 re, gli fu impossibile lasciare il paese, mand\u00f2 allora un messaggero al pontefice chiedendo di essere dispensato dal voto, il papa sostitu\u00ec il voto nell'impegno a costruire un monastero dedicato a san Pietro. Edoardo individu\u00f2 un sito dove prima esisteva il culto a San Pietro, a Thorney Island sul Tamigi. Si trattava del luogo dove nel 616 era stato costruito un piccolo santuario dopo che un pescatore aveva avuto una visione di San Pietro. Da allora ogni anno, il 29 giugno i pescatori del Tamigi portano in dono a san Pietro un salmone, che viene ricevuto dall'abate di Westminster. Attorno al 970, san Dunstano vi costru\u00ec un convento di monaci benedettini cui fu affidata la cura del santuario.\nNel 1045, re Edoardo aggiunse una grande donazione di terreni attorno e inizi\u00f2 la costruzione di una grandiosa chiesa in stile romanico che fu consacrata il 28 dicembre del 1065. Nel 1245 fu ricostruita in stile gotico. Nel 1376 la navata fu completamente rifatta dall'architetto Henri Yevele, che cur\u00f2 anche la costruzione della Torre di Londra e del Palazzo di Westminster.\nFra il 1503 e il 1519, durante i regni di Enrico VII e di Enrico VIII, venne costruita la Lady Chapel, chiamata oggi \"cappella Enrico VII\". Il Rinascimento influenz\u00f2 la costruzione di questa parte dell'abbazia e vi lavorarono artisti italiani, come lo scultore Pietro Torrigiano. Nel 1540 i monaci benedettini dovettero lasciare il monastero a causa della riforma anglicana. Il monastero cattolico venne rifondato da Maria la Sanguinaria, ma venne nuovamente dissolto da Elisabetta I.\nNella chiesa abbaziale, dal 1066, iniziando con Aroldo II d'Inghilterra cognato di Edoardo il Confessore, si sono svolte tutte le incoronazioni dei reali, tranne Edoardo V ed Edoardo VIII, e dove sono sepolti gran parte dei sovrani fino al 1760.\nPregiate sono le 10 campane dell'abbazia, in tonalit\u00e0 di Re3, famose per aver suonato a tutti gli eventi storici della famiglia reale.\nIl 6 settembre 1997, vi furono celebrati i funerali di Lady Diana, principessa del Galles vittima di un incidente automobilistico sotto il tunnel del Pont de l'Alma a Parigi.\nIl 9 aprile 2002, vi furono celebrati i funerali della \"Regina Madre\" - Elizabeth Bowes-Lyon, ultima regina d'Irlanda e imperatrice d'India.\nDescrizione.\nEsterno.\nLa facciata principale della collegiata di San Pietro in Westminster \u00e8 orientata verso ovest ed \u00e8 stata costruita nel XV secolo. Preceduta da un sagrato recintato da una cancellata in ferro battuto, \u00e8 stretta fra le due torri campanarie, costruite tra il 1722 e il 1745 dall'architetto inglese Nicholas Hawksmoor in stile gotico, che ospitano il concerto di campane in Re maggiore, fuso nel 1971; la campana pi\u00f9 grande pesa 1544 kg. Al centro della facciata si trova il portale strombato, affiancato dalle statue della \"Verit\u00e0\", della \"Giustizia\", della \"Misericordia\" e della \"Pace\". Sopra di esse, entro una galleria vi sono le statue di dieci martiri cristiani del XX secolo: da sinistra, Massimiliano Maria Kolbe, Manche Masemola, Janani Luwum, Elisabetta d'Assia-Darmstadt, Martin Luther King, \u00d3scar Romero, Dietrich Bonhoeffer, Esther John, Lucian Tapiedi, Wang Zhiming. Al centro della facciata si apre una grande polifora ogivale, chiusa da una vetrata policroma.\nLa facciata del braccio sinistro del transetto, invece, \u00e8 a salienti, ispirata ai modelli francesi. Nella parte inferiore, si aprono i tre grandi portali strombati (quello di sinistra \u00e8 murato), ognuno dei quali \u00e8 sormontato da una ghimberga; sopra i portali vi sono delle trifore e, pi\u00f9 in alto, una loggia che si apre con bifore. In corrispondenza della navata centrale del transetto,si trova il grande rosone circolare; la facciata del transetto termina, in alto, con un timpano triangolare decorato con motivi gotici; ai lati vi sono gli archi rampanti di sostegno, presenti anche a sostegno delle tre navate.\nInterno.\nL'interno della collegiata di San Pietro \u00e8 a croce latina ed \u00e8 a tre navate, con una lunghezza di 156 metri ed una larghezza complessiva di 34 metri; la volta della navata centrale, risalente al 1506, raggiunge i 32 metri.\nDal portale occidentale si accede alla chiesa: subito si incontra la\" Cappella di San Giorgio\", un tempo battistero e ora dedicata ai caduti della prima guerra mondiale. Sulla sinistra \u00e8 visibile quello che \u00e8 considerato il pi\u00f9 antico ritratto di un sovrano inglese giunto fino a noi: vi \u00e8 raffigurato Riccardo II e risale al XIV secolo. Nella navata destra si incontra subito una lapide posta sul pavimento in onore del fondatore dello scautismo Robert Baden-Powell, morto nel 1941, e di sua moglie Olave. Seguono la Panca Abbot e una serie di busti e rilievi raffiguranti vari personaggi inglesi.\nLungo la navata centrale, appena entrati nella chiesa, si vede la \"tomba del Milite Ignoto\" e, poco pi\u00f9 avanti, una lapide ricorda Winston Churchill. Pi\u00f9 avanti sono collocate le tombe di alcuni architetti del XIX secolo e dell'esploratore David Livingstone. Di seguito altre tombe di artisti e militari che si distinsero nelle campagne coloniali indiane.\nNella navata di sinistra spicca il monumento di William Pitt il Giovane. Tutto il transetto, a destra e a sinistra dell'altare maggiore, \u00e8 occupato dalle sepolture di personaggi storici, tra cui alcuni santi.\nNell\"'Angolo dei Poeti\" sono visibili le tombe o le commemorazioni di alcuni letterati e poeti inglesi o britannici come Shakespeare, Browning, Chaucer, Dickens e Kipling. Tra le vetrate e le lapidi commemorative di poeti e scrittori sepolti altrove, vi \u00e8 quella dell'irlandese Oscar Wilde.\nL'altare maggiore, opera di Sir Gilbert Scott, \u00e8 sovrastato da un mosaico in vetro raffigurante l\"Ultima cena\". Dietro l'altare maggiore si trovano le Cappelle Reali, delle quali la principale \u00e8 quella dedicata a Enrico VII, a tre navate con una corona di cappelle. Complessivamente la cappella raccoglie un centinaio di tombe, quasi tutte di sovrani d'Inghilterra. La statua di Edoardo III, visibile nel museo, \u00e8 invece la pi\u00f9 antica statua europea in legno del sovrano.\nNella chiesa abbaziale \u00e8 conservata la \"sedia di re Edoardo\" (King Edward's chair o St. Edward's chair), il trono sul quale si siedono i sovrani nell'ambito della loro incoronazione, che si tiene tradizionalmente in questo luogo sin dal Natale del 1066, giorno dell'incoronazione di Guglielmo il Conquistatore.\nNell'Abbazia si trovano inoltre anche due scuole, la Westminster School, fondata dai Benedettini nel 1179, e la scuola del coro, la Scuola del Coro dell'Abbazia di Westminster dove studiano da interni i ragazzi del Coro dell'Abbazia di Westminster.\nOrgani a canne.\nNella chiesa si trovano tre organi a canne.\nLo strumento principale \u00e8 collocato in due corpi contrapposti ai lati dello jub\u00e9, al di sopra del quale vi \u00e8 la consolle. Esso venne costruito dalla ditta organaria inglese Harrison &amp; Harrison ed in seguito dalla stessa restaurato ed ampliato pi\u00f9 volte; vennero riutilizzati il materiale fonico del precedente organo, realizzato da Wills nel 1848, e le sue casse, edificate nel 1895 su progetto di John Loughborough Pearson. Esso dispone di 105 registri su cinque manuali e pedali, ed \u00e8 a trasmissione elettrica.\nL'organo positivo da continuo a cassapanca venne realizzato nel 1994 dalla ditta Kenneth Tickell and Co. ed ha 5 registri ed \u00e8 a trasmissione meccanica.\nNella cappella assiale vi \u00e8 un organo donato nel 2012 dal Lord sindaco di Londra alla regina Elisabetta II in occasione del suo giubileo di diamante; \u00e8 opera della ditta Manders, \u00e8 ispirato agli organi positivi inglesi di epoca barocca ed ha 11 registri."}
{"id": "61552", "revid": "1305887", "url": "https://it.wikipedia.org/wiki?curid=61552", "title": "Abadir", "text": "Abadir \u00e8 un termine probabilmente di origine fenicia che indicava alcune pietre di forma cilindrica che si dicevano essere cadute dal cielo; queste pietre, oggetto di molte superstizioni, venivano venerate e avevano un proprio culto. Si diceva anche che fosse la pietra che Rea, moglie del dio Crono, ingannando il marito, gli diede da mangiare per impedirgli di divorare il figlio Zeus.\nEquivalente al betilo, rappresenta la \"pietra sacra\" venerata come esser la sede della divinit\u00e0; come la pietra di Pessinunte, immagine della Grande Madre, la Dea della Frigia Cibele e del tutto simile alla deit\u00e0 di origine romana Termine.\nNella mitologia.\nSecondo la leggenda, quando Rea partor\u00ec Zeus, suo marito Crono le ordin\u00f2 di consegnargli il neonato, in modo da mangiarlo, come aveva fatto coi precedenti, dato che un oracolo aveva predetto che sarebbe stato scalzato dal suo trono di re degli dei da uno dei suoi figli. \nA differenza delle altre volte, per\u00f2, Rea non obbed\u00ec al marito, dandogli invece una pietra avvolta tra le fasce (un abadir) come fosse un bambino, mentre Zeus veniva nascosto in una grotta di Creta. Crono non si accorse del trucco e pens\u00f2 di aver mangiato anche Zeus.\nQuando Zeus, una volta cresciuto, venne assunto sotto false spoglie come coppiere degli dei, diede un giorno al padre una pozione speciale che gli vece vomitare i suoi fratelli, Ade e Poseidone, che uscirono adulti ed integri, insieme alla pietra.\nQuesta pietra, che aveva permesso a Zeus di diventare re degli dei, fu da quel momento venerata come una reliquia, conservata nel tempio di Apollo a Delfi, e cosparsa di olio, sangue e vino."}
{"id": "61554", "revid": "919135", "url": "https://it.wikipedia.org/wiki?curid=61554", "title": "Sistema numerico decimale", "text": "Per sistema numerico decimale si intende il sistema di numerazione posizionale a base 10 che, per rappresentare i numeri, utilizza dieci cifre da 0 a 9 (0 1 2 3 4 5 6 7 8 9). In senso matematico stretto, un sistema decimale \u00e8 un sistema con una base costituita da dieci elementi, che non necessariamente deve essere posizionale (ad esempio il sistema romano o l'attuale sistema cinese). \nDescrizione.\nPrima dei Greci della \"tetraktys\" di Pitagora, gi\u00e0 i Sumeri e le popolazioni indoeuropee facevano uso di una numerazione in base dieci, molto prima che fossero effettivamente inventate le cifre, e certamente molto prima che si diffondesse la scrittura posizionale.\nIl successo di questa particolare base di numerazione \u00e8 dovuto certamente a varie cause:\nIn epoca pi\u00f9 moderna, il sistema numerico decimale \u00e8 stato senza dubbio il maggior fattore strutturale per l'introduzione (con la rivoluzione francese) e la successiva diffusione del sistema internazionale di unit\u00e0 di misura, in cui tutte le principali unit\u00e0 di misura hanno multipli e sottomultipli corrispondenti a potenze positive e negative di 10."}
{"id": "61557", "revid": "177966", "url": "https://it.wikipedia.org/wiki?curid=61557", "title": "Apollo 5", "text": "L'Apollo 5 fu una missione spaziale statunitense facente parte del Programma Apollo. In particolare fu la prima con a bordo il \"Modulo Lunare\" (\"LM\" o \"Lem\"), che sarebbe successivamente servito per far atterrare l'uomo sulla Luna. L'Apollo 5, come l'Apollo 4 non aveva equipaggio, ma serv\u00ec a testare il LM, e in particolare il suo sistema propulsivo. Il motore di discesa del LM fu il primo razzo a potenza regolabile usato nello spazio.\nVenne lanciato il 22 gennaio del 1968, alle 22:48:09 UTC dal \"Complex 37B\" del John F. Kennedy Space Center.\nRitardi.\nCome l'Apollo 4, anche questa missione sub\u00ec diversi ritardi sulla tabella di marcia, dovuti principalmente al Modulo Lunare. Bench\u00e9 non fossero ritardi programmati, erano giustificati dal fatto che nessuno, prima d'allora, aveva mai progettato una navicella spaziale in grado di atterrare sulla Luna con esseri umani a bordo.\nInizialmente il lancio dell'Apollo 5 era stato programmato per l'aprile del 1967, con la speranza di consegnare la navicella pronta a Cape Canaveral nel settembre del 1966. Invece iniziarono i ritardi. Bench\u00e9 il progetto fosse stato completato da tempo, i componenti della navicella erano risultati difficili da fabbricare. Inoltre i motori principali iniziavano a dare problemi: il motore di discesa non si accendeva uniformemente, mentre quello di ascesa aveva difficolt\u00e0 di assemblaggio e saldatura.\nAlla fine questi problemi vennero superati, ma occorsero parecchi mesi e il Modulo Lunare fu consegnato a \"Cape Canaveral\" solo il 23 giugno 1967 a bordo del Super Guppy. Dopo ulteriori quattro mesi di prove e aggiustamenti, il modulo lunare fu finalmente assemblato al razzo vettore Saturn IB il 19 novembre.\nIl 17 dicembre 1967 fall\u00ec un test sul LM: una finestra del LM-5 (il modulo lunare \"Eagle\" dell'Apollo 11) si frantum\u00f2 durante il test iniziale di pressurizzazione della carlinga, che avrebbe dovuto reggere i 3,9 newton/cm\u00b2. Invece sia le finestre interne che quelle esterne e pure la copertura di plexiglas della finestra di destra si frantumarono quando la pressione raggiunse i 3,5 Newton/cm\u00b2.\nIl 28 dicembre 1967 venne presa la decisione di sostituire le finestre di vetro con altre in alluminio, per precauzione contro possibili incidenti come quello verificatosi durante il test del LM-5.\nIl volo.\nIl razzo vettore dell'Apollo 5 fu un Saturn IB, pi\u00f9 piccolo di un Saturn V, ma comunque in grado di trasportare la navetta Apollo in orbita terrestre. Il Saturn IB AS-204 utilizzato in questa missione era quello inizialmente destinato all'Apollo 1. Poich\u00e9 rimase indenne dall'incendio che cost\u00f2 la vita ai tre astronauti dell'Apollo 1, fu deciso di riutilizzarlo. L'incidente era avvenuto nel Complex 34, cos\u00ec il Saturn venne smontato e riassemblato al Complex 37B, da dove sarebbe partito l'Apollo 5.\nIl modulo lunare a bordo difettava di due grosse caratteristiche per andare sulla Luna: non aveva finestre trasparenti e nemmeno l'impianto per atterrare. Questo fu deciso per poter accorciare i tempi di consegna. Il modulo lunare dell'Apollo 5 non aveva bisogno di queste caratteristiche, dato che doveva solo entrare in orbita e non aveva equipaggio. Cos\u00ec furono installate, prima del volo, delle placche di alluminio. Il razzo, inoltre, era privo del \"launch escape system\" e per questo era alto solo 55\u00a0m.\nFinalmente il 22 gennaio 1968, con circa otto mesi di ritardo sulla data pianificata, l'Apollo 5 si alz\u00f2 poco prima del tramonto. Il Saturn IB funzion\u00f2 perfettamente e port\u00f2 il secondo stadio con il LM in un'orbita di 163 x 222\u00a0km. Il modulo lunare si separ\u00f2 dal razzo 45 minuti dopo, comp\u00ec due orbite e accese i motori di discesa, che rimasero accesi per soli 4 secondi anzich\u00e9 i 39 programmati. L'accensione era destinata a simulare il rallentamento per la discesa verso la superficie lunare, ma venne prematuramente interrotta a causa della programmazione eccessivamente prudente del software di volo.\nIl controllo a terra decise di muoversi verso un programma alternativo: spense il computer di guida ed inizi\u00f2 una sequenza automatica programmata nel computer di bordo. Quest'ultimo utilizz\u00f2 i motori di discesa (DPS) per altre due volte.\nDopo quattro orbite la missione era conclusa e i due stadi vennero lasciati precipitare nell'Oceano Pacifico, qualche centinaio di chilometri a sud est di Guam. Lo stadio di ascesa del LM (1968-007A) precipit\u00f2 il 24 gennaio, mentre quello di discesa (1968-007B) il 12 febbraio 1968."}
{"id": "61559", "revid": "108546850", "url": "https://it.wikipedia.org/wiki?curid=61559", "title": "Cotswolds", "text": "Cotswolds, anche Cotswold Hills, sono una catena collinare situata nell'area centrale dell'Inghilterra.\nSono delimitate a nord dal fiume Avon, a est dalla citt\u00e0 di Oxford, a ovest da Cheltenham e a sud dalla valle del Tamigi.\nLe colline Cotswolds occupano parte delle contee di Oxfordshire, Gloucestershire, Wiltshire, Somerset, Warwickshire e Worcestershire. La maggior parte ricade nel territorio del Gloucestershire.\nLa maggior elevazione \u00e8 Cleeve Hill di 330 metri di altezza.\nNel 1966 sono state dichiarate \"Area of Outstanding Natural Beauty\" una certificazione delle aree di interesse naturalistico nel Regno Unito."}
{"id": "61563", "revid": "84184", "url": "https://it.wikipedia.org/wiki?curid=61563", "title": "Brahman", "text": "Brahman (devan\u0101gar\u012b \u092c\u094d\u0930\u0939\u094d\u092e\u0928\u094d, lett. \"sviluppo\") \u00e8 un termine sanscrito all'origine di molteplici significati nelle religioni vedica, brahmanica e induista.\nDifferenti significati del termine \"Brahman\".\nIl termine sanscrito \"Brahman\" possiede differenti significati:\nDa notare che nelle quattro raccolte degli \"inni\" dei \"Veda\" l'\"origine primordiale\" viene indicata con il termine \"Tat\" (Quello) e non ancora con il termine \"Brahman\":\nNei \"Veda\" il termine \"brahman\" richiama esclusivamente l'attivit\u00e0 sacerdotale e quindi la sua forma \"maschile\", ad esempio nel \"\u1e5agveda\" (X, 141,3) \"Brahman\" \u00e8 il nome di B\u1e5bhaspati in qualit\u00e0 di sacerdote degli Dei.\nOrigine del termine.\nNumerosi studiosi si sono occupati di ricostruire l'origine del termine \"brahman\":\n\"Brahman\" e \"Brahmodya\" nella prima cultura vedica e nei \"Br\u0101hma\u1e47a\".\nSecondo Jean C. Heesterman il tema del \"Brahman\" \u00e8 collegato, nelle quattro raccolte degli inni dei \"Veda\" alla contesa verbale, ovvero al rito del \"Brahmodya\" propria della cultura vedica con particolare riferimento al sacrificio del cavallo (\"a\u015bvamedha\"). In questo contesto, prima del sacrificio i due officianti si sfidavano con domande enigmatiche, colui che riusciva a risolverle affermava di s\u00e9 stesso:\nHeesterman ricorda come queste contese non erano affatto pacifiche, il concorrente che insisteva a sfidare il vincitore con ulteriori enigmi avrebbe pagato con la sua testa i suoi affronti.\nQuindi il termine \"Brahman\" originerebbe da una figura sacerdotale dell'India vedica vincitore nelle gare sacrificali poetico-enigmatiche. Con l'ingresso della letteratura in prosa dei \"Br\u0101hma\u1e47a\" si osserva, a partire dal X secolo a.C., un radicale cambiamento: al rituale agonistico si sostituisce il rituale rigidamente codificato e pacifico.\nNel contesto dei \"Br\u0101hma\u1e47a\" il \"Brahman\" da espressione dell'\"enigma cosmico\" oggetto di competizione sacerdotale, diviene la stessa formula sacrificale oggettiva e trascendente che si concretizza nel rituale.\nCome evidenzia David M. Knipe la divinit\u00e0 che incarna e centralizza questo processo nei \"Br\u0101hma\u1e47a\" \u00e8 Praj\u0101pati che lega l'antico Puru\u1e63a vedico, ovvero colui che istituisce il sacrificio, l'impersonale \"Brahman\" (potere della formula sacra) e infine il dio personale Brahm\u0101.\nCos\u00ec il \"\u1e5agveda\" (X,90,7-8):\nCos\u00ec, ad esempio, il \"Sam\u0101vidh\u0101na Br\u0101hma\u1e47a\" (I,1,3)\nSylvain L\u00e9vi osserva:\nIl \"Brahman\" nelle \"Upani\u1e63ad\".\nNato come sostantivo maschile negli inni dei \"Veda\" per indicare sia le figure sacerdotali che durante il sacrificio competitivo esprimono dei \"mantra\" enigmatici sul cosmo che lasciano non espressa la risposta sia le stesse espressioni enigmatiche, nei \"Br\u0101hma\u1e47a\", il \"brahman\" (sostantivo neutro) diviene il \"mantra\" rituale codificato, e il suo potere, che deve essere semplicemente appreso e conservato a memoria dal brahmano e recitato durante i riti.\nCon le \"Upani\u1e63ad\" si passa ad indagare la natura di questo \"Brahman\" che diviene l'origine di ogni cosa, l'Assoluto: \nE che si identifica con il principio individuale, l\"'\u0101tman\":\nEsso \u00e8 illimitato e inconcepibile:\nEsso \u00e8 l\"'O\u1e43\":\nLa forma personale del \"Brahman\" (\"Brahman Sagu\u1e47a\").\nCon il progressivo sviluppo di approfondimenti teologici il \"Brahman\" impersonale indifferenziato (\"nirdva\u1e43dva\") divenne oggetto di un processo di personalizzazione in divinit\u00e0 specifiche, principalmente nella figura dei deva Vi\u1e63\u1e47u e \u015aiva.\nUn paragone con altre religioni.\nAlexandre Saint-Yves d'Alveydre propone questa interessante assonanza del nome con quello di Abramo affermando che: \u201cAbraham \u00e8, come Brahm\u00e2, il Patriarca dei Limbi e del Nirvana... I Brahmi dicono \"estinguersi in Brahm\u00e2\", cos\u00ec come gli Ebrei dicono \"addormentarsi nel seno di Abramo\", vale a dire ritornare nei Limbi.\u201d"}
{"id": "61565", "revid": "123712306", "url": "https://it.wikipedia.org/wiki?curid=61565", "title": "Ceo", "text": ""}
{"id": "61566", "revid": "125226052", "url": "https://it.wikipedia.org/wiki?curid=61566", "title": "Romanzo storico", "text": "Il romanzo storico \u00e8 un'opera narrativa ambientata in un'epoca passata, della quale ricostruisce l'atmosfera, gli usi, i costumi, la mentalit\u00e0 e la vita in generale, cos\u00ec da farli rivivere al lettore. Pu\u00f2 contenere personaggi realmente esistiti, oppure una mescolanza di personaggi storici e di invenzione. \nDal momento che presenta una parte di invenzione e una parte di realt\u00e0 storica, quello del romanzo storico \u00e8 un genere \u201cibrido\u201d, se non costituisce addirittura un ossimoro letterario. Lo statuto del genere si basa su una sorta di promessa implicita da parte dello scrittore: quella di limitare la propria libert\u00e0 inventiva, sottoponendola al vincolo della verit\u00e0 storica. Il lettore sa di non trovarsi davanti a un trattato di storiografia, eppure non mancher\u00e0 di chiedersi quanta parte di verit\u00e0 ci sia nei fatti narrati; per fruire dell'opera, dovr\u00e0 scegliere di fidarsi della voce del suo autore.\nNascita e primi sviluppi.\nIl romanzo storico \u00e8 un genere tipicamente romantico, che nacque e conobbe una grande espansione durante l'Ottocento. In quel secolo la narrativa conquist\u00f2 una posizione preminente sulle altre forme letterarie; la narrativa di ambientazione storica in particolare ricevette un forte impulso da una serie di fattori. La crescente affermazione del pensiero e del metodo scientifico favor\u00ec il rinnovamento degli studi storici e un forte interesse per le discipline storiche. Sul piano filosofico si andava affermando l'idea che il concatenarsi degli eventi nel tempo, lungi dall'essere casuale, obbedisca a una logica precisa; anche a causa delle grandi guerre, si inizi\u00f2 a concepire l'esistenza dell'individuo come qualcosa di fortemente condizionato dalla storia. Inoltre il romanticismo e i sentimenti nazionalisti fecero leva sulla rievocazione della passata grandezza dei popoli e accrebbero il senso storico degli scrittori; i rivoluzionari accadimenti storico-politici del secolo si nutrirono cos\u00ec di una narrativa in grado di fornire figure esemplari del passato alle quali ispirarsi.\nPrima dell'Ottocento, naturalmente, nel romanzo e anche nella drammaturgia erano gi\u00e0 state utilizzate ambientazioni storiche: basti pensare ad alcuni drammi di Shakespeare, che analizzavano la crisi del sistema feudale e l'autodistruzione cui si stava votando l'aristocrazia; vi sono esempi di romanzi detti \u201cstorici\u201d anche nel Seicento italiano, come il \"Demetrio Moscovita\" del ferrarese Maiolino Bisaccioni, pubblicato a Venezia nel 1639. Nel Settecento si erano avuti i grandi romanzi realistico-sociali (per l'Inghilterra Daniel Defoe, Samuel Richardson, Henry Fielding) che avevano raffigurato i caratteri della contemporaneit\u00e0, ma sembrava difficile per gli autori rendere efficacemente le ambientazioni passate. Jonathan Swift, Voltaire e Diderot avevano ambientato le vicende dei loro romanzi satirici in tempi e luoghi indeterminati, che tuttavia rispecchiavano i tratti essenziali della Francia e dell'Inghilterra della loro epoca.\nInoltre, nei generi pre-romantici (picaresco e gotico su tutti) la storia era sostanzialmente un elemento statico, non produttivo dell'azione romanzesca e rappresentava pi\u00f9 che altro lo scenario di fondo sul quale si muovevano i personaggi. Nel romanzo ottocentesco, invece, la storia entra in scena da protagonista e lo studio e la documentazione sugli eventi storici diventa pratica complementare, anzi, necessaria al lavoro dell'autore.\nOccorre tuttavia osservare che nel romanzo \"Memorie di un cavaliere\" del 1720, Daniel Defoe \u00abpone per la prima volta le avventure del suo eroe in un quadro storico [...], che lo scrittore si \u00e8 certamente servito, per compilare quest'opera, di fonti e documenti storici [..]\u00bb; pertanto \"Memorie di un cavaliere\" ha \u00abl'importanza di inaugurare in Inghilterra un genere letterario nuovo, a cui, un secolo pi\u00f9 tardi, si ispir\u00f2 Walter Scott\u00bb.\nWalter Scott.\n\"Waverley\" dello scrittore scozzese Walter Scott, pubblicato nel 1814, \u00e8 considerato il capostipite del romanzo storico. Fu seguito a breve da \"Rob Roy\" (1818) e poi da \"Ivanhoe\" (1819). I romanzi di Scott ebbero un rapido successo e un'ampia diffusione in Europa e furono tradotti in diverse lingue, dando luogo a una vera e propria fioritura di storie di tipo anglosassone e di narrativa storica in diversi paesi.\nSecondo il filosofo Gy\u00f6rgy Luk\u00e1cs, Walter Scott fu il primo romanziere a non considerare la storia come una mera cornice all'interno della quale collocare vicende di stampo moderno. Fino a Scott, infatti, nei romanzi ambientati in epoche passate, i pensieri, la psicologia e i comportamenti dei personaggi riflettevano quelli dell'epoca cui apparteneva il loro autore. Scott non modernizza mai le psicologie; descrive invece con precisione le condizioni di vita del periodo storico in cui ambienta i suoi romanzi, in modo che i comportamenti che ne scaturiscono non siano considerati dal lettore come curiosit\u00e0 storica, ma come tappe dell'evoluzione dell'umanit\u00e0.\nI personaggi.\nLa produzione di Scott fu influenzata dai mutamenti che avevano modificato il volto dell'Europa: la rivoluzione francese aveva segnato profondamente il vecchio continente. Probabilmente allora per la prima volta il popolo aveva giocato un ruolo fondamentale nella storia; o comunque, per la prima volta il suo \"peso\" era stato notato: era apparso evidente come il corso della storia potesse essere influenzato non solo dalle grandi personalit\u00e0, ma anche dalle persone comuni.\nI gi\u00e0 citati \"Waverley\" e \"Rob Roy\" narrano vicende legate alla storia della Scozia e hanno come protagonista un \u201ceroe medio\u201d: un personaggio che si colloca in un punto di intersezione tra diversi gruppi sociali, cos\u00ec da consentire all'autore, attraverso il conflitto tra i gruppi stessi, di esplorare i cambiamenti della societ\u00e0 nel tempo. Il termine \"medio\" non va confuso con \"mediocre\". L'eroe di Scott non proviene dalle alte sfere, che costituiscono una parte limitata della societ\u00e0, ma da un livello sociale nella norma, rappresentativo della maggioranza della popolazione. \u00c8 il tipo medio di \"gentleman\" inglese: dotato di saggezza, fermezza e dignit\u00e0 morale, ma non di qualit\u00e0 eccezionali.\nQuesta scelta comporta peraltro una grande libert\u00e0 narrativa: nessuna fonte storica o documento attesta ci\u00f2 che fecero uomini come Waverley o Francis Osbaldistone (protagonista di \"Rob Roy\"), perch\u00e9 essi sono personaggi di pura invenzione, a differenza delle grandi figure storiche sulle quali, invece, esiste una vasta documentazione. Sono, dunque, personaggi mai esistiti, ma che avrebbero potuto esserlo; il romanziere \u00e8 libero di farli agire come crede perch\u00e9, pur rappresentando tipologie umane reali, essi non sono legati alla verit\u00e0 documentata.\nLa mescolanza di realt\u00e0 e invenzione \u00e8 una caratteristica fondante del romanzesco e di questo genere in particolare; va a creare dei nessi tra il piano accertato e documentato della \u201cmacrostoria\u201d (grandi eventi e scenari storici di ampio orizzonte) e il piano non documentato ma verosimile della \u201cmicrostoria\u201d (fatti e dati della vita quotidiana). \u00c8 anche per via di questa intersezione (una sfaccettatura del 'patto' di fiducia che sempre si crea tra autore e lettore) che al centro del romanzo storico, da Scott in poi, verranno spesso poste storie di persone comuni; o per dirla con Alessandro Manzoni, che nove anni dopo \"Rob Roy\" dar\u00e0 alle stampe il capolavoro \"I promessi sposi\", le vicende delle \u00abgenti meccaniche, e di piccol affare\u00bb.\nI dialoghi.\nUn altro tratto distintivo della produzione narrativa di Walter Scott \u00e8 il sapiente uso dei dialoghi.\nPrima di dedicarsi al romanzo, Scott si era espresso attraverso la poesia. Era diventato famoso con una raccolta, tratta da antiche fonti, di canti di menestrelli della frontiera scozzese: \"Minstrelsy of the Scottish Border\" (1802\u201303). NeI 1805 aveva ottenuto il successo con il poemetto narrativo \"The Lay of the Last Minstrel\", al quale erano seguiti nel 1808 \"Marmion\" e nel 1810 \"The Lady of the Lake\" (opere ispirate ad antiche ballate, quindi a loro volta ambientate in epoche storiche; narravano del conflitto fra due differenti stili di vita, quello vecchio delle Highlands che si scontra con le leggi e l'ordine del nuovo governo nelle Lowlands). Furono probabilmente le necessit\u00e0 economiche a indurre lo scrittore a terminare \"Waverley\", che aveva iniziato tempo addietro e mai finito; e fu senz'altro il timore di incorrere in aspre critiche a indurlo a pubblicare questo romanzo in forma anonima. Secondo i canoni del tempo, infatti (e, pi\u00f9 in generale, della storia della letteratura attraverso i secoli), la poesia, e in particolare il poema epico, era la forma letteraria pi\u00f9 alta, mentre la prosa era ritenuta di second'ordine.\nD'altra parte la forma del romanzo consent\u00ec a Scott di dispiegare il suo spiccato talento nella costruzione dei dialoghi, che sono trascinanti, realistici e di grande forza; nei dialoghi si esplica l'animo dei personaggi, trovano sfogo sentimenti e pensieri, si presentano i conflitti. Talvolta (come ne \"L'antiquario\", terzo romanzo della cosiddetta \u201ctrilogia scozzese\u201d dopo \"Waverley\" e \"Guy Mannering\"), l'autore usa lo Scots, fornendo cos\u00ec anche uno spaccato di quella che era la lingua parlata in Scozia all'epoca dei fatti.\nDiffusione in Europa.\nGermania.\nLa Germania conobbe una grande fioritura di romanzi storici immediatamente successiva alla diffusione delle opere di Scott, a partire dal 1834, quando Ludwig Rellstab (1799-1860) pubblic\u00f2 il primo romanzo storico tedesco dal titolo \"1812\", fin verso la met\u00e0 degli anni quaranta. Ricordiamo il romanzo storico-umoristico \"Le brache del signor von Bredow\" di Willibald Alexis (pseudonimo di Wilhelm H\u00e4ring, 1798-1871) e soprattutto \"Witiko\" di Adalbert Stifter. Nella seconda parte del secolo, si distinguono le opere di Felix Dahn, tra le quali \"Ein Kampf um Rom\".\nRussia.\nMichail Nikolaevic Zagoskin (1789-1852) ottenne un grande successo con il romanzo \"Jurij Miloslavskij o i russi nel 1612\" (1829). Altro seguace del romanzo storico alla maniera di Scott fu Ivan Ivanovic Lazecnikov (1792-1869), con \"L'ultimo Novik\" (1831-1833) sul periodo di Pietro il Grande e \"La casa di ghiaccio\" (1835), che si svolge all'epoca dell'imperatrice Anna di Russia. L'anno successivo, il 1836, Aleksandr Sergeevi\u010d Pu\u0161kin diede alle stampe \"La figlia del Capitano\", ambientato nel Settecento, al tempo della zarina Caterina II di Russia.\nFrancia.\nNon si pu\u00f2 non citare in primo luogo Alexandre Dumas (padre), che fu grande ammiratore di Scott per tutta la vita. Nel 1822, a vent'anni, Dumas scrisse un testo teatrale intitolato \"Ivanho\u00eb\", adattando un episodio del romanzo dell'autore scozzese (testo che rimase inedito fino al 1974); molti anni pi\u00f9 tardi, nel 1862, fece dare alle stampe una propria traduzione di \"Ivanhoe\". Fortemente influenzato da Scott, Dumas utilizz\u00f2 ambientazioni storiche dapprima nel teatro (il suo \"Enrico III e la sua corte\" (\"Henri III et sa cour\") fu il primo dramma storico romantico) e in seguito nel \"feuilleton\": il ciclo dei Moschettieri \u00e8 ambientato nel Seicento, quello degli ultimi Valois nel tardo Cinquecento, mentre quello della Repubblica Partenopea, e quello di Maria Antonietta e della Rivoluzione, sono ambientati nel tardo Settecento.\nMa a parte Dumas, fu proprio dal superamento del romanzo storico che in Francia nacque la narrativa moderna. Di grande influenza fu la figura di Stendhal, che stigmatizz\u00f2 alcuni elementi tipici del genere, come la tendenza al pittoresco e quella a riprodurre vicende patetiche e melodrammatiche. Per Stendhal la storia in s\u00e9 non era che fredda cronaca, mentre solo il romanzo era vero documento, perch\u00e9 in grado di rievocare concretamente atmosfere e passioni. Scelse quindi di rappresentare nei suoi romanzi l'epoca in cui viveva, o un'epoca di poco precedente (come ne \"La Certosa di Parma\"), con lo stesso realismo e con la stessa attenzione per il percorso psicologico dei personaggi che Scott utilizzava nel rappresentare un'epoca passata; Stendhal fu un cronista e uno psicologo finissimo nel ricreare personaggi e atmosfere. Questa sua svolta segn\u00f2 la crisi del romanzo storico classico e l'avvio verso il romanzo sociale psicologico.\nLa strada indicata da Stendhal fu seguita soprattutto da Honor\u00e9 de Balzac al quale, secondo Gy\u00f6rgy Luk\u00e1cs, si deve il passaggio dalla \u00abrappresentazione della storia passata\u00bb secondo l'esempio di Scott alla \u00abrappresentazione del presente come storia\u00bb. La nuova era, quella del naturalismo e del verismo, si apr\u00ec nel segno di Gustave Flaubert e prosegu\u00ec nel nome di \u00c9mile Zola.\nAnche Victor Hugo si avvicin\u00f2 allo storico con \"Notre Dame de Paris\", romanzo gotico e medievale, nel quale sono presenti elementi pittoreschi nonch\u00e9 una certa enfasi sull'irrazionalit\u00e0 delle passioni. Ma il suo capolavoro, \"I miserabili\" (1862), \u00e8 inserito in un contesto temporale molto pi\u00f9 vicino a quello nel quale l'autore visse (il periodo post napoleonico) e, pi\u00f9 orientato al sociale, \u00e8 difficilmente riducibile a un romanzo storico in senso stretto.\nIl romanzo storico in lingua italiana.\nNel Settecento.\nNel Settecento la produzione romanzesca italiana era stata di scarso rilievo, per lo pi\u00f9 costituita da riprese o addirittura da imitazioni di alcuni modelli inglesi o francesi, con l'eccezione delle \"Ultime lettere di Jacopo Ortis\" del Foscolo, la cui stesura risale al 1798 anche se la prima pubblicazione avvenne nel 1801. Il romanzo foscoliano, di forma epistolare, non pu\u00f2 essere considerato un romanzo storico. Vi \u00e8 s\u00ec uno stretto legame fra la vicenda storica (caduta della Repubblica di Venezia) e la vicenda individuale; tuttavia, il punto di vista strettamente soggettivo esclude quel carattere di ricostruzione di un mondo e di un'epoca che sta alla base del romanzo storico.\nNell'Ottocento.\nDurante i primi anni della Restaurazione apparvero in Italia opere dai caratteri non ancora chiaramente definiti, come la novella storica \"Il castello di Binasco\" della scrittrice torinese Diodata Saluzzo Roero, ambientata nel Trecento e pubblicata nel 1819. Il romanzo storico propriamente detto fece la sua apparizione poco dopo, negli anni venti dell'Ottocento, e visse una stagione di straordinaria proliferazione che perdur\u00f2 fino ai primi anni quaranta. Al traduttore Gaetano Barbieri si deve la circolazione delle opere di Walter Scott: la sua versione di \"Ivanhoe\" usc\u00ec nel 1822. Nei vent'anni successivi, in Italia come nel resto d'Europa, esplose il fenomeno e furono pubblicati - spesso a puntate, in appendice a giornali e riviste - oltre cento nuovi romanzi storici di autori italiani.\nA favorire la diffusione del genere fu anche la situazione politica del paese che spronava i romanzieri a farsi portavoce delle vicende storiche dell'Italia susseguitesi dal Medioevo al Risorgimento, allo scopo di mostrare esempi eroici di libert\u00e0 e resistenza all'oppressione dello straniero (si parla infatti di romanzo storico risorgimentale). La soluzione di convogliare esortazioni, speranze e ideali patriottici all'interno di vicende ambientate in un passato remoto, quindi apparentemente svincolate dalla situazione politica presente, era peraltro imposta da circostanze oggettive: permetteva, cio\u00e8, di aggirare la censura.\nC'\u00e8 da dire, inoltre, che nelle letterature europee del primo Ottocento il romanzo aveva gi\u00e0 raggiunto un notevole sviluppo, che seguiva la fortuna settecentesca del romanzo epistolare, di quello diaristico e di quello di formazione. In Inghilterra stava prendendo piede il romanzo gotico e in Francia, come gi\u00e0 detto, il romanzo sociale psicologico. In Italia tutte queste esperienze non riuscivano a penetrare; la fortuna del romanzo storico in Italia va anche attribuita, quindi, alla minor presa delle nuove tendenze europee.\nAnche se la maggior parte di questi romanzi non si ricorda n\u00e9 si legge pi\u00f9, tra essi si annoverano \"I Lambertazzi e i Geremei\" di Defendente Sacchi e \"Il castello di Trezzo\" di Giambattista Bazzoni (entrambi usciti nel 1827), diversi titoli di Carlo Varese (\"Sibilla Odaleta. Episodio delle guerre d'Italia alla fine del secolo XV\", \"La fidanzata ligure ossia usi, costumanze e caratteri dei popoli della Riviera ai nostri tempi\", \"I prigionieri di Pizzighettone\", \"Falchetto Malaspina\", \"Preziosa di Sanluri ossia i Montanari sardi\", \"Torriani e Visconti\"), e soprattutto la punta di diamante di questa vasta produzione: \"I promessi sposi\".\nManzoni e \"I promessi sposi\".\nL'anno fondamentale per il romanzo storico in Italia fu il 1827: fu allora che Alessandro Manzoni concluse la prima versione, chiamata appunto ventisettana (la seconda, e definitiva, \u00e8 del 1840) del suo capolavoro ambientato nella Milano del Seicento, dopo essersi a lungo documentato partendo dalla \"Historia Patria\" dello storico milanese Giuseppe Ripamonti e dopo aver attentamente riflettuto sulle caratteristiche e sugli scopi del genere letterario che si accingeva ad affrontare (anni dopo, nel 1845, lo scrittore diede anche alle stampe il saggio \"Del romanzo storico ed in genere de' componimenti misti di storia e invenzione\").\nManzoni conosceva i romanzi di Scott e la lettura di \"Ivanhoe\" gli era stata di ispirazione gi\u00e0 per \"Adelchi\" (tragedia ambientata al tempo della discesa in Italia di Carlo Magno), ma tra i due scrittori vi \u00e8 una grande differenza. Infatti, mentre l'opera di Scott aveva il principale intento di appassionare e divertire il lettore, Manzoni fece de \"I promessi sposi\" un romanzo a tesi storica, religiosa, morale; il lettore \u00e8 chiamato a divenire consapevole di come sia il mondo, di quale sia la natura delle relazioni umane, di quale sia il significato dell'esistenza e della storia.\nNell'introduzione, Manzoni proclama l'opera come un manoscritto ritrovato e riadattato dal passato; espediente gi\u00e0 utilizzato da Scott in \"Ivanhoe\" (e utilizzato anche in opere successive di altri autori, ad esempio \"La lettera scarlatta\" di Nathaniel Hawthorne). Inoltre dichiara di aver effettuato ricerche tra i documenti originali e le relazioni storiche dell'epoca, e nei primi capitoli fa espliciti riferimenti alle leggi del tempo. Con questi accorgimenti l'autore intende rinsaldare il 'patto' di fiducia con il lettore, rassicurandolo sulla verosimiglianza dei fatti narrati. In ogni modo, ne \"I promessi sposi\" le vicende di pura invenzione si intrecciano senza stridori, anzi si armonizzano perfettamente con i fatti storici avvenuti nel milanese tra il 1628 e il 1630 (carestia, tumulto di San Martino, guerra per la successione al Ducato di Mantova, calata dei Lanzichenecchi, peste del 1630).\nIl grande valore e il successo di questa sua opera contribuirono ulteriormente alla diffusione del romanzo storico in Italia.\nDopo Manzoni.\nDopo il 1827 all'interno del genere si formarono due \u201ccorrenti\u201d: da un lato quella manzoniana (vicende di personaggi umili, intento educativo, impegno morale), dall'altro quella scottiana (ambientazione medievale, gusto dell'avventura, rapimenti e duelli), pi\u00f9 facile e di pi\u00f9 sicuro successo, favorita anche dal bisogno del pubblico di una narrativa popolare, ma allo stesso tempo efficace e coinvolgente. Un'altra distinzione si pu\u00f2 fare sul piano ideologico: alcuni autori si collocano in un ambito cattolico e pi\u00f9 conservatore (d'Azeglio, Grossi), altri su posizioni repubblicane e pi\u00f9 progressiste (Guerrazzi, Nievo).\nTra i romanzi storici di Massimo d'Azeglio (genero, peraltro, di Manzoni) vi \u00e8 \"Niccol\u00f2 de' Lapi, ovvero i Palleschi e i Piagnoni\", ambientato nella Firenze del Savonarola, e il celebre \"Ettore Fieramosca ossia la disfida di Barletta\" (1833), che narra avventure di tipo romantico-cavalleresco incentrate su un episodio della Guerra d'Italia del 1499-1504, tra Francia e Spagna, per il controllo del Napoletano. D'altra parte, la vicenda \u00e8 attualizzata e l'autore non si preoccupa della precisione della ricostruzione storica neanche per quanto riguarda l'episodio centrale: la sfida tra cavalieri italiani e francesi non fu, come narrato nel romanzo, una questione di coscienza nazionale offesa, ma piuttosto di onore tra uomini d'arme; a d'Azeglio, evidentemente, interessava soprattutto trasmettere, sotto traccia, gli ideali risorgimentali. La storia della disfida si intreccia inoltre con un amore avventuroso e tragico, che permette all'autore di inserire nel romanzo gli elementi tipici della mitologia romantica. L'opera ottenne un grande successo e ha avuto diverse versioni cinematografiche e televisive durante il Novecento.\nTommaso Grossi approd\u00f2 alla prosa dopo alcune esperienze narrative in versi. Nel romanzo \"Marco Visconti\", uscito nel 1834 e presto tradotto in diverse lingue, svilupp\u00f2 motivi cavallereschi e pittoreschi, legati al Medioevo di maniera. Nonostante questo il lavoro si ispira fortemente al modello manzoniano, dal quale riprende personaggi e situazioni.\nFrancesco Domenico Guerrazzi, seguace del modello scottiano, gi\u00e0 nel 1827 aveva dato alle stampe \"La battaglia di Benevento\", che narrava della guerra tra gli Svevi e gli Angioini durante il Duecento; nel 1836 pubblic\u00f2 a Parigi \"L'assedio di Firenze\", che utilizzava le vicende della Repubblica fiorentina del 1527-1530 per occuparsi in realt\u00e0 di questioni risorgimentali e patriottiche. In seguito, nel 1854, diede alle stampe \"Beatrice Cenci\", sulla giovane nobildonna romana giustiziata a fine Cinquecento per aver ucciso il padre.\nRicordiamo anche \"Margherita Pusterla\" (1838) di Cesare Cant\u00f9 e i romanzi di Luigi Capranica, pervasi da un intenso afflato patriottico quando fanno agire personaggi quali Giovanni delle Bande Nere o Paolo Sarpi.\nNel 1837 Niccol\u00f2 Tommaseo, da Parigi dove si era volontariamente esiliato per via di alcuni problemi con la censura, diede alle stampe la novella storica \"Il Duca d'Atene\", che va a costituire un trittico di novelle di ambientazione medievale con la precedente \"Il sacco di Lucca\" (1834) e la successiva \"L'assedio di Tortona\" (1844). Tommaseo era convinto che il romanzo non fosse adeguato a sviluppare una corretta visione del passato, perch\u00e9, per sua natura, narra vicende che, pur traendo spunto da eventi realmente accaduti, vengono fuse con elementi che non hanno nulla a che vedere con la storia (ad esempio, le vicende sentimentali dei personaggi). Per questo prefer\u00ec cimentarsi con componimenti pi\u00f9 brevi e incisivi e utilizz\u00f2, nei dialoghi, la lingua originale del periodo, nonostante non fosse sempre comprensibile al lettore suo contemporaneo: riteneva in questo modo di mantenersi fedele al concetto di vero storico (anche se, per la verit\u00e0, i suoi dialoghi non tengono conto delle differenze di censo: il popolo del Trecento parlava in modo assai diverso rispetto alle classi elevate, e Tommaseo li fa esprimere in modo simile). Il suo unico romanzo \"Fede e bellezza\" (1840), la sua opera letteraria pi\u00f9 importante, di carattere psicologico-sentimentale, recuper\u00f2 una dimensione introspettiva e anticip\u00f2 tematiche e risvolti del romanzo decadente europeo.\nEvoluzione del genere.\nDopo il 1840 la situazione politico-sociale in Europa cambi\u00f2. Le aspirazioni libertarie che avevano trovato espressione nel romanzo storico ebbero progressivamente il loro coronamento; la borghesia si sostitu\u00ec all'antica classe dirigente e il mutare del quadro politico-istituzionale sollecit\u00f2 la narrativa a intraprendere direzioni nuove: ambientazioni pi\u00f9 vicine alla contemporaneit\u00e0 e maggior attenzione all'introspezione psicologica dei personaggi e al loro vissuto quotidiano. Secondo Gy\u00f6rgy Luk\u00e1cs, infatti, il 1848, l'anno della Primavera dei popoli, fu anche l'anno della svolta per il romanzo storico europeo, che si allontan\u00f2 dall'alveo classico e prese strade moderne (vedi quanto gi\u00e0 detto a proposito di Balzac). La situazione italiana era per\u00f2 diversa, per via della peculiare provvisoriet\u00e0 del nostro Risorgimento: nel '48 furono \"concesse\", non conquistate, quattro carte costituzionali, tutte poi ritrattate con l'eccezione dello Statuto Albertino; nel 1849 fall\u00ec la Repubblica Romana. Ne consegue che in Italia la spinta rivoluzionaria rimase viva pi\u00f9 a lungo e che il romanzo storico rimase la forma di letteratura pi\u00f9 diffusa, contribuendo a educare alla lettura intere generazioni; il superamento del genere avvenne solo dopo il 1860, l'anno dell'Unit\u00e0 d'Italia.\nD'altra parte, gi\u00e0 nei decenni precedenti il romanzo storico fu oggetto di critiche da parte dei letterati italiani. Grande scalpore suscit\u00f2 la \"sconfessione\" di Manzoni, che nel 1845 pubblic\u00f2 il gi\u00e0 citato saggio \"Del romanzo storico ed in genere de' componimenti misti di storia e invenzione\", nel quale prese le distanze dal genere perch\u00e9 storicamente inattendibile. Di altro tenore, contenutistico, l'opposizione di Antonio Bresciani, il quale pubblic\u00f2 romanzi storici antirisorgimentali (\"L'Ebreo di Verona\"), che quindi esprimevano concezioni politiche opposte a quelle attorno alle quali il genere era fiorito. Anche Giuseppe Rovani si schier\u00f2 contro il romanzo storico, accusandolo di presentare stereotipi e nutrirsi di meccanismi narrativi ormai logori. A questo stile contrappose \"Lamberto Malatesta\" (1843), \"Valenzia Candiano\" (1843), \"Manfredo Pallavicino\" (1845-1846) e \"La giovinezza di Giulio Cesare\" (1872). In seguito Rovani diede alle stampe \"Cento anni\", che insieme a \"Le confessioni di un italiano\", capolavoro di Ippolito Nievo - pubblicato postumo nel 1867 per via della tragica morte durante un naufragio del suo autore - costituisce un alto esempio di trasformazione del romanzo storico in una forma nuova.\nIn entrambe le opere la memoria storica viene filtrata attraverso la memoria individuale; decadono cos\u00ec alcune componenti fondamentali del romanzo storico del primo Ottocento, che si caratterizzava per l'onniscienza dell'autore e la sua estraneit\u00e0 ai fatti raccontati. Nel caso di Rovani l'io narrante \u00e8 uno storico dall'atteggiamento alquanto disincantato, mentre nel caso di Nievo \u00e8 un testimone diretto dei fatti e la prima parola del testo \u00e8 proprio \"Io\". In entrambi i romanzi compaiono inoltre due elementi che caratterizzeranno la produzione successiva: il prevalere della \u201cmicrostoria\u201d (vita quotidiana degli individui) sulla \u201cmacrostoria\u201d (grandi eventi di interesse collettivo) e l'avvicinamento dei fatti narrati alla contemporaneit\u00e0.\nI romanzi post-unitari, sia veristi che successivi al verismo, continuarono a confrontarsi con la materia bruciante dei sogni risorgimentali e, soprattutto, delle grandi speranze tradite: poich\u00e9 il 1860 segn\u00f2 solo la prima tappa di un faticoso processo che lasci\u00f2 a lungo irrisolta la questione romana e si concluse molto tempo dopo, all'indomani della Grande Guerra, con l'annessione del Triveneto. Nell'intento di sconfessare le verit\u00e0 'ufficiali', confezionate ad arte dal potere, gli scrittori attivi nell'ultima parte del secolo raccontarono quindi l'Italia reale, che viveva nelle campagne e nelle piazze, spesso nella frustrazione e nella miseria. Pensiamo ad esempio a \"Il ventre di Napoli\" (1884) di Matilde Serao. Oppure pensiamo a \"I Vicer\u00e9\" di Federico De Roberto, pubblicato nel 1894; come il Principe di Salina ne \"Il Gattopardo\", che uscir\u00e0 oltre mezzo secolo dopo (vedi pi\u00f9 avanti), la famiglia degli Uzeda rappresenta, in quest'opera, il passato di un ordine feudale che si dissolve, e non necessariamente per creare un ordine migliore. Restando in ambito siciliano (la Sicilia ha molti 'conti in sospeso' con la storia e le sue promesse) e su questioni di Risorgimento meridionale, anche \"I vecchi e i giovani\" di Luigi Pirandello \u00e8 talvolta annoverato tra i romanzi storici (nonostante si occupi di vicende temporalmente vicine all'autore). Scritto nel 1899, pubblicato a puntate nel 1909 su \"Rassegna contemporanea\" e in volume, riveduto, nel 1913, secondo le parole dello stesso Pirandello \u00e8 il \"romanzo della Sicilia dopo il 1870, amarissimo e popoloso romanzo, ov'\u00e8 racchiuso il dramma della mia generazione\".\nRicordiamo anche, in tutt'altro ambito e per chiudere il secolo, la figura dell'autore sardo Enrico Costa, che nel 1885 diede alle stampe \"Il muto di Gallura\".\nNel Novecento e nel Duemila.\nAgli inizi del Novecento, quando trionfava una corrente come il Futurismo e si invocava il superamento dei modelli ottocenteschi e l'abolizione della narrazione in senso tradizionale, il romanzo storico ebbe generalmente minor fortuna; con l'eccezione, su un piano di narrativa popolare, del romanzo d'appendice (ricordiamo \"I Beati Paoli\" di Luigi Natoli, pubblicato a puntate tra il 1909 e il 1910 e ambientato nella Palermo dell'inizio del XVIII secolo) e, sul piano letterario, con l'eccezione delle opere di Riccardo Bacchelli. Significativi, in particolare, il romanzo \"Il diavolo al Pontelungo\" (1927) e la successiva trilogia \"Il mulino del Po\" (1938-1940), di oltre mille pagine, basata su un cospicuo lavoro di ricerca. L'autore vi ricostruisce, attraverso tre generazioni, un secolo di storia dall'inizio dell'Ottocento alla Grande Guerra.\nSingolare la figura di Carlo Alianello, il capostipite del revisionismo del Risorgimento, che nel 1942 diede alle stampe \"L'Alfiere\", ambientato al tempo della spedizione dei Mille. Nella seconda met\u00e0 del secolo Alianello pubblic\u00f2 altri romanzi storici revisionistici: \"Soldati del Re\" (1952), \"L'eredit\u00e0 della priora\" (1963), \"La conquista del Sud\" (1972).\nLa tragedia della seconda guerra mondiale ispir\u00f2 una vasta produzione letteraria, alcune opere all'interno della quale sono talora considerate romanzi storici, pur non rientrando a rigore nel genere, poich\u00e9 si riferiscono a esperienze vissute dagli autori. Tra queste \"Il sergente nella neve\" di Mario Rigoni Stern, \"Centomila gavette di ghiaccio\" di Giulio Bedeschi, \"Il cavallo rosso\", \"I pi\u00f9 non ritornano\", \"Gli ultimi soldati del re\" di Eugenio Corti, le opere di Primo Levi e di Curzio Malaparte. Lo stesso vale per il neorealismo, effetto della \"smania di raccontare\" le esperienze appena vissute della guerra e della Resistenza, secondo le parole di Italo Calvino nella prefazione al suo romanzo \"Il sentiero dei nidi di ragno\".\nTra gli anni cinquanta e sessanta, all'indomani della nascita della Repubblica Italiana, Vasco Pratolini pubblic\u00f2 la trilogia \"Una storia italiana\" (\"Metello\", \"Lo scialo\" e \"Allegoria e derisione\"), che narra la storia del Paese dall'unit\u00e0 al ventennio fascista: l'intenzione dello scrittore era quella di raccontare il passato comune allo scopo di avviare una migliore comprensione del presente. \nDi grande rilievo \u00e8 la figura di Maria Bellonci, che dopo aver esordito nel 1939 con una biografia di Lucrezia Borgia diede alle stampe diversi romanzi e racconti storici, dal '47 fino agli anni ottanta: ricordiamo i titoli \"Segreti dei Gonzaga\", \"Tu vipera gentile\", \"Rinascimento privato\".\nMolto rilevante anche la figura di Anna Banti, che nel '47 pubblic\u00f2 \"Artemisia\", sulla vita della pittrice seicentesca Artemisia Gentileschi, una donna dalla spiccata vocazione artistica in lotta con i pregiudizi del suo tempo. Ricordiamo inoltre \"Noi credevamo\" (1967), nel quale la scrittrice rivive le aspirazioni e le memorie del nonno, fervente mazziniano per anni prigioniero nelle carceri borboniche.\nNel 1958 fu pubblicato, postumo, \"Il Gattopardo\" di Giuseppe Tomasi di Lampedusa, forse il pi\u00f9 celebre tra i romanzi storici italiani a livello internazionale (anche per via della versione cinematografica di Luchino Visconti). La Sicilia borbonica al tramonto che vi \u00e8 ritratta rappresenta non tanto un'area geografica destinata a cambiare quanto un mondo che si evolve, restando per\u00f2 sempre uguale a s\u00e9 stesso. Sempre in ambito siciliano, non si pu\u00f2 non citare \"Il consiglio d'Egitto\" di Leonardo Sciascia, uscito nel 1963. Il romanzo \u00e8 ambientato in una Palermo del Settecento dove vive e agisce un abile falsario il quale \"inventa\" un antico codice arabo che dovrebbe togliere ogni legittimit\u00e0 ai privilegi dei baroni siciliani.\nRicordiamo anche la figura della scrittrice, saggista e filologa Maria Corti, il cui romanzo \"L'ora di tutti\", ambientato in Puglia nel tardo Quattrocento, usc\u00ec nel 1962.\n\"La Storia\" di Elsa Morante, pubblicato nel 1974, fu un evento di primo piano sul piano letterario e anche editoriale: l'autrice impose all'editore un prezzo di copertina molto basso, per evidenziare l'ispirazione e la destinazione popolare della sua opera, che ottenne un grande successo. Secondo alcuni quella della Morante fu una grande operazione di recupero e rilancio del romanzo storico. D'altra parte, l'opera \u00e8 ambientata in un'epoca nella quale l'autrice ha vissuto (seconda guerra mondiale) quindi, per la stessa ragione per la quale i romanzi neorealistici sopra citati non possono essere definiti storici, e anche in base alle definizioni del genere riportate a inizio voce, la classificazione de \"La Storia\" come romanzo storico pu\u00f2 apparire discutibile.\nL'anno successivo, il 1975, lo scrittore e saggista Mario Pomilio diede alle stampe la sua opera pi\u00f9 nota, \"Il quinto evangelio\", per la quale vale lo stesso discorso: per quanto sia talvolta ascritta al novero dei romanzi storici, \u00e8 ambientata nel corso della seconda guerra mondiale, quando l'autore era vivente e operante.\nNel 1979 usc\u00ec \"L'ordalia\" di Italo Alighiero Chiusano, ambientato invece nel Medioevo, che ottenne il Premio Selezione Campiello e fu al centro di una grande attenzione; a posteriori, l'opera sembra in qualche modo aver 'aperto la strada' a \"Il nome della rosa\" di Eco.\nIl romanzo neostorico.\nNegli ultimi anni del Novecento si \u00e8 avuto un ritorno del romanzo storico, da allora molto praticato fino ai giorni nostri. Nel 1980 Umberto Eco ottenne un successo mondiale con il potente affresco medievale \"Il nome della rosa\", dando l'avvio alla rinascita del genere; si parla infatti di \"romanzo neostorico\". La vicenda narrata da Eco si svolge nel 1327 in una zona non precisamente identificata fra l'Italia settentrionale e la Francia meridionale. Come gi\u00e0 avevano fatto Scott e Manzoni, nell'introduzione il romanzo viene dichiarato come un manoscritto ritrovato e riadattato dal passato.\nLa successiva fioritura di romanzi storici, a partire dagli anni ottanta del Novecento fino ad oggi, pu\u00f2 apparire come un paradosso, se si tiene conto della perdita di prospettiva storica che \u00e8 caratteristica della cultura postmoderna. Tuttavia si tratta di un paradosso apparente, poich\u00e9 il filone odierno si differenzia da quello ottocentesco proprio nel suo rifiuto di esprimere una concezione forte, organica e positiva della storia; anzi, il romanzo neostorico respinge ogni idea storicistica di progresso. I narratori contemporanei non manifestano alcuna fiducia nei processi evolutivi della civilt\u00e0, ma sono loro i primi a porsi in modo critico verso la Storia. Il successo dei nuovi romanzi storici pu\u00f2 essere quindi messo in rapporto con la crisi delle ideologie e la sfiducia nel divenire: il presente troppo squallido indurrebbe a rifugiarsi in un passato lontano. Il passato non \u00e8 pi\u00f9 la ricerca delle origini, ma pu\u00f2 rappresentare una fuga dalla realt\u00e0, oppure la rappresentazione di una realt\u00e0 sostanzialmente inconoscibile, quanto quella del presente. Non bisogna comunque dimenticare che il successo del romanzo storico non \u00e8 un fenomeno solo italiano, ma riguarda tutta la narrativa postmoderna: basti ricordare gli americani Don DeLillo e Thomas Pynchon.\nSebastiano Vassalli rappresenta una significativa esperienza di ritorno al romanzo storico in tempi recenti. Partito dallo sperimentalismo del Gruppo 63, lo scrittore se ne distacc\u00f2 per intraprendere nuove strade e quindi approdare al romanzo storico, con \"La chimera\" (1990) e \"Marco e Mattio\" (1992), ambientati il primo nel Seicento e il secondo alla fine del Settecento. I suoi romanzi intendono evidenziare le analogie e le differenze che intercorrono fra il tempo odierno della scrittura e l'epoca storica nella quale si svolge il racconto; per quanto distante sia la prospettiva dalla quale i destini umani vengono osservati, la ricerca di un senso in essi si rivela comunque vana.\nDel Gruppo 63 fece parte anche Luigi Malerba, che nel 1974 diede alle stampe \"Le rose imperiali\", ambientato nella Cina del IV secolo. Seguirono \"Storie dell'anno Mille\" (1777, scritto con Tonino Guerra), \"Il pataffio\" (1978), \"Il fuoco greco\" (1991), \"Le Maschere\" (1995), \"Itaca per sempre\" (1997). In questi romanzi i riferimenti ai fatti storici sono scarni, mentre sul passato si riflettono le ombre del presente politico oscuro e corrotto; il passato, quindi, si rivela inestricabile quanto il presente.\nNel 1976 Vincenzo Consolo pubblic\u00f2 \"Il sorriso dell'ignoto marinaio\" e nel 1987 \"Retablo\", il primo ambientato nell'Ottocento e il secondo nel Settecento. In queste opere la ricostruzione storica \u00e8 vista come un rimedio all'azione distruttiva del potere contro la memoria; di conseguenza, lo scrittore si propone di esplorare le crepe della storia ufficiale, alla ricerca di ci\u00f2 che \u00e8 stato omesso o cancellato.\nRicordiamo anche \"Cercando L'Imperatore\" (1985) di Roberto Pazzi, sulla famiglia dello zar Nicola II dopo la rivoluzione d'ottobre, e \"I fuochi del Basento\" (1987) di Raffaele Nigro, sulle lotte contadine nel sud preunitario, La baronessa dell'Olivento che racconta la fuga degli albanesi dopo la morte di Skanderbeg e Santa Maria delle Battaglie; e \"Il resto di niente\" di Enzo Striano, uscito nel 1986, nel quale viene raccontata la vita di Eleonora de Fonseca Pimentel sullo sfondo della rivoluzione napoletana del 1799.\nNel 1987 Rosetta Loy diede alle stampe \"Le strade di polvere\", storia di una famiglia monferrina dalla fine dell'et\u00e0 napoleonica ai primi anni dell'Unit\u00e0. Nel 1988 usc\u00ec \"Le menzogne della notte\" di Gesualdo Bufalino, che vinse il Premio Strega, e nel 1990 \"La lunga vita di Marianna Ucr\u00eca\" di Dacia Maraini, sul riscatto di una gentildonna sordomuta dal trauma di una violenza subita da bambina, nella Palermo del Settecento. Nel 1994 fu pubblicato uno dei testi fondamentali della narrativa contemporanea, \"Sostiene Pereira\" di Antonio Tabucchi, ascrivibile al novero dei romanzi storici in quanto ambientato a Lisbona nel 1938, durante il regime salazarista.\nDegno di nota anche \"Q\" (1999), un affresco sugli anni della Riforma protestante del collettivo Luther Blissett, poi noto come Wu Ming. Negli anni successivi questi autori hanno dato alle stampe altre opere di ambientazione storica: \"Manituana\" (2007), \"Altai\" (2009). Anche il collettivo Kai Zen si \u00e8 cimentato nel genere: vedi \"La strategia dell'Ariete\", uscito nel 2007.\nNegli anni duemila, un autore del genere di grande successo commerciale in Italia \u00e8 Valerio Massimo Manfredi, che scrive romanzi storici ambientati nell'epoca antica, principalmente ellenistica e romana. Con diversi best seller (dalla trilogia \"Al\u00e9xandros\" a \"L'ultima legione\"), Manfredi ha ottenuto la traduzione in numerose lingue, vendendo oltre 12 milioni di copie nel mondo.\nPer il resto, il romanzo storico, o neostorico, continua ad attirare numerosi autori tra loro diversi, che provengono da esperienze diverse, consacrati oppure esordienti, che operano nelle pi\u00f9 diverse regioni d'Italia; il genere viene pubblicato dalle case editrici di grande tradizione come dalla nuova editoria; comprende opere che si avvalgono di ricostruzioni storiche scrupolose come opere che lasciano ampio spazio all'invenzione narrativa; opere letterariamente curate come opere volte soprattutto ad appassionare e divertire il lettore. Al di l\u00e0 dell'ambientazione storica, \u00e8 difficile trovare tratti comuni tra i romanzi in questione. Molto noti e di rilievo sono i romanzi storici di Andrea Camilleri, come \"Il birraio di Preston\", \"La concessione del telefono\" e \"La mossa del cavallo\". Carlo Lucarelli ha dato alle stampe alcuni gialli ambientati nell'era fascista (\"Carta bianca\", \"L'estate torbida\", \"Via delle Oche\"). Anche Antonio Scurati si \u00e8 cimentato nello storico, con \"Una storia romantica\". Tra gli altri autori in attivit\u00e0, ricordiamo Valerio Evangelisti (ciclo di Eymerich, da \"Nicolas Eymerich, inquisitore\" in avanti), Guido Cervo (ciclo di Valerio Metronio, da \"Il legato romano\" in avanti), Danila Comastri Montanari (serie di Publio Aurelio, da \"Mors tua\" in avanti), e poi Alan D. Altieri, Alessandro Barbero, Valter Binaghi, Rino Cammilleri, Giulio Castelli, Rita Charbonnier, Gianandrea de Antonellis, Andrea Frediani, Ugo Moriano (vincitore del premio Selezione Bancarella 2013 con \"L'ultimo sogno longobardo\"), Giulio Leoni, Laura Mancinelli, Andrea Molesini (vincitore del Premio Campiello 2011 con \"Non tutti i bastardi sono di Vienna\"), il duo Monaldi &amp; Sorti, Valeria Montaldi, Emma Pomilio, Carla Maria Russo (autrice, tra gli altri, de \"La sposa normanna\"), Marco Salvador (con la saga sui Longobardi), \nAlcuni romanzi insigniti del Premio Strega hanno un'ambientazione storica, come \"Vita\" di Melania Gaia Mazzucco, \"Il dolore perfetto\" di Ugo Riccarelli, \"Stabat Mater\" di Tiziano Scarpa e \"Canale Mussolini\" di Antonio Pennacchi.\nBibliografia.\nLa voce \u00e8 stata creata utilizzando informazioni da numerose fonti diverse, cartacee e web (siti di letteratura e critica letteraria, come da note) poich\u00e9 si \u00e8 rivelato difficile reperire una trattazione dell'argomento organica e cronologica, con l'eccezione, per l'Italia, di:"}
{"id": "61575", "revid": "1652635", "url": "https://it.wikipedia.org/wiki?curid=61575", "title": "Frattale", "text": "Un frattale \u00e8 un oggetto geometrico dotato di omotetia interna: si ripete nella sua forma allo stesso modo su scale diverse, e dunque ingrandendo una qualunque sua parte si ottiene una figura simile all'originale. Si dice quindi geometria frattale, la geometria (non euclidea) che studia queste strutture, ricorrenti ad esempio nella progettazione ingegneristica di reti, nel moto browniano e nelle galassie.\nQuesta caratteristica \u00e8 spesso chiamata auto similarit\u00e0 oppure autosomiglianza. Il termine frattale venne coniato nel 1975 da Beno\u00eet Mandelbrot nel libro \"Les Objets Fractals: Forme, Hasard et Dimension\" per descrivere alcuni comportamenti matematici che sembravano avere un comportamento \"caotico\", e deriva dal latino \"fractus\" (rotto, spezzato), cos\u00ec come il termine frazione; infatti le immagini frattali sono considerate dalla matematica oggetti di dimensione anche non intera. Ad esempio, la curva di Koch ha dimensione formula_1.\nI frattali compaiono spesso nello studio dei sistemi dinamici, nella definizione di curve o insiemi e nella teoria del caos e sono spesso descritti in modo ricorsivo da algoritmi o equazioni molto semplici, scritte con l'ausilio dei numeri complessi. Ad esempio l'equazione che descrive l'insieme di Mandelbrot \u00e8 la seguente:\ndove formula_3 e formula_4 sono numeri complessi.\nFrattali e natura.\nLa natura produce molti esempi di forme molto simili ai frattali. Ad esempio in un albero, soprattutto nell'abete, ogni ramo \u00e8 approssimativamente simile all'intero albero e ogni rametto \u00e8 a sua volta simile al proprio ramo e cos\u00ec via; \u00e8 anche possibile notare fenomeni di auto-similarit\u00e0 nella forma di una costa: con immagini riprese da satellite man mano sempre pi\u00f9 grandi si pu\u00f2 notare che la struttura generale di golfi pi\u00f9 o meno dentellati mostra molte componenti che, se non identiche all'originale, gli assomigliano comunque molto. Frattali sono presenti anche in natura, come nel profilo geomorfologico delle montagne, nelle nubi, nei cristalli di ghiaccio, in alcune foglie e fiori. Secondo Mandelbrot, le relazioni fra frattali e natura sono pi\u00f9 profonde di quanto si creda.\nAuto-similitudine e definizione ricorsiva.\nA qualunque scala si osservi, l'oggetto presenta sempre gli stessi caratteri globali.\nUna sostanziale differenza tra un \"oggetto\" geometrico euclideo ed un frattale \u00e8 il modo in cui si costruisce. Infatti una curva piana si costruisce generalmente sul piano cartesiano, utilizzando una funzione del tipo:\nche descrive la posizione del punto sulla curva al variare del tempo formula_6.\nInvece la costruzione dei frattali non si basa su un'equazione, ma su un algoritmo. Ci\u00f2 significa che si \u00e8 in presenza di un metodo, non necessariamente numerico, che deve essere utilizzato per disegnare la curva. Inoltre l'algoritmo non \u00e8 mai applicato una volta sola, ma la procedura \u00e8 iterata un numero di volte teoricamente infinito: a ogni iterazione la curva si avvicina sempre pi\u00f9 al risultato finale (per approssimazione) e, dopo un certo numero di iterazioni, l'occhio umano non \u00e8 pi\u00f9 in grado di distinguere le modifiche oppure l'hardware del computer non \u00e8 pi\u00f9 in grado di consentire ulteriori miglioramenti. Pertanto, quando si disegna concretamente un frattale, ci si pu\u00f2 fermare dopo un congruo numero di iterazioni.\nAlla base dell'auto-similarit\u00e0 sta una particolare trasformazione geometrica chiamata omotetia che permette di ingrandire o ridurre una figura lasciandone inalterata la forma. Un frattale \u00e8 un ente geometrico che mantiene la stessa forma se ingrandito con una omotetia opportuna, detta \"omotetia interna\".\nCaratteristiche.\nDimensione frattale.\nLa dimensione frattale, o \"dimensione di Hausdorff\", \u00e8 un parametro molto importante che determina il \"grado di irregolarit\u00e0\" dell'oggetto frattale preso in esame.\nMandelbrot nel suo libro intitolato \"Gli oggetti frattali\" pubblicato nel 1975 afferma l'esistenza di differenti metodi per misurare la dimensione di un frattale, introdotti quando il matematico si ciment\u00f2 con la determinazione della lunghezza delle coste della Gran Bretagna. Tra questi, il seguente.\nIl caso.\nMandelbrot afferma che la costa \u00e8 stata modellata nel corso del tempo da molteplici influenze. La situazione si presenta cos\u00ec complicata perch\u00e9 in geomorfologia non si conoscono le leggi che governano queste influenze. Quindi si pu\u00f2 affermare che il caso occupa un ruolo rilevante e tuttora l'unico strumento capace di fornire una soluzione al problema \u00e8 la statistica.\nIl caso pu\u00f2 generare irregolarit\u00e0 ed \u00e8 capace di generare un'irregolarit\u00e0 talmente intensa come quella delle coste, anzi in molte situazioni \u00e8 difficile impedire al caso di andare al di l\u00e0 delle aspettative.\nIl caso non deve essere sottovalutato nello studio degli oggetti frattali in quanto l'omotetia interna fa s\u00ec che il caso abbia precisamente la stessa importanza a qualsiasi scala. Pertanto gli oggetti frattali sono inseriti nel contesto dei sistemi dinamici caotici.\nNel corso della storia molti matematici sono arrivati alle loro scoperte inaspettatamente. Lo stesso Mandelbrot afferma di essere arrivato alle sue scoperte per puro caso. Un giorno egli si trov\u00f2 nella biblioteca dell'IBM dove molti libri che nessuno aveva mai letto stavano per essere spediti al macero. Benoit apr\u00ec una rivista a caso e lesse il nome del meteorologo Lewis Fry Richardson. Questo nome era gi\u00e0 noto al matematico polacco per gli studi che stava effettuando sulla teoria della turbolenza. Richardson era uno studioso bizzarro ed eccentrico che era solito porsi domande che nessuno altro avrebbe mai formulato. Queste sue stramberie risultarono nell'anticipare scoperte che alcuni studiosi realizzarono nei decenni successivi.\nNel libro Richardson si preoccup\u00f2 di misurare la lunghezza delle linee costiere su scale differenti. Mandelbrot fotocopi\u00f2 il disegno che descriveva queste misure e lasci\u00f2 il libro dove si trovava per riprenderlo il giorno seguente, ma il libro spar\u00ec. Il disegno serv\u00ec al matematico per formulare la teoria dei frattali perch\u00e9 faceva riferimento a qualcosa che noi tutti conosciamo, le coste. Mandelbrot si rese cos\u00ec conto che tutti gli studi effettuati da lui stesso avevano qualcosa in comune per quanto spaziassero tra discipline completamente differenti. Il modello di partenza era lo stesso: Mandelbrot si preoccup\u00f2 di definire l'apparente caos insito in essi.\nFamiglie di frattali.\nEsistono diverse famiglie di frattali, suddivise in base al grado dei termini dell'equazione generatrice contenuti nell'algoritmo:\nFrattali lineari.\nI frattali lineari sono quelli la cui equazione generatrice contiene solo termini del primo ordine e quindi l'algoritmo \u00e8 lineare.\nQuesti frattali possono essere studiati con l'ausilio di un immaginario duplicatore di figure: la \"fotocopiatrice a riduzioni\", una macchina metaforica ideata da John E. Hutchinson, un matematico della Australian National University a Canberra.\nQuesta macchina funziona pi\u00f9 o meno come una normale fotocopiatrice con variatore di riduzione, ma ne differisce per il fatto di avere pi\u00f9 lenti di riduzione, ciascuna delle quali pu\u00f2 copiare l'originale collocato sulla macchina.\nLe lenti possono essere predisposte secondo diversi fattori di riduzione e le immagini ridotte possono essere collocate in qualsiasi posizione. La figura pu\u00f2 quindi essere spostata, allungata, accorciata, riflessa, ruotata o trasformata in tutti i modi, purch\u00e9 le varie trasformazioni risultino essere delle omotetie e i segmenti di retta dell'originale rimangano dunque segmenti di retta.\nFrattali non lineari.\nEsistono diversi tipi di frattali non lineari, la cui equazione generatrice \u00e8 di ordine superiore a formula_7.\nUno di questi si basa sulla trasformazione quadratica ed \u00e8 stato oggetto di attenzione particolare, poich\u00e9 produce una grande ricchezza di forme geometriche a partire da un algoritmo piuttosto semplice ed \u00e8 strettamente collegato all'odierna teoria del caos.\nLa teoria su cui si basa questo frattale quadratico fu descritta per la prima volta nel 1918 dal matematico francese Gaston Julia, che si trovava allora in un ospedale militare, convalescente delle ferite riportate durante la prima guerra mondiale. Tanto le sue ricerche quanto quelle contemporanee del suo accanito rivale Pierre Fatou, e basate sul comportamento della trasformazione formula_8, furono presto dimenticate fino alla rielaborazione da parte di Beno\u00eet Mandelbrot.\nL'impresa intellettuale di Julia e Fatou \u00e8 notevole perch\u00e9, non esistendo a quel tempo calcolatori elettronici, essi potevano contare solamente sulle proprie capacit\u00e0 di astrazione.\nFrattali aleatori.\nI frattali finora esaminati sono deterministici. Bench\u00e9 i processi aleatori, come per esempio il lancio di un dado, possano produrre immagini frattali, essi non hanno alcun effetto sulla forma frattale finale. La situazione \u00e8 ben diversa per un'altra classe di frattali, i cosiddetti frattali aleatori. Per generare un frattale di questo tipo si pu\u00f2 cominciare con un triangolo giacente su un piano arbitrario.\nI punti medi di ciascun lato del triangolo sono collegati tra loro e il triangolo \u00e8 cos\u00ec diviso in quattro triangoli pi\u00f9 piccoli. Ciascun punto medio \u00e8 poi alzato o abbassato di una quantit\u00e0 scelta a caso. Lo stesso procedimento \u00e8 applicato a ciascuno dei triangoli pi\u00f9 piccoli e il processo \u00e8 ripetuto all'infinito. All'aumentare del numero delle iterazioni, comincia a formarsi una superficie sempre pi\u00f9 ricca di particolari. In questo \u00abmetodo dello spostamento dei punti medi\u00bb, l'entit\u00e0 aleatoria dello spostamento dei punti medi \u00e8 retta da una legge di distribuzione che pu\u00f2 essere modificata fino a ottenere una buona approssimazione della superficie di cui si vuol costruire il modello.\nPer un modello di una superficie relativamente liscia, le trasformazioni usate dovrebbero prevedere una regola per cui gli spostamenti dei punti medi diventino piccolissimi gi\u00e0 dopo poche iterazioni. Una regola del genere aggiunge solo piccole prominenze sullo sviluppo complessivo.\nPer rappresentare invece una superficie accidentata, come ad esempio la topografia di una catena montuosa, \u00e8 meglio far diminuire di poco l'entit\u00e0 degli spostamenti a ogni iterazione.\nQuesto metodo per costruire superfici ha molte applicazioni. \u00c8 stato impiegato per ottenere modelli dell'erosione del suolo e per analizzare le registrazioni sismiche al fine di capire i cambiamenti nelle zone di faglia. Questo concetto \u00e8 stato usato da Richard E. Voss, collega di Mandelbrot al Thomas J. Watson Research Center, per generare immagini molto realistiche di pianeti, satelliti, nubi e montagne.\nInsieme di Mandelbrot.\nL\"insieme di Mandelbrot\" \u00e8 l'insieme dei formula_9 tali che, posto formula_10, la successione formula_11 \u00e8 limitata.\nIl lavoro di gran lunga pi\u00f9 riuscito in questo campo \u00e8 quello sul cosiddetto potenziale elettrostatico dell'insieme di Mandelbrot.\nSi immagini che l'insieme sia dotato di carica elettrica. Si potrebbe misurare il potenziale elettrico collocando una carica puntiforme all'esterno dell'insieme e misurando la forza elettrostatica agente su quel punto. Risulta che il calcolo del potenziale \u00e8 strettamente legato alla successione formula_12, usata per stabilire se un formula_13 appartiene o no all'insieme di Mandelbrot.\nLa propriet\u00e0 forse pi\u00f9 affascinante dell'insieme di Mandelbrot \u00e8 che esso pu\u00f2 essere considerato un \u00abdeposito\u00bb di immagini di efficienza infinita: oltre a suddividere gli insiemi di Julia in connessi e non connessi, l'insieme di Mandelbrot funge anche da indice diretto e grafico di un numero infinito di insiemi di Julia.\nIngrandendo l'insieme di Mandelbrot intorno a un punto formula_13 situato sulla sua frontiera, appaiono forme che sono anche gli elementi costitutivi dell'insieme di Julia corrispondente al punto formula_13. Tuttavia questa scoperta non \u00e8 stata ancora rivestita di tutto il necessario rigore matematico.\nTan Lei, ricercatore dell'Universit\u00e0 di Lione, ha dimostrato che l'insieme di Mandelbrot si comporta in questo modo per la maggior parte dei valori del parametro formula_13 situati esattamente sulla frontiera dell'insieme.\nIl metodo di Mandelbrot: frattali per iterazione di potenze di formula_17.\nDi seguito sono elencati una serie di frattali generati con il \"metodo Mandelbrot\", cio\u00e8 iterando formula_18, per un formula_19 fissato. Tutti i punti del piano complesso formula_20 vengono considerati e, se non diversamente specificato, tutte le iterazioni iniziano dal punto formula_21. Quando l'iterazione converge l'immagine \u00e8 colorata di giallo pallido. La divergenza all'infinito \u00e8 colorata con un colore che va dal nero al blu. Il caso formula_22, cio\u00e8 formula_23 \u00e8 chiamato \"insieme di Mandelbrot\".\nEsempi dei frattali di tipo Mandelbrot formula_18.\nEsempi dei frattali di tipo Mandelbrot formula_25.\nAltri frattali di Mandelbrot."}
{"id": "61576", "revid": "964734", "url": "https://it.wikipedia.org/wiki?curid=61576", "title": "Albireo (astronomia)", "text": "Albireo (: ; \u03b2 Cygni) \u00e8 un sistema stellare situato su un estremo del braccio pi\u00f9 lungo della croce che costituisce la struttura della costellazione del Cigno, l'altro estremo \u00e8 Deneb (\u03b1 Cygni).\n\u00c8 considerata una delle pi\u00f9 belle stelle doppie del cielo poich\u00e9 \u00e8 costituita da due stelle di colore contrastante: la principale \u00e8 di colore arancio mentre la secondaria, di classe B8, \u00e8 di colore bianco-azzurro.\nOsservazione.\nAd occhio nudo appare essere una singola stella, ma un piccolo telescopio \u00e8 sufficiente per apprezzarne la duplicit\u00e0 e il contrasto di colore tra la stella principale e la secondaria.\nLa sua posizione moderatamente boreale fa s\u00ec che questa stella sia osservabile specialmente dall'emisfero nord, in cui si mostra alta nel cielo nella fascia temperata; dall'emisfero australe la sua osservazione risulta invece pi\u00f9 penalizzata, specialmente al di fuori della sua fascia tropicale. Essendo di magnitudine +3,05, la si pu\u00f2 osservare anche dai piccoli centri urbani senza difficolt\u00e0, sebbene un cielo non eccessivamente inquinato sia maggiormente indicato per la sua individuazione.\nIl periodo migliore per la sua osservazione nel cielo serale ricade nei mesi compresi fra fine giugno e novembre; nell'emisfero nord \u00e8 visibile anche per tutto l'autunno, grazie alla declinazione boreale della stella, mentre nell'emisfero sud pu\u00f2 essere osservata in particolare durante i mesi del tardo inverno australe.\nCaratteristiche fisiche.\nAlbireo A la pi\u00f9 brillante della coppia, ha magnitudine apparente 3,1; \u00e8 una gigante brillante arancione di classe K3, con una temperatura di 4.400 kelvin, inferiore a quella del Sole, ma con raggio 50 volte superiore; il suo colore \u00e8 giallo-arancio e la sua massa \u00e8 calcolata essere 5 volte quella solare. La sua luminosit\u00e0 \u00e8 950 volte quella solare.\nNel 1976 usando la tecnica dello speckle all'Osservatorio di Kitt Peak, Albireo A \u00e8 risultata essere a sua volta una binaria; la sua compagna, Albireo C, o Albireo Ac come \u00e8 catalogata nel Washington Double Star Catalog \u00e8 molto simile alla compagna visibile Albireo B: \u00e8 una stella bianco-azzurra di sequenza principale di classe B9 e magnitudine apparente 5,8. Dista dalla componente A 40 Unit\u00e0 Astronomiche e il loro periodo orbitale \u00e8 calcolato in 214 anni. La loro separazione attuale \u00e8 di 0,4 secondi d'arco, di conseguenza la separazione visuale delle componenti \u00e8 possibile solo con strumenti professionali di grande apertura.\nAlbireo B, di magnitudine 5,1 \u00e8 invece una stella di classe B8 di sequenza principale, quindi di colore bianco-azzurro, avente una temperatura superficiale di 12.100 kelvin, molto pi\u00f9 elevata di quella solare; la sua massa \u00e8 calcolata essere 3,3 volte quella solare. La sua luminosit\u00e0 \u00e8 190 volte quella solare. Si distingue per l'alta velocit\u00e0 orbitale: completa un giro su s\u00e9 stessa in 0,6 giorni. Viene anche classificata come stella Be.\nLa distanza dal sole.\nLe distanze dal Sole sono state recentemente rettificate attraverso l'analisi del satellite Hipparcos e sono rispettivamente di 434 anni luce per la componente A e di 400 anni luce per la componente B. In base alle distanze non ancora rettificate risultavano pertanto separate da 34 secondi d'arco, ci\u00f2 significa che le due stelle distano tra loro circa 650 miliardi di chilometri (50 volte la grandezza del sistema solare). Data l'enorme distanza per lungo tempo s\u00ec \u00e8 pensato che fosse una doppia ottica, cio\u00e8 senza un legame gravitazionale tra le due componenti. Comunque oggi si \u00e8 portati a credere che sia un vero sistema binario con un periodo orbitale di molte migliaia di anni, forse 75.000 anni.\nAlbireo si sta avvicinando velocemente al sistema solare, e in un futuro lontano, tra oltre 5 milioni di anni, raggiunger\u00e0 la minima distanza dalla Terra, a 23,2 anni luce di distanza\n. A quell'epoca sar\u00e0 la stella pi\u00f9 luminosa nel cielo terrestre, con una magnitudine apparente di -3,30.\nOrigine del nome.\nIl nome arabo assegnato a questa stella \u00e8 \"Minq\u0101r al-Daj\u0101ja\", che tradotto letteralmente significa \"il becco della gallina\", definizione che rimanda alla posizione di Albireo all'interno della costellazione. Tenendo conto di ci\u00f2, viene in un certo senso confermata l'ipotesi secondo la quale il nome attuale della stella sia frutto di un errore di trascrizione. In un'edizione del 1515 dell'Almagesto, il nome \"Albireo\" viene collegato all'espressione latina \"ab ireo\" (che significa \"dall'iris\"), dove il termine \"Ireus\", ovvero l'iris, potrebbe essere una trascrizione errata della parola greca \"Ornis\", che significa \"uccello\"."}
{"id": "61578", "revid": "1568859", "url": "https://it.wikipedia.org/wiki?curid=61578", "title": "Acciaio inossidabile", "text": "Gli acciai inossidabili (o \u00ecnox dal francese \"inoxydable\") sono caratterizzati da una maggior resistenza alla ossidazione e alla corrosione, specie in aria umida o in acqua dolce, rispetto ai cosiddetti \"acciai al carbonio\" (o comune acciaio non legato).\nTale capacit\u00e0 \u00e8 dovuta principalmente alla quasi assenza di carbonio &lt;=0,07%, ed alla presenza del cromo, nella lega, in grado di passivarsi e cio\u00e8 di ricoprirsi di uno strato sottile e aderente di ossidi, praticamente invisibile dello spessore pari a pochi strati atomici (dell'ordine dei ), che protegge superficialmente il metallo o la lega sottostante, dall'azione dell'ossigeno e degli agenti chimici esterni.\nIl contenuto minimo di cromo \"libero\", ossia non combinato al carbonio, per cui un acciaio si pu\u00f2 ritenere Inossidabile \u00e8 il 10,5% per cui poter avere la formazione dello strato di ossido \"passivante\" continuo e protettivo nei confronti dalla corrosione. Il cromo nella lega, infatti, combinandosi con il carbonio, pu\u00f2 formare carburi di cromo che, precipitando ai bordi dei grani della struttura cristallina, ne limitano la disponibilit\u00e0 per formare ossidi e, quindi, di passivarsi.\nGeneralmente si trovano valori tra 12 e 17% di cromo nella lega, ma nell'acciaio inox possono essere utilizzati anche altri elementi per aumentare la resistenza all'ossidazione e alla corrosione.\nStoria.\nL'invenzione dell'acciaio inossidabile si deve agli inglesi Woods e Clark, i quali nel 1872 brevettarono una lega di ferro contenente il 35% in peso di cromo e resistente agli acidi.\nL'industrializzazione tuttavia avvenne soltanto anni dopo quando nel 1913 Harry Brearley di Sheffield, sperimentando acciai per canne di armi da fuoco, scopr\u00ec che un suo provino di acciaio con il 13-14% di cromo e con un tenore di carbonio relativamente alto (0,25%) non si arrugginiva quando era esposto all'atmosfera. La prima menzione di questo progresso tecnologico risale al 1915 e si trova in un articolo del New York Times riguardo all'uso per posateria di questa classe di acciai, elogiandone la resistenza alla corrosione perfino a contatto con gli acidi organici contenuti nei cibi.\nSuccessivamente questa propriet\u00e0 venne spiegata con la passivazione del cromo, che forma sulla superficie una pellicola di ossido estremamente sottile, continua e stabile.\nI successivi progressi della metallurgia fra gli anni quaranta e sessanta del XX secolo hanno ampliato il loro sviluppo e le loro applicazioni.\nTuttora vengono perfezionati e adattati alle richieste dei vari settori industriali, come il petrolifero/petrolchimico, minerario, energetico, nucleare e alimentare.\nDescrizione.\nPassivazione.\nMolto appropriata \u00e8 la dizione anglosassone stainless (letteralmente \"senza macchia\") derivata dalla capacit\u00e0 di questi materiali di ossidarsi (o, come si suol dire, \"passivarsi\") ma non arrugginirsi negli ambienti atmosferici e naturali.\nIl fenomeno della passivazione avviene per reazione del metallo con l'ambiente ossidante (aria, acqua, soluzioni varie, ecc).\nLa natura dello strato passivante, formato essenzialmente da ossidi/idrossidi di cromo, \u00e8 autocicatrizzante e garantisce la protezione del metallo, anche se localmente si verificano abrasioni o asportazioni della pellicola, qualora la composizione chimica dell'acciaio e la severit\u00e0 del danno siano opportunamente inter-relazionate.\nIn particolare, il film passivo pu\u00f2 essere pi\u00f9 o meno resistente in funzione della concentrazione di cromo nella lega e in relazione all'eventuale presenza di altri elementi leganti quali il nichel, il molibdeno, il titanio.\nClassificazione degli acciai inossidabili attraverso l'indice P.R.E.N..\nGli acciai inossidabili possono essere classificati attraverso la loro resistenza alla corrosione localizzata e, in particolare, alla vaiolatura. Questa classificazione si basa sulla composizione chimica e sul calcolo dell'indice Pitting Resistance Equivalent Number (P.R.E.N.); pi\u00f9 questo indice \u00e8 elevato, maggiore risulter\u00e0 la resistenza alla vaiolatura. Questa classificazione \u00e8 utilizzata in quanto di facile e agile determinazione, tuttavia va ricordato che non fornisce una descrizione completa ed esauriente delle propriet\u00e0 di resistenza a corrosione degli acciai inossidabili. Gli acciai inossidabili possono quindi essere suddivisi in quattro categorie:\nNomenclatura AISI.\nIn commercio esistono vari tipi di acciai inox, conosciuti principalmente sotto la notazione di acciaio AISI (\"American Iron and Steel Institute\", Istituto di unificazione statunitense per ferro e acciaio). La notazione AISI ha assunto erroneamente il significato di sinonimo per \"acciaio inox\", poich\u00e9 tale istituto codifica anche tipi differenti di acciaio. La notazione AISI individua l'acciaio inox attraverso una sigla a tre cifre con possibile aggiunta di una lettera.\nLa prima di queste cifre indica la classe dell'acciaio:\ntra le lettere ad esempio:\nSigle commerciali.\nI vari acciai inox differiscono in base alla percentuale in peso degli elementi costituenti la lega.\nTra gli acciai pi\u00f9 comunemente utilizzati distinguiamo:\nQuesti materiali possono essere anche stabilizzati al titanio o al niobio come:\nLa posizione del ferro all'interno della lega influenza diverse caratteristiche del materiale, di elevata importanza per il suo utilizzo.\nLa principale \u00e8 la amagneticit\u00e0:\nCome gi\u00e0 accennato in precedenza, gli AISI 304 e 316 appartengono alla famiglia degli acciai a struttura austenitica mentre l'AISI 420 \u00e8 a struttura martensitica.\nLa differenza tra l'acciaio 304 e 316, a parte il costo maggiore e la presenza nel 316 di Mo, \u00e8 data dalla pi\u00f9 elevata austenicit\u00e0 del secondo grazie alla pi\u00f9 alta percentuale di nichel.\nSebbene questi acciai conservino la struttura austenitica, in alcuni casi restano nella massa grani cristallini isolati che mantengono una struttura ferritica, derivata dalla ferrite \u03b4.\nTipologie di acciaio inossidabile.\nGli acciai inox si dividono tradizionalmente, secondo la loro microstruttura, in tre grandi famiglie:\nOltre a queste tre categorie esistono anche altre tre famiglie, il cui impiego \u00e8 in forte ascesa, per impieghi specifici:\nAcciai inossidabili ferritici.\nGli acciai inossidabili ferritici sono acciai inossidabili in cui il principale elemento aggiunto in lega \u00e8 il cromo, variabile dall'11 al 30% circa. All'interno di questo campo, infatti, si osserva dal diagramma di stato ferro-cromo, che la lega ottenuta dalla temperatura ambiente a quella di fusione rimane sempre in fase ferritica.\nQuesti acciai hanno buona resistenza meccanica e moderata resistenza alla corrosione. Hanno grano cristallino a reticolo cubico a corpo centrato (sono magnetici) come gli acciai al carbonio, ma le caratteristiche meccaniche \"non\" possono essere incrementate per mezzo di trattamenti termici.\nIl tenore di carbonio \u00e8 minore rispetto agli acciai inossidabili martensitici. Un tipo particolarmente resistente al calore contiene il 26% di cromo. Altri elementi presenti sono il molibdeno, l'alluminio per aumentare la resistenza all'ossidazione a caldo, lo zolfo per facilitare la lavorabilit\u00e0.\nIl limite di snervamento \u00e8 moderatamente basso e, non essendo possibile effettuare trattamenti termici di tempra per l'assenza di punti critici, \u00e8 possibile migliorare le caratteristiche meccaniche esclusivamente attraverso fenomeni di ricristallizzazione o di incrudimento. Si osserva una particolare attenzione a limitare il riscaldamento al di sotto degli 850\u00a0\u00b0C per evitare l'ingrossamento del grano cristallino, e a non sostare tra i 400 e i 570\u00a0\u00b0C nel raffreddamento, per non incorrere nella \"fragilit\u00e0 al rinvenimento\".\nGli acciai inossidabili ferritici hanno una moderata resistenza alla corrosione, che aumenta con la percentuale di cromo e con l'introduzione in lega del molibdeno; sono magnetizzabili; non sono suscettibili di tempra e devono necessariamente essere sottoposti alla ricottura; la saldabilit\u00e0 \u00e8 scarsa, in quanto il materiale che viene surriscaldato subisce l'ingrossamento del grano cristallino.\nGli impieghi pi\u00f9 comuni sono vasellame o posateria di bassa qualit\u00e0, acquai, lavelli e finiture per l'edilizia. In lamiere sottili si usano per rivestimenti, piastre per ponti navali, sfioratori, trasportatori a catena, estrattori di fumi e depolverizzatori.\nGli acciai inossidabili superferritici sono stati ideati per ridurre la suscettibilit\u00e0 alla corrosione alveolare e alle rotture per tensocorrosione degli inox austenitici. Questi acciai dolci al cromo hanno due composizioni possibili: cromo 18% e molibdeno 2%, oppure cromo 26% e molibdeno 1%.\nLe propriet\u00e0 fondamentali sono le stesse degli acciai inox ferritici, con in pi\u00f9 la resistenza alla corrosione alveolare e alla rottura da tensocorrosione (SCC); saldabilit\u00e0 scarsa o discreta.\nA causa della bassa saldabilit\u00e0 gli impieghi sono limitati a particolari saldati di meno di 5\u00a0mm di spessore. Sono utilizzati per pannelli e radiatori solari, tubi di scambiatori di calore e di condensatori, serbatoi per acqua calda e tubazioni di circolazione di salamoie nelle industrie alimentari.\nAcciai inossidabili austenitici.\nGli acciai inossidabili austenitici sono gli acciai inossidabili pi\u00f9 comuni, hanno un tenore di carbonio inferiore allo 0,1%, cromo compreso tra il 18% e il 25% e nichel dall'8% al 20%.\nIl nichel \u00e8 in grado di estendere il campo austenitico, ossia stabilizza la struttura cristallina tipica delle alte temperature fino a condizioni prossime a quelle normali. La struttura austenitica, in realt\u00e0, si conserva in condizioni metastabili a temperatura ambiente, e tale struttura si mantiene per tempi indefiniti, in quanto lo sviluppo completo della forma stabile, perlite, \u00e8 estremamente lento (vedi curve di Bain).\nCome desumibile dall'esame delle curve di Bain, la trasformazione austeno/perlitica richiede che il materiale sia tenuto in forno per tempi lunghissimi, industrialmente insostenibili.\nD'altra parte, le velocit\u00e0 di raffreddamento e le temperature da raggiungere necessarie nella tempra per ottenere martensite sono tali che la struttura cristallina compatibile con processi economicamente interessanti \u00e8 unicamente quella austenitica.\nGli acciai inossidabili austenitici hanno struttura cubica a facce centrate, contenente Ni e Cr in percentuale tale da conservare la struttura austenitica anche a temperatura ambiente. Sono classificati in base alla percentuale di Ni e di Cr (vedi tabella); nella classificazione ASTM costituiscono la serie 3XX.\nLa composizione base dell'acciaio inossidabile austenitico \u00e8 il 18% di Cr e l'8% di Ni, codificata in \"18/8\" (AISI 304). Una percentuale del 2-3% di molibdeno permette la formazione di carburi di molibdeno migliori rispetto a quelli di cromo e assicura una miglior resistenza alla corrosione dei cloruri, come l'acqua di mare e sali disgelanti,(acciaio \"18/8/3\"; AISI 316). Il contenuto di carbonio \u00e8 basso (0,08% max di C), ma esistono anche acciai inox austenitici \"dolci\" (0,03% di C max). L'acciaio inox austenitico pu\u00f2 essere stabilizzato con titanio o niobio per evitare una forma di corrosione nell'area delle saldature (vedi pi\u00f9 avanti le debolezze di questo tipo di acciaio). Considerando la notevole percentuale di componenti pregiati (Ni, Cr, Ti, Nb, Ta), gli acciai inox austenitici sono fra i pi\u00f9 costosi tra gli acciai di uso comune.\nLe propriet\u00e0 fondamentali sono:\nLa loro struttura austenitica (con cristallo CFC, \"non\" magnetici) li rende immuni dalla transizione duttile-fragile (che si manifesta invece con la struttura ferritica, cristallo CCC), quindi conservano la loro tenacit\u00e0 fino a temperature criogeniche (He liquido). La dimensione dei grani, sensibilmente pi\u00f9 elevata di quella degli acciai ferritici da costruzione, li rende resistenti allo scorrimento viscoso; di conseguenza fra gli acciai per costruzione di recipienti a pressione, sono quelli che possono essere utilizzati alle temperature pi\u00f9 elevate (600\u00a0\u00b0C).\nLa struttura austenitica \u00e8 paramagnetica e, quindi, questi acciai possono essere facilmente riconosciuti disponendo di magneti permanenti calibrati.\nGli impieghi di questi acciai sono molto vasti: pentole e servizi domestici, serramenti e finiture architettoniche, mattatoi, fabbriche di birra, lattine per bibite e prodotti alimentari; serbatoi per gas liquefatti, scambiatori di calore, apparecchi di controllo dell'inquinamento e di estrazione di fumi, autoclavi industriali. La loro resistenza a gran parte degli aggressivi chimici li rende inoltre molto apprezzati nell'industria chimica. Lo stesso tipo di acciaio fu utilizzato nel 1929 per la costruzione della guglia del Chrysler Building di New York: la struttura fu costruita in officina in 4 tronconi separati e poi assemblati sulla cima della costruzione nel giro di 90 minuti. La lucentezza della guglia, a 80 anni dalla sua costruzione, testimonia l'altissimo grado di resistenza alla corrosione e di inossidabilit\u00e0 del materiale impiegato (Nirosta).\nGli acciai inossidabili austenitici soffrono per\u00f2 di alcune limitazioni:\nL'unico trattamento termico applicabile per questa classe di acciai \u00e8 la solubilizzazione del C a 1.050\u00a0\u00b0C, che favorisce la diffusione del carbonio in maniera omogenea all'interno dei grani cristallini, seguita da raffreddamento rapido per evitare la permanenza nell'area fra 800 e 400\u00a0\u00b0C, dove pu\u00f2 avvenire la precipitazione dei carburi di cromo. La precipitazione di questi carburi, generalmente Cr23C6, si concentra ai bordi dei grani cristallini, implicando un impoverimento locale del cromo libero che pu\u00f2 scendere sotto il 12% e quindi la distruzione del film passivo e la perdita della resistenza a corrosione. La conseguenza \u00e8 la possibile insorgenza di corrosione intergranulare.\nAcciai inossidabili martensitici.\nGli acciai inossidabili martensitici sono leghe al cromo (dall'11 al 18% circa) con carbonio relativamente elevato (fino a 1,1% in peso), contenenti piccole quantit\u00e0 di altri elementi.\nI tipici elementi di lega in essi presenti sono: manganese, silicio, cromo e molibdeno; pu\u00f2 essere aggiunto zolfo per migliorarne la lavorabilit\u00e0 con macchine per asportazione di truciolo, con parziale discapito comunque delle caratteristiche meccaniche.\nL'acciaio inossidabile martensitico ha caratteristiche meccaniche molto elevate ed \u00e8 ben lavorabile alle macchine, \u00e8 l'unico acciaio inossidabile che pu\u00f2 essere sottoposto a tempra, trattamento termico atto ad aumentarne le propriet\u00e0 meccaniche (carico di rottura, carico di snervamento, durezza); anch'essi hanno una struttura cristallina cubica a corpo centrato (CCC) che, similmente alla famiglia ferritica, li rendono magnetici. \n\u00c8 conosciuto soprattutto con la nomenclatura americana: per esempio l'acciaio al solo cromo \u00e8 l'AISI serie 400 (da ricordare AISI 410 con C = 0,12% circa e Cr = 13% circa e 420, con 0,20% &lt; C &lt; 0,40% e Cr = 13% circa; AISI 440 con C = 1% circa e Cr = 17%); nella nomenclatura UNI ha sigle come X20Cr13, X30Cr13, X40Cr14. \u00c8 magnetico, ed \u00e8 anche conosciuto come acciaio \"serie 00\". \nL'acciaio inossidabile martensitico \u00e8 autotemprante, ma per semplice raffreddamento dalla temperatura di formatura a caldo alla temperatura ambiente si sviluppa una struttura cristallina deformata, con forti tensioni residue e conseguente infragilimento.\nPer ovviare a tali condizioni sfavorevoli, la procedura produttiva prevede generalmente le seguenti fasi:\nGli acciai inossidabili martensitici sono utilizzati soprattutto per la loro elevata resistenza allo scorrimento viscoso, sebbene la loro formabilit\u00e0 e saldabilit\u00e0 sia estremamente difficoltosa e \"la loro resistenza alla corrosione sia minore rispetto a quella delle altre famiglie.\"\nLa resistenza alla corrosione non \u00e8 eccezionale perch\u00e9 il cromo \u00e8 in un tenore generalmente pi\u00f9 basso di quello delle altre categorie di acciai inossidabili; inoltre perch\u00e9 la struttura martensitica ha un'alta densit\u00e0 di difetti reticolari, questi agiscono come catalizzatori delle reazioni di corrosione.\nL'AISI 440 \u00e8 utilizzato per l'utensileria inossidabile (coltelli, forbici, bisturi, lamette, iniettori per motori a combustione interna).\nAcciai inossidabili induriti per precipitazione, o acciai PH (Precipitation Hardening).\nGli acciai inossidabili indurenti per precipitazione presentano la possibilit\u00e0 di innalzare notevolmente le proprie caratteristiche meccaniche per trattamenti termici particolari di invecchiamento, che consentono di far precipitare fasi intermetalliche dure nella matrice austenitica o martensitica al fine di aumentare le propriet\u00e0 meccaniche della lega. \nTali acciai sono stati sviluppati per colmare le lacune delle altre classi di acciai inossidabili (scarse propriet\u00e0 meccaniche degli acciai inossidabili ferritici e austenitici e scarsa resistenza alla corrosione degli acciai inossidabili martensitici. \nGli acciai inossidabili induriti per precipitazione raggiungono elevate resistenze meccaniche e un'elevata tenacit\u00e0 grazie all'aggiunta di elementi in grado di formare precipitati durante trattamenti termici di invecchiamento: alluminio, rame, titanio, molibdeno, niobio, vanadio, azoto; inoltre questi acciai possiedono una resistenza alla corrosione paragonabile a quella degli acciai inossidabili austenitici classici, a parit\u00e0 di cromo e molibdeno.\nAcciai inossidabili bifasici austeno-ferritici, o Duplex.\nGli acciai inossidabili bifasici austeno-ferritici, detti anche duplex, presentano una struttura a grani cristallini misti di austenite e di ferrite. Si tratta di acciai dalla microstruttura ibrida: il tenore di cromo va dal 18 al 32% e tende a stabilizzare la microstruttura ferritica, quello di nichel dal 4,5 al 7% risulta in quantit\u00e0 insufficienti per determinare una struttura microcristallina totalmente austenitica (che quindi rimane in parte ferritica). Quasi tutte le sue varianti contengono fra il 2,5 e il 4% di molibdeno. \nEsistono inoltre forme di Duplex, chiamati \"poveri\" che non contengono molibdeno e hanno tenori di nickel minori del 4,5%.\nLe propriet\u00e0 fondamentali sono:\nGli impieghi pi\u00f9 comuni sono: scambiatori di calore, macchine per movimentazione dei materiali, serbatoi e vasche per liquidi ad alta concentrazione di cloro, refrigeratori ad acqua marina, dissalatori, impianti per salamoia alimentare e acque sotterranee e ricche di sostanze aggressive. Viene usato anche per la costruzione di turbine in centrali idroelettriche.\nAcciai inossidabili austenitici al Mn-N o Nichel-free.\nGli acciai inossidabili austenitici al manganese-azoto nascono dalla necessit\u00e0 di sostituire nella lega metallica il nichel. Infatti, il nichel \u00e8 un allergene e ha un elevato costo sia economico sia ambientale.\nIl manganese e l'azoto sono elementi in grado di stabilizzare la microstruttura austenitica. Nel dettaglio, il manganese permette un aumento di solubilit\u00e0 dell'azoto nella matrice ferrosa. L'azoto conferisce il vero e proprio contributo austenitizzante; inoltre, incrementa fortemente le caratteristiche meccaniche e di resistenza a corrosione. Questi elementi inoltre sono entrambi biocompatibili. Per garantire la microstruttura austenitica devono essere presenti in lega in grandi quantit\u00e0: il manganese fino al 23% e l'azoto fino all'1% (in peso).\nLe buone propriet\u00e0 meccaniche unite alla biocompatibilit\u00e0 e a una sufficiente lavorabilit\u00e0, rendono per le applicazioni mediche questi acciai dei validi sostituti agli acciai inossidabili austenitici convenzionali.\nApplicazioni.\nAcciai inox per acqua potabile.\nSecondo il Decreto del Ministero della Sanit\u00e0 del 21 marzo 1973 i tipi di acciai inossidabili che possono essere impiegati per il contatto con acque potabili, e pi\u00f9 in generale con gli alimenti, sono i seguenti:\nArmature inossidabili.\nLe barre di acciaio inox utilizzate per strutture in calcestruzzo armato in genere sono realizzate con acciai inossidabili di microstruttura austenitica o duplex austeno-ferritica. I primi contengono 17-18% di Cr e 8-10% di Ni, mentre i secondi contengono 22-26% di Cr e 4-8% di Ni.\nLe armature in acciaio inox, al contrario delle armature comuni in acciaio al carbonio, rientrano nel \"gruppo delle armature poco sensibili alla corrosione\". Infatti gli acciai inossidabili possono resistere alla corrosione in presenza di calcestruzzo con un contenuto di cloruri molto elevato, anche quando questo \u00e8 carbonatato. Invece nel calcestruzzo non carbonatato e non inquinato da cloruri, le barre di acciaio inossidabile si comportano come le normali barre di acciaio al carbonio, pertanto non apportano alcun vantaggio nei confronti della resistenza alla corrosione della struttura.\nLe barre d'acciaio inossidabile per\u00f2 devono garantire le stesse prestazioni meccaniche (resistenza allo snervamento e la duttilit\u00e0) richieste alle normali barre d'armatura. A tal fine le armature di acciaio inossidabile austenitico vengono sottoposte a trattamenti di rafforzamento mentre per gli acciai inossidabili duplex, tali trattamenti non sono indispensabili.\nL'utilizzo dell'armatura inossidabile \u00e8 limitato dall'elevato costo, il quale pu\u00f2 avere un rilevante impatto sul costo necessario alla realizzazione dell'intera struttura. Infatti le barre in acciaio inox, in funzione della composizione chimica, costano da sei a dieci volte in pi\u00f9 rispetto alle armature comuni in acciaio al carbonio. L'utilizzo di barre in acciaio inossidabile pertanto viene limitato per la realizzazione di opere in condizioni ambientali d'elevata aggressivit\u00e0, soprattutto legata alla presenza d'acqua di mare o di sali disgelanti (azione dei cloruri), oppure nei casi in cui, per l'importanza della struttura, sia richiesta una vita di servizio molto lunga. In questi casi infatti la protezione offerta dal copriferro pu\u00f2 risultare insufficiente a prevenire la corrosione, e pertanto l'acciaio inox pu\u00f2 garantire la durata richiesta per l'opera senza dover ricorrere successivamente a costose e complesse manutenzioni straordinarie che, in alcuni casi, risultano pi\u00f9 onerose del costo iniziale dovuto alla scelta dell'armatura inossidabile. Il costo di costruzione si pu\u00f2 ridurre limitandone l'utilizzo alle parti pi\u00f9 vulnerabili della struttura o alle zone in cui lo spessore di copriferro deve essere ridotto, come negli elementi snelli o nei rivestimenti di facciata. In questo caso \u00e8 necessario che l'armatura al carbonio e quella inox non entrino mai in contatto per evitare fenomeni di corrosione elettrochimica.\nGli acciai inossidabili austenitici hanno un coefficiente di dilatazione termica di circa \u00a0\u00b0C\u22121, \"maggiore\" sia di quello del calcestruzzo (circa 10-5\u00a0\u00b0C\u22121) sia di quello delle comuni armature (\u00a0\u00b0C\u22121). \nIl maggiore coefficiente di dilatazione termica potrebbe creare situazioni sfavorevoli nel caso di incendi, tuttavia l'acciaio inossidabile austenitico ha una conducibilit\u00e0 termica notevolmente inferiore rispetto all'acciaio al carbonio.\nAcciaio inox per alte temperature.\nQuesti acciai inox sono stati messi a punto per operare a elevata temperatura in condizioni ossidanti. La percentuale di cromo \u00e8 del 24% e il nichel va dal 14 al 22%.\nLe propriet\u00e0 fondamentali sono resistenza all'ossidazione (sfaldatura) ad alta temperatura e buona resistenza meccanica alle alte temperature.\nGli impieghi pi\u00f9 comuni avvengono in parti di forni, tubi irradianti e rivestimenti di muffole, per temperature di esercizio fra 950 e 1.100\u00a0\u00b0C.\nAcciai da ultra alto vuoto e criogenia.\nIl metallo pi\u00f9 utilizzato in UV e in UHV \u00e8 un acciaio inox che col ferro, ha cromo, nichel, con tracce di silicio, carbonio, manganese, molibdeno, niobio e titanio, \u00e8 utilizzato come costituente strutturale dell'ambiente da vuoto, ha il vantaggio di essere reperibile e relativamente economico, ha propriet\u00e0 di resistenza meccanica abbastanza elevate, non si tempra, si salda con facilit\u00e0, ha un basso degasaggio, \u00e8 abbastanza inerte chimicamente.\nNell'UV si necessita di una tipologia d'acciaio austenitico (AISI 316), poich\u00e9 possiede una struttura molto legata e di conseguenza meno attaccabile chimicamente.\nLa presenza di metalli refrattari, come il molibdeno, aiuta a legare elettro-chimicamente gli atomi di ferro, conferendone maggiore inerzia e un grado di durezza superiore (circa 180 gradi Vickers).\nL'acciaio austenitico permette di utilizzare la lega anche nell'UHV, poich\u00e9 l'amagneticit\u00e0 strutturale le dona un'inerzia quasi totale alle interazioni \"deboli\" garantendo un vuoto pi\u00f9 pulito.\nLa presenza di cromo, nonostante le sue caratteristiche ferriticizzanti, conferisce all'acciaio stabilit\u00e0 ed elasticit\u00e0, garantendone cos\u00ec duttilit\u00e0 e malleabilit\u00e0.\nResta comunque il fatto che, in questa tecnologia, l'acciaio pi\u00f9 utilizzato sia quello austenitico.\nLa sua temperatura di fusione \u00e8 di 1.435\u00a0\u00b0C, tuttavia dobbiamo considerare che, durante la saldatura, nell'intervallo di temperatura tra i 600 e gli 800\u00a0\u00b0C, si trasforma, o meglio decade, da austenitico a ferritico (come indicato nel diagramma di sensibilizzazione di Schaeffler).\nIl suo decadimento \u00e8 pi\u00f9 rapido e permanente per gli acciai 304 rispetto ai 316.\nPeriodo di sensibilizzazione:\nPi\u00f9 esteso \u00e8 questo periodo (la estensione \u00e8 proporzionale alla presenza di nickel), pi\u00f9 il materiale \u00e8 affidabile.\nPer ridurre ulteriormente il degasaggio della lega 316 si effettua il processo di \"electro slag remelting\", in cui la stessa viene rifusa in un forno a radiofrequenze, in modo da eliminare le microscorie di ossidi e di carburi, che, oltre a \"sporcare\" il vuoto, la rendono pi\u00f9 ferritica. Il 316 L N ESR, poich\u00e9 molto costoso, viene utilizzato limitatamente e prevalentemente negli acceleratori di particelle.\nL'acciaio \u00e8 costituente delle camere da vuoto, delle flange e di eventuali altri elementi come bulloni e dadi; in ogni modo, una camera da vuoto in acciaio richiede ulteriori trattamenti finalizzati a diminuire il costante degasaggio di idrogeno dalle sue pareti. Uno dei principali \u00e8 il \"vacuum firing\", con il quale l'acciaio viene in primo luogo scaldato a 1.400\u00a0\u00b0C e poi rapidamente raffreddato, per attraversare celermente la zona di sensibilizzazione senza decadere in ferritico. Cos\u00ec, oltre alla diminuzione della percentuale di azoto sulle superfici, si ottiene un aumento della sua austeniticit\u00e0.\nProblematiche specifiche.\nContaminazione ferrosa.\nLa resistenza alla corrosione dell'acciaio inox pu\u00f2 essere messa in pericolo dalla contaminazione ferrosa derivante da particelle provenienti da operazioni di taglio, rettifica e saldatura dell'acciaio al carbonio. La presenza di contaminazioni sulle superfici del metallo, oltre a creare un difetto estetico pu\u00f2 dar luogo a inneschi di corrosione localizzata (pitting), anche solo a contatto con aria, pregiudicando la giusta condizione di passivit\u00e0 nel tempo. Infatti, le particelle di ferro che si depositano sulla superficie dell'acciaio inox, ad esempio a causa di \"spruzzi\" di saldatura di componenti di acciaio al carbonio, si ossidano molto velocemente formando la ruggine, anche solo in presenza dell'umidit\u00e0 atmosferica, causando un'antiestetica macchiatura della superficie, che in alcuni casi, ostacolando il fenomeno di naturale passivazione dell'acciaio inox, pu\u00f2 evolvere in fenomeni di pitting. Per questa ragione la lavorazione dell'acciaio al carbonio e quella dell'acciaio inossidabile devono avvenire in due zone distinte e separate.\nInoltre, gli attrezzi manuali (es. spazzole) e i macchinari utilizzati (es. presse), non devono contenere acciaio al carbonio e devono essere puliti in maniera approfondita quando si passa dall'acciaio al carbonio all'acciaio inossidabile. Le lavorazioni di taglio, saldatura o sabbiatura non devono essere fatte con elementi contenenti acciaio al carbonio (es. dischi abrasivi, elettrodi, graniglia). Per lo stesso motivo, nello stoccaggio e nella movimentazione dell'acciaio inossidabile, deve essere evitato qualsiasi contatto con attrezzi di acciaio al carbonio, ad esempio forche di elevatori, catene, scaffalature, ecc.\nPer verificare la avvenuta contaminazione esistono appositi test. Una volta contaminato l'acciaio inox, pu\u00f2 esserne effettuata la decontaminazione mediante trattamento con specifiche paste passivanti a base di acido fosforico o nitrico. Per rimuovere qualunque traccia di soluzione acida e contaminanti disciolti si dovr\u00e0 risciacquare l'acciaio con acqua deionizzata e asciugare la parte pulita. In questo caso \u00e8 necessario trattare l'intera superficie inox, per evitare l'effetto \"a chiazze\". Gli stessi prodotti possono essere utilizzati nel caso di ossidazione dovuta a un'elevata esposizione ad agenti corrosivi quali la salsedine. La contaminazione ferrosa \u00e8 quella pi\u00f9 ricorrente sugli acciai inox, ma si possono comunque verificare fenomeni di contaminazione da altri metalli non ferrosi, come alluminio, rame, piombo, ecc. Le modalit\u00e0 per eliminare le tracce contaminanti sono le stesse consigliate per le tracce ferrose.\nSensibilizzazione.\nLa sensibilizzazione degli acciai inossidabili \u00e8 un problema legato alla corrosione e coinvolge principalmente gli acciai inossidabili aventi un elevato tenore di carbonio. Questo fenomeno metallurgico di degrado del materiale corrisponde alla precipitazione di carburi di cromo ai bordi dei grani cristallini. Ci\u00f2 avviene a seguito di esposizione a temperature comprese tra i 450\u00a0\u00b0C e i 950\u00a0\u00b0C.\nTale precipitazione porta nelle zone adiacenti a un impoverimento di cromo e pi\u00f9 in generale degli alliganti passivanti che garantiscono la formazione del film protettivo superficiale di ossidi.\nDi conseguenza qualora il materiale verr\u00e0 esposto ad ambienti aggressivi verr\u00e0 portato alla disgregazione della matrice metallica, a seguito di una corrosione preferenziale lungo i bordi grano cristallini.\nGiunzioni.\nI manufatti in acciaio inox vengono frequentemente giuntati mediante saldatura e bullonatura. Un errore comune \u00e8 quello di utilizzare elettrodi e bulloni contenenti acciaio al carbonio invece di utilizzarli zincati. Oltre al problema della contaminazione ferrosa, il mettere a contatto l'acciaio inox con un materiale meno nobile determina l'innesco di celle galvaniche, nel momento in cui un elettrolita entra in gioco, con conseguente corrosione del materiale meno nobile."}
{"id": "61583", "revid": "1318658", "url": "https://it.wikipedia.org/wiki?curid=61583", "title": "Teoria delle catastrofi", "text": "La teoria delle catastrofi \u00e8 una teoria matematica della morfogenesi, iniziata dal matematico e filosofo francese Ren\u00e9 Thom negli anni cinquanta e sessanta, e rappresenta un originale tentativo di applicazione dei pi\u00f9 recenti risultati della topologia all'interpretazione dei fenomeni naturali.\nDescrizione.\nThom sugger\u00ec dunque di impiegare la teoria topologica dei sistemi dinamici, avente la sua origine negli studi effettuati da Henri Poincar\u00e9, per modellare i mutamenti discontinui che si presentano con una certa frequenza nei fenomeni naturali, in particolare in biologia.\nEsempi significativi di cambiamenti improvvisi causati da piccole alterazioni nei parametri del sistema sono le transizioni di fase, i movimenti tellurici, i cedimenti strutturali, i crolli dei mercati finanziari.\nThom evidenzi\u00f2 inoltre l'importanza, in questo contesto, della \"stabilit\u00e0 strutturale\", intesa come \"insensibilit\u00e0 del sistema a piccole perturbazioni\", rimarcando il fatto che tale requisito implica che il sistema stesso pu\u00f2 essere descritto \"localmente\" da una di sette forme standard, le cosiddette catastrofi elementari.\nNel linguaggio matematico: l'evoluzione del sistema \u00e8 una ipersuperficie liscia (ovunque derivabile) definita in uno spazio euclideo di dimensioni \"n;\" una catastrofe \u00e8 un punto critico (\"o singolare\") di questa superficie, cui corrispondono cambi dell'andamento del mercato; ovvero, il mercato smette di salire/scendere, la derivata della superficie \u00e8 nulla e i punti critici sono quelli stazionari; essi possono essere o meno degeneri (\"o non regolari\"), ovvero possono permettere biforcazioni radicali nel comportamento del sistema. Esempio: nel caso \"n=2\", l'andamento del mercato \u00e8 una curva liscia e presenta tre tipi di punti critici: i punti di massimo locale, minimo locale e i punti di flesso. Mentre gli estremi locali rappresentano generalmente punti critici non degeneri, i flessi sono solitamente punti critici degeneri da cui la curva potrebbe prendere direzioni differenti.\nTale nuova impostazione nell'analisi dei fenomeni complessi si basa su una constatazione teorica molto rilevante, cio\u00e8 sul fatto che in un dominio definito di fenomeni, per esempio una scatola contenente diverse sostanze chimiche, in un tempo relativamente breve, si raggiungono degli equilibri dinamici, che dipendono dalle condizioni iniziali del preparato, per cui per esempio, a seconda delle dosi iniziali i possibili domini di equilibrio possono essere 2.\nChiaramente tra una condizione iniziale che porta all'equilibrio 1, e quella che porta all'equilibrio 2, esistono delle condizioni iniziali (instabili), per le quali non \u00e8 possibile prevedere se il risultato sar\u00e0 1 o 2, in questi casi, si dice che il sistema \u00e8 in condizioni \"catastrofiche\", nel senso che una piccola variazione delle concentrazioni iniziali in una direzione o l'altra, pu\u00f2 comportare fortissime differenze sui risultati finali. Ebbene, la scoperta di Ren\u00e8 Thom consiste nel fatto che i punti di instabilit\u00e0 non sono soggetti a configurazioni caotiche, ma sono soggetti a forme topologicamente stabili e ripetibili, che peraltro, sono anche indipendenti dal substrato, nel senso che le forme di stabilit\u00e0 del caos sono indipendenti dal fenomeno fisico analizzato, sia esso fisico, chimico, biologico, linguistico, storico, psicologico o altro ancora.\nTali forme sono appunto le sette catastrofi elementari; lo stesso Thom le ha battezzate come segue:\nLa teoria costituisce un importante antesignano della moderna teoria del caos della teoria dei sistemi dissipativi sviluppata da Ilya Prigogine."}
{"id": "61585", "revid": "1543377", "url": "https://it.wikipedia.org/wiki?curid=61585", "title": "Upani\u1e63ad", "text": "Le Upani\u1e63ad (sanscrito, sostantivo femminile, devan\u0101gar\u012b: \u0909\u092a\u0928\u093f\u0937\u0926\u094d) sono un insieme di testi religiosi e filosofici indiani composti in lingua sanscrita a partire dal IX-VIII secolo a.C. fino al IV secolo a.C. (le quattordici \"Upani\u1e63ad\" vediche) anche se progressivamente ne furono aggiunte di minori fino al XVI secolo raggiungendo un numero complessivo di circa trecento opere aventi questo nome.\nTrasmesse per via orale, furono messe per iscritto per la prima volta nel 1656 quando il sultano musulmano Dara Shikoh (1615-1659) ordin\u00f2 la traduzione dal sanscrito al persiano di cinquanta di esse e quindi la loro resa in forma scritta.\nIl termine \"Upani\u1e63ad\" deriva dalla radice verbale sanscrita \"sad\" (sedere) e dai prefissi \"upa\" e \"ni\" (vicino) ossia \"sedersi vicino\", ma pi\u00f9 in basso (ad un \"guru\", o maestro spirituale), suggerendo l'azione di ascolto di insegnamenti spirituali.\nQuesto termine richiama chiaramente, come evidenziato da Mario Piantelli, anche un insegnamento \"esoterico\". Significativo \u00e8 che persino la \"Bhagavadg\u012bt\u0101\" si qualificava come \"upani\u1e63ad\" nel colophon dei manoscritti del \"Mah\u0101bh\u0101rata\" e che, evidenzia Piantelli ricordando le note dell'antico commentatore Bh\u0101skara, le persone di bassa casta che l'avessero ascoltata avrebbero subito la stessa sorte di coloro che avessero ascoltato le \"Upani\u1e63ad\" senza averne la qualifica: gli sarebbe stato versato del piombo fuso nelle orecchie. Questo spiega la ragione per cui le \"Upani\u1e63ad\" non furono mai messe per iscritto ma sempre trasmesse per via orale solo a persone che erano autorizzate a riceverne gli insegnamenti.\nLe \"Upani\u1e63ad\" sono, dunque, commentari \"segreti\" (\"rahasya\") dei \"Veda\", nonch\u00e9 loro 'fine', nel senso di completamento dell'insegnamento vedico; per questo motivo sono anche conosciuti come \"Ved\u0101nta\" (Fine dei Veda) e sono alla base del pensiero religioso indiano che attraverso il Brahmanesimo giunger\u00e0, nella nostra era, a costituire quel complesso di dottrine e pratiche che va sotto il nome di Induismo.\nOrigine e funzione delle \"Upani\u1e63ad\".\nLa maggior parte degli studiosi contemporanei ritiene l'avvio della loro composizione a partire dal IX-VIII secolo a.C.\nLe \"Upani\u1e63ad\" fungono da commentari o estensioni rispettivamente di ognuno dei quattro \"Veda\" (\"\u1e5agveda\", \"S\u0101maveda\", \"Yajurveda\" e \"Atharvaveda\") e unitamente ai \"Veda\", ai \"Br\u0101hma\u1e47a\" e agli \" \u0100ra\u1e47yaka\" rappresentano, secondo la tradizione induista, la cosiddetta \"\u015aruti\" ovvero la sapienza per come \u00e8 stata rivelata dall'Assoluto ai loro mistici cantori indicati come \"\u1e5b\u1e63i\" i quali si sarebbero limitati alla sua trasmissione orale.\nLa loro datazione \u00e8 difficile e controversa, ma risultando opere comunque successive ai \"Br\u0101hma\u1e47a\", la somiglianza nello stile e nei contenuti di alcune di queste pu\u00f2 far stabilire con sufficiente contezza la loro collocazione temporale. Per questa ragione le \"Upani\u1e63ad\" pi\u00f9 antiche vengono indicate come \"vediche\".\nTali \"Upani\u1e63ad\" vediche si inseriscono nella tradizione degli \"\u0100ra\u1e47yaka\"\nLe \"Upani\u1e63ad\" vediche.\nLe \"Upani\u1e63ad\" pi\u00f9 antiche, altrimenti dette \"vediche\", risultano essere quattordici:\nLe differenti tradizioni induiste forniscono elencazioni diverse che vanno da dieci a diciotto opere.\nWilliam K. Mahony, facendo riferimento alle analisi filologiche sui testi, evidenzia tra queste tre raggruppamenti cronologici:\nLe dottrine delle \"Upani\u1e63ad\" vediche.\nLe dottrine esposte nelle \"Upani\u1e63ad\" non rappresentano un pensiero filosofico o religioso organizzato quanto piuttosto un approfondimento delle concezioni vediche.\nCos\u00ec, se nel \" \u1e5agveda\" viene suggerita una unit\u00e0 sottostante alle divinit\u00e0 (\"Deva\"):\ne nel \"Sam\u0101vidh\u0101na Br\u0101hma\u1e47a\" (I,1,3) tale unit\u00e0 \u00e8 indicata nel \"Brahman\":\nper la \"B\u1e5bhad\u0101ra\u1e47yaka Upani\u1e63ad\" occorre comprendere che non vi \u00e8 differenza non solo tra gli Dei ma anche tra gli Dei, gli uomini e il Tutto: \nSu questo Gianluca Magi chiosa:\nNella \"Ch\u0101ndogya Upani\u1e63ad\" con tale principio assoluto viene identificato anche ogni principio individuale, l\"'\u0101tman\":\nIn questo brano \u00e8 enunciata una delle grandi frasi (\"mah\u0101v\u0101kya\"): \"Tat tvam Asi\", \"Quello sei Tu\", Gianluca Magi nota:\nAltra dottrina fondamentale che emerge, per la prima volta, dalle \"Upani\u1e63ad\" \u00e8 quella del \"karman\", la dottrina della rinascita, e della conseguente dottrina del \"Sa\u1e43s\u0101ra\", il ciclo di vita, morte e rinascita:\nLe \"Upani\u1e63ad\" posteriori.\nIn aggiunta alle \"Upani\u1e63ad\" vediche vengono elencate delle \"Upani\u1e63ad\" considerate posteriori in quanto di epoca medievale e non riconosciute universalmente come \"\u015aruti\". L'importanza di queste \"Upani\u1e63ad\" posteriori \u00e8 collegata direttamente alla scuola o comunit\u00e0 hind\u016b che se ne fa propugnatrice, prevalendo a volte in questi casi, come fondamento religioso, persino su quelle \"vediche\".\nLa maggioranza di queste \"Upani\u1e63ad\" \u00e8 composta in sanscrito classico ed \u00e8 collegata all\"'Atharvaveda\", risentendo l'influenza o della filosofia \"s\u0101\u1e43khya\", o di quella di indirizzo \"yogico\", o delle dottrine teistiche ad esempio \"\u015bivaite\" o \"vi\u1e63nuite\".\nWilliam K. Mahony procede a differenziarle, secondo la loro natura e secondo gli indirizzi tradizionali, in sei gruppi principali:\nLe 108 \"Upani\u1e63ad\" elencati nella \"Muktik\u0101 Upani\u1e63ad\".\nNei primi versi (I,30-39) di una \"Upani\u1e63ad\" medievale, la \"Muktik\u0101 Upani\u1e63ad\", vengono elencate 108 \"\"Upani\u1e63ad\" divenute 'tradizionali' secondo le scuole \"advaite\".\nEsse sono tradizionalmente catalogate come:"}
{"id": "61591", "revid": "998297", "url": "https://it.wikipedia.org/wiki?curid=61591", "title": "Pier Cloruro de' Lambicchi", "text": "Pier Cloruro de' Lambicchi \u00e8 un personaggio immaginario protagonista di una omonima serie a fumetti ideata da Giovanni Manca e pubblicata sul \"Corriere dei Piccoli\" negli anni trenta e quaranta.\nPersonaggio.\nIl personaggio \u00e8 uno scienziato eccentrico che, nel suo laboratorio, riesce a creare una speciale vernice, denominata \"Arcivernice\", che ha la straordinaria propriet\u00e0 di dar vita ai personaggi raffigurati nei quadri e nei disegni semplicemente spennellandovela sopra, riportando cos\u00ec in vita personaggi del passato (in genere personaggi medioevali o rinascimentali). Nascono cos\u00ec delle fantastiche avventure che si concludono abitualmente con il personaggio rianimato che si rivolta contro lo sfortunato inventore. Una volta l'arcivernice viene applicata anche su un ritratto dello stesso Pier Cloruro, cos\u00ec che apparve il suo sosia che caccia via l'originale, almeno temporaneamente, fuori di casa.\nStoria editoriale.\nIl personaggio venne ideato nel 1930 ispirandosi a un personaggio di una commedia, \"Trianon\", che Manca aveva scritto per il teatro di Torino.\nIl personaggio esord\u00ec nel 1930 sul \"Corriere dei Piccoli e poi venne pubblicata anche\" su \"Il Monello\" negli anni cinquanta, \"Il Giorno dei Ragazzi\" negli anni sessanta e poi di nuovo nuovo sul \"Corriere dei Piccoli\" negli anni settanta.\nLe storie del \"Corriere dei Piccoli\", secondo la forma in uso in quei tempi, non presentavano la classica nuvoletta (da cui il nome \"fumetto\") contenente il testo come nei fumetti successivi. I testi occupavano invece una legenda sotto le vignette disegnate ed erano rigorosamente in rima."}
{"id": "61592", "revid": "2136", "url": "https://it.wikipedia.org/wiki?curid=61592", "title": "Sistemi complessi", "text": ""}
{"id": "61594", "revid": "712828", "url": "https://it.wikipedia.org/wiki?curid=61594", "title": "Ered Luin", "text": ""}
{"id": "61595", "revid": "486946", "url": "https://it.wikipedia.org/wiki?curid=61595", "title": "Ered Lindon", "text": ""}
{"id": "61597", "revid": "110157", "url": "https://it.wikipedia.org/wiki?curid=61597", "title": "Extensible Stylesheet Language", "text": "In informatica l'XSL, acronimo di eXtensible Stylesheet Language, \u00e8 il linguaggio di descrizione dei fogli di stile per i documenti in formato XML. Com'\u00e8 noto, lo standard XML prevede che i contenuti di un documento siano separati dalla formattazione della pagina in cui verranno pubblicati. D'altra parte \u00e8 proprio questa distinzione a costituire uno dei punti di forza dell'XML come metalinguaggio, in quanto massimizza la possibilit\u00e0 di associare molti e diversi linguaggi di marcatura agli elementi del documento, arricchendone le propriet\u00e0 semantiche. L'XSL permette di visualizzare lo stesso documento XML in formati diversi: come pagina web, come pagina stampabile oppure come traccia per un'esposizione orale.\nDescrizione.\nL'XSL incorpora tre linguaggi:\nTutti questi linguaggi sono codificati e gestiti dal W3C.\nAttualmente sono disponibili diverse implementazioni XSL; le versioni recenti di tutti i principali \"browser\", in particolare Internet Explorer e Mozilla, supportano la trasformazione di XML in HTML tramite XSL.\nLo standard XSL-FO \u00e8 molto meno diffuso. La maggior parte delle implementazioni disponibili (se non tutte) sono parziali. FOP, che fa parte del progetto Apache, pu\u00f2 visualizzare una gran parte dello standard XSL-FO in vari formati, tra cui il diffuso PDF. Il pacchetto PassiveTeX \u00e8 un'altra implementazione che usa TeX per convertire XSL-FO in PDF."}
{"id": "61603", "revid": "112489099", "url": "https://it.wikipedia.org/wiki?curid=61603", "title": "IPhoto", "text": "iPhoto \u00e8 stata una applicazione per la fotografia digitale sviluppata da Apple Inc. preinstallata su ogni Mac dal 2002 al 2015, quando \u00e8 stata sostituita da Foto. Originariamente, iPhoto era venduto con iLife, una suite di software Apple per la gestione e manipolazione dei media digitali. iPhoto era in grado di importare, organizzare, modificare, stampare e condividere le foto digitali.\nLe immagini vengono organizzate per album in modo tale da permettere una semplice ricerca da parte dell'utente. Il programma \u00e8 in grado di eseguire delle semplici operazioni di elaborazione dell'immagine, come la correzione dei colori o l'eliminazione degli occhi rossi. Il programma \u00e8 in grado di creare delle presentazioni che possono essere anche memorizzate su DVD tramite il programma iDVD.\nStoria.\nIl 7 gennaio 2002, il CEO di allora, Steve Jobs, nel corso del MacWorld di San Francisco presenta iPhoto annunciando che sar\u00e0 preinstallato su tutti i nuovi Mac.\nIl 7 marzo 2012, il CEO di Apple, Tim Cook ha annunciato una versione di iOS.\nIl 27 giugno 2014, Apple ha annunciato che avrebbe interrotto lo sviluppo di iPhoto e di lavorare ad nuova applicazione chiamata Foto (Photos). Il 5 febbraio 2015, Apple ha incluso l'anteprima di Foto nella versione beta di Mac OS 10.10.3 Yosemite.\nL'8 aprile 2015, Apple ha rilasciato OS X Yosemite 10.10.3, che include la nuova applicazione Foto. iPhoto e Aperture sono stati sospesi e rimossi dal Mac App Store.\nFunzionalit\u00e0.\niPhoto include i seguenti servizi:\nI servizi sono disponibili degli Stati Uniti, in Giappone e in Europa.\nVersioni.\niPhoto 4.0 ha le seguenti caratteristiche:\nIl 20 ottobre 2010, all'evento Apple \"Back to the Mac\", \u00e8 stato presentato il pacchetto iLife '11, contenente al suo interno, oltre agli altri applicativi della suite, iPhoto '11 (iPhoto 9). La versione 9 dell'applicativo contiene molte differenze dalla versione di iPhoto '09 (iPhoto 8), come ad esempio:\niPhoto \u00e8 installato in ogni nuovo Macintosh o pu\u00f2 essere comprato come parte del pacchetto iLife. Inoltre, pu\u00f2 essere acquistato singolarmente, senza bisogno di acquistarla assieme agli altri applicativi della suite, all'interno del Mac App Store, il negozio di applicazioni per Mac OS X disponibile al pubblico dal 6 gennaio 2011 con l'aggiornamento alla versione 10.6.6 di OS X Snow Leopard."}
{"id": "61605", "revid": "125757068", "url": "https://it.wikipedia.org/wiki?curid=61605", "title": "Matrilinearit\u00e0", "text": "Il termine matrilinearit\u00e0 indica in antropologia sociale un sistema di discendenza per linea materna, nel quale cio\u00e8 i figli ereditano la posizione sociale e il possesso dei beni dalla madre anzich\u00e9 dal padre.\nDescrizione.\nL'antropologo scozzese John Fergusson McLennan (\"Primitive marriage\", 1865) ipotizzava l'esistenza di societ\u00e0 antiche poliandriche. L'impossibilit\u00e0 di determinare il padre del bambino port\u00f2 al calcolo delle generazioni con una discendenza matrilineare. \nUna \"linea materna\" \u00e8 una linea di discendenza da una donna a un soggetto (di entrambi i sessi) nel quale gli individui delle generazioni intermedie sono tutti femminili. In un sistema di discendenza matrilineare (= discendenza uterina), una persona \u00e8 considerata appartenere allo stesso gruppo di progenie della propria madre. Questo in contrasto con il percorso pi\u00f9 comune della discendenza patrilineare.\nGli antenati \"uterini\" di un singolo sono gli avi di sesso femminile di quella persona, ovvero una matrilinea che va dall'antenato femmina fino all'individuo.\nSull'eredit\u00e0 per relazione di parentela matrilineare (= parentela uterina), si applica la successione matrilineare.\nIn alcune culture, l'appartenenza a un gruppo viene trasmessa matrilinearmente. Ad esempio, la legge ebraica sostiene che un singolo sia ebreo se la propria madre (e non il padre) \u00e8 giudea.\nLa cosa era probabilmente vera anche nella societ\u00e0 araba islamica premoderna e ci\u00f2 sarebbe attestato dalla tutela del bimbo orfano assunta dallo zio materno ( \"kh\u0101l\" ) e non gi\u00e0 da quello paterno ( \"\u02bfamm\" ).\nAltri esempi di cultura matrilineare sono: le mitologiche Amazzoni, i Minangkabau di Sumatra Occidentale, i Nair del Kerala (India), i Balobedu (Sudafrica) con le \"regine della pioggia\", le \"kandake\" (Candace) in Nubia e nell'antica Etiopia, l'etnia Mosuo in Cina, gli Ashanti in Ghana. Dieci sovrane si avvicendarono sul trono dell'antico regno di Matamba (Angola) dal XV secolo al 1771, tra cui la regina Nzinga (1631-1663) che regn\u00f2 anche in Ndongo.\nIl fatto che il DNA mitocondriale venga ereditato per via materna, infine, permette di individuare le linee matrilineari degli individui attraverso l'analisi genetica."}
{"id": "61607", "revid": "1602064", "url": "https://it.wikipedia.org/wiki?curid=61607", "title": "IDVD", "text": "iDVD era un programma per creare DVD video prodotto dalla Apple Inc. e funzionante esclusivamente su piattaforma macOS. Esso era fornito con il pacchetto iLife. iDVD utilizzava la tecnologia QuickTime per importare filmati, musica e immagini. Una volta importati i contenuti multimediali, il programma consentiva di creare dei menu per collegare i vari contenuti. Il programma, una volta creati i menu, provvedeva a convertire i contenuti nello standard video utilizzato dai DVD video e a masterizzare il tutto su un DVD o su CD.\nIl programma era in grado di importare direttamente i progetti del programma iMovie o le presentazioni del programma iPhoto. Le prime versioni del software venivano fornite con i Macintosh dotati di SuperDrive mentre l'ultima, essendo integrata con il pacchetto iLife, era disponibile per tutti i computer Macintosh dotati di masterizzatore compatibile con macOS.\nDal 2011 non \u00e8 pi\u00f9 disponibile e non viene pi\u00f9 aggiornato.\nCaratteristiche.\nUsando un'interfaccia tipica delle applicazioni per macOS, iDVD racchiudeva pratici strumenti per creare in maniera amatoriale DVD completi di menu animati, sottomenu, menu di selezione scene, presentazioni e pulsanti. Le caratteristiche chiave sono:"}
{"id": "61609", "revid": "121855505", "url": "https://it.wikipedia.org/wiki?curid=61609", "title": "GarageBand", "text": "GarageBand \u00e8 un software per creare musica sviluppato dalla Apple Inc. per i sistemi operativi macOS e iOS.\nIl programma \u00e8 rivolto all'utente non professionale con conoscenze non approfondite dell'HD Recording e pu\u00f2 essere utilizzato anche da chi non sa suonare alcuno strumento musicale. Infatti, quasi tutte le operazioni di composizione e arrangiamento si svolgono in un semplice e intuitivo ambiente grafico.\nIl programma \u00e8 fornito con una libreria di loop pre-registrati da utilizzare liberamente per comporre e 1000 strumenti virtuali che possono essere utilizzati direttamente sul computer attraverso una tastiera virtuale, attraverso un qualsiasi strumento musicale che possa essere collegato al computer, utilizzando gli ingressi jack o interfacce audio di terze parti, o attraverso una tastiera MIDI collegata a un'interfaccia audio.\nApple mette a disposizione anche dei GarageBand Jam Packs, delle librerie di loop e strumenti virtuali aggiuntivi per arricchire la libreria di GarageBand.\n\u00c8 possibile comporre musica con tracce di strumenti software e tracce di strumenti reali. Le prime utilizzano gli strumenti virtuali forniti dal programma. Le note possono essere registrate in tempo reale (real-time) attraverso uno dei metodi indicati in precedenza, oppure inserite e/o modificate in programmazione (step-time). L'editing delle note \u00e8 possibile attraverso la modalit\u00e0 \"piano-roll\" oppure notazione tradizionale. Le seconde utilizzano dati audio registrati in tempo reale attraverso uno dei metodi indicati in precedenza. \u00c8 possibile registrare, ad esempio, chitarre, tastiere o voce e applicare successivamente degli effetti all'audio registrato. Tracce di strumenti software e reali possono essere utilizzate assieme e mixate per gestire arrangiamenti complessi.\nSi possono importare tracce MIDI create con altri programmi ma non possono essere editate, ma non \u00e8 possibile esportare tracce MIDI. La musica creata pu\u00f2 essere esportata in formato aiff, aac e mp3 attraverso l'integrazione con iTunes.\nDalla versione '09 sono incluse 8 lezioni interattive base di pianoforte e 8 di chitarra con Tim Blane come insegnante. \u00c8 anche possibile acquistare lezioni di artisti famosi come Sting.\nLe maggiori limitazioni all'uso di GarageBand erano l'impossibilit\u00e0 di variare il tempo (limitazione sparita con la versione 08) e la chiave di una traccia se non per l'intero progetto. Non \u00e8 quindi possibile comporre pezzi musicali con chiavi variabili. Queste limitazioni rendono il software sicuramente adatto ad un uso amatoriale o semi-professionale ma difficilmente adatto ad un uso professionale. Per questi scopi esistono altri programmi prodotti da Apple, quali Logic Express (uso semi-professionale) e Logic Pro (uso professionale).\nVenne presentato da Steve Jobs, CEO di Apple, durante il \"keynote\" il 6 gennaio 2004. Il cantante John Mayer present\u00f2 con Jobs il programma.\nGarageBand venne originariamente sviluppato da Emagic, la stessa ditta che sviluppava il programma di musica professionale Logic Pro. Apple nel luglio 2002 acquis\u00ec la societ\u00e0 e integr\u00f2 GarageBand nel progetto iLife.\nGarageBand era fornito con il pacchetto iLife e non poteva essere acquistato separatamente, se non tramite il Mac App Store al costo di 11,99 euro. Attualmente \u00e8 gratuito per tutti gli utenti che aggiornano a OS X Yosemite.\niOS.\nIl software per iOS \u00e8 scaricabile gratuitamente dall'App Store.\nIl 2 marzo 2011, Apple annuncia GarageBand per iPad.\nIl 1\u00ba novembre 2011, la versione 1.1 diventa compatibile con iPhone e iPod touch. Il 10 marzo 2014 viene pubblicata la versione 2.0.1 per iPhone, iPod touch e iPad."}
{"id": "61610", "revid": "219110", "url": "https://it.wikipedia.org/wiki?curid=61610", "title": "SuperDrive", "text": "Con il termine SuperDrive ci si pu\u00f2 riferire a due distinti prodotti di Apple Inc. In principio il termine era utilizzato per indicare un particolare tipo di lettori di floppy disk mentre attualmente rappresenta un dispositivo ottico in grado di leggere e scrivere dischi DVD.\nLettore floppy disk.\nIl SuperDrive di Apple, implementato sulla piattaforma Macintosh, era un particolare tipo di lettore per floppy disk che adottava una meccanica ed un controller particolari, in grado di leggere il disco a velocit\u00e0 variabile, man mano che la testina di lettura/scrittura si allontanava dal centro, o vi si avvicinava, sia a velocit\u00e0 angolare costante.\nIl lettore superdrive veniva chiamato col prefisso \"super\", perch\u00e9 era in grado sia di leggere e scrivere floppy da 3 pollici e mezzo nel formato Apple a doppia densit\u00e0 (DD), sia floppy disk ad alta densit\u00e0 (HD) nel formato cosiddetto da 1,44 MB.\nIl superdrive era in grado di accorgersi se il dischetto in formato ad Alta densit\u00e0 (HD) fosse formattato col formato Apple (capacit\u00e0 1,56 MB), o con quello PC (1,44 MB).\nInfatti, il primo tipo di lettore floppy Macintosh, disponibile sulle prime macchine vendute, e fino ed oltre l'uscita dei modelli Macintosh Plus e SE, era di tipo particolare e formattava i dischi unicamente nel formato proprietario di Apple perch\u00e9 la meccanica a velocit\u00e0 variabile, che garantiva ben 800 KB (400 KB per lato) su un floppy doppia densit\u00e0 ancora vergine, non era in grado di leggere il formato floppy a doppia densit\u00e0 da 720 KB, formattato a velocit\u00e0 costante ed usato nel mondo PC.\nI dischetti formattati in standard Apple a 800 KB a velocit\u00e0 variabile erano dunque impossibili da leggere su altre macchine anche adottando vari accorgimenti software, o con particolari filesystem da caricare a parte (come avveniva nel sistema CrossDos di Amiga), e risultavano dunque inutilizzabili per il trasferimento di dati da e verso gli altri sistemi operativi (PC, Amiga, Acorn Archimedes, Atari, Unix).\nIn un'epoca, gli anni '80, in cui i collegamenti via modem erano lenti e costosi perch\u00e9 richiedevano di pagare il costo della telefonata, in quanto Iinternet e la \"banda larga\" non esistevano ancora, i floppy disk erano l'unico modo di scambiare dati rapidamente da una macchina all'altra e soprattutto da una piattaforma informatica verso un'altra di differente standard. L'aureo \"isolamento\" di Apple, chiusa nel suo standard proprietario di formattazione dischi, veniva considerato \"elitario\", poco professionale dagli addetti del settore, che vedevano (e volevano) il Macintosh come macchina superiore, ma compatibile ad ogni livello con il pi\u00f9 vasto mercato dello standard PC, in modo da competervi ad armi pari. Questa incompatibilit\u00e0 di trasferimento dati era considerata un difetto e rischiava di compromettere l'allargamento della base di utenti disposti a migrare sulla piattaforma Apple.\nCol senno di poi, bisogna dire che la filosofia adottata da Apple per il suo primo lettore floppy non era sbagliata.\nL'accorgimento della meccanica a velocit\u00e0 variabile serviva ad aumentare il numero di settori per traccia verso i bordi pi\u00f9 esterni del disco, da 18 a 30 per istanza, mantenendo costante la quantit\u00e0 di spazio fisico usato per memorizzare ogni settore di 512 byte.\nIl disco girava pi\u00f9 lentamente quando la testina si trova verso i bordi del disco e mantenendo il rapporto dei dati invariato, consentendo di memorizzare 400 KB per lato, aumentando tale quantit\u00e0 di 80 KB per dischetto doppio lato, rispetto alla comune formattazione da 720 KB usata dai PC.\nQuesta capacit\u00e0 migliore sul floppy per\u00f2 si otteneva con un grave svantaggio; il formato richiedeva uno speciale meccanismo di lettura e uno speciale controllo elettronico non usato da altri produttori, ci\u00f2 significa che i dischetti Mac non potevano essere letti su altri computer.\nApple, con l'avvento dei floppy disk ad alta densit\u00e0, e desiderosa di farsi spazio come piattaforma di un certo prestigio aperta alla compatibilit\u00e0 col pi\u00f9 vasto standard dei PC IBM, abbandon\u00f2 dunque il primo tipo di floppy disk e cre\u00f2 i superdrive.\nQuesta nuova meccanica era in grado di leggere i vecchi dischi Apple a velocit\u00e0 variabile, nel formato da 3 pollici e mezzo a Doppia densit\u00e0 (DD), e i nuovi dischi ad Alta densit\u00e0 (HD).\nI nuovi dischi HD potevano memorizzare sulla piattaforma Apple 1,56 megabyte di dati, e sebbene i floppy PC HD avevano una formattazione che consentiva di memorizzare 1,44 MB, adesso potevano finalmente essere letti e scritti anche sul Macintosh, grazie ad un semplice accorgimento software.\nQuesto particolare programma o accorgimento software, oltre a permettere, la lettura, scrittura e formattazione dei dischi PC, garantiva anche la compatibilit\u00e0 di formattazione e la \"traduzione\" al volo del formato file. Infatti, mentre Apple suddivideva sui supporti formattati con il proprio filesystem il file in due distinte parti logiche chiamate \"fork\" e \"resource\"), il formato PC invece era basato su file univoci, allocati da una File Allocation Table o FAT) e che venivano riconosciuti dal programma \"genitore\" tramite le tre lettere di \"estensione\" del nome file (esempio: \"elenco.txt\" per un file di testo, \"quadro.jpg\" per un'immagine grafica, \"dati.xls\" per un file di foglio elettronico generato da Microsoft Excel ecc.).\n\u00c8 necessario spiegare che il sistema di suddividere i file in \"fork\" e \"resource\" nel file system Apple, era invisibile all'utente, che vedeva sempre ogni file come unico ed integro. Tale accorgimento di memorizzare ogni file in due segmenti separati era per\u00f2 vitale e necessario al sistema Macintosh, per mantenere da una parte (resource) le informazioni sul file e l'indicazione su quale programma l'avesse generato, in modo da associare il file dati \"sempre\" a quel particolare programma, e dall'altro lato (fork) veniva memorizzata la parte dati vera e propria del file.\nLettore ottico.\nCon l'iMac Apple ha abbandonato definitivamente i lettori floppy disk, che diventano un optional esterno in standard USB da comprare a parte da produttori terzi (prima piattaforma nella storia dell'informatica a fare a meno dei floppy disk).\nLa periferica che erediter\u00e0 il nome di Superdrive, sar\u00e0 il masterizzatore interno \"combo\" CD/DVD, in grado di leggere i DVD e di leggere e scrivere i CD.\nIn seguito una nuova versione del SuperDrive acquisir\u00e0 anche la capacit\u00e0 di masterizzare i DVD.\nIl nome SuperDrive \u00e8 utilizzato anche per identificare il masterizzatore esterno USB venduto come accessorio per le nuove gamme di MacBook (che sono prive di supporto ottico)."}
{"id": "61611", "revid": "120646753", "url": "https://it.wikipedia.org/wiki?curid=61611", "title": "Waveform Audio File Format", "text": "Waveform Audio File Format (in apocope WAVE, o WAV a causa dell'estensione del nome file) \u00e8 uno standard di formato digitale per file audio sviluppato da Microsoft e IBM, usato per memorizzare \"bitstream\" audio su PC. \u00c8 il formato principale utilizzato sui sistemi Microsoft Windows per l'audio grezzo e non compresso; la codifica \"bitstream\" usata \u00e8 il formato LPCM (\"Linear Pulse Code Modulation\").\nDescrizione.\nIl WAV \u00e8 una variante del formato \"bitstream\" RIFF per archiviare dati in \"blocchi\" (\"chunk\"), quindi \u00e8 anche simile al formato 8SVX e AIFF, usati rispettivamente sui computer Amiga e Macintosh. Il file WAV \u00e8 un'\"istanza\" del formato contenitore RIFF (\"Resource Interchange File Format\") definito da IBM e Microsoft, il quale funge da \"wrapper\" per vari formati di codifica audio. A partire da Windows 2000 \u00e8 stata definita l'intestazione WAVE_FORMAT_EXTENSIBLE che specifica i dati di pi\u00f9 canali audio insieme alla posizione degli altoparlanti, eliminando l'ambiguit\u00e0 riguardo ai tipi di campioni e alle dimensioni dei contenitori del formato standard.\nSebbene un file WAV possa contenere anche audio compresso, il contenuto pi\u00f9 comune \u00e8 l'audio non compresso nel formato LPCM. Poich\u00e9 LPCM non \u00e8 compresso e conserva tutti i campioni di una traccia audio, viene spesso usato da utenti professionisti o esperti per ottenere la massima qualit\u00e0.\nLimitazioni.\nIl formato WAV \u00e8 limitato ad una dimensione file inferiore a 4\u00a0GiB, questo a causa dell'utilizzo nell'intestazione della dimensione file di un intero a 32 bit senza segno. Sebbene ci\u00f2 equivale a circa 6,8 ore di audio in qualit\u00e0 CD (44,1 kHz, stereo a 16\u00a0bit) a volte \u00e8 necessario superare questo limite, specialmente quando sono richieste frequenza di campionamento, profondit\u00e0 di bit o numero di canali maggiori. Esistono alcuni formati non standard, tra cui il W64 (usato in Sound Forge) e lo RF64 (introdotto dall'Unione europea di radiodiffusione) che, utilizzando un'intestazione di 64\u00a0bit, consentono tempi di registrazione molto pi\u00f9 lunghi. \nMetadati.\nI file WAV possono essere contrassegnati con metadati nel blocco \"INFO\", inoltre possono incorporare qualsiasi tipo di metadati, inclusi ma non limitati a dati come XMP (Extensible Metadata Platform) o tag ID3.\nPopolarit\u00e0.\nI file WAV non compressi, se paragonati ad altri formati, sono di grandi dimensioni, quindi la condivisione di questi su internet \u00e8 rara. Tuttavia \u00e8 un tipo di formato comunemente usato, in quanto adatto per archiviare file audio di alta qualit\u00e0, per l'uso su sistemi in cui lo spazio su disco non \u00e8 un vincolo, o in applicazioni come l'editing audio.\nL'utilizzo del formato WAV, data la familiarit\u00e0 e la semplice struttura, continua ad essere diffuso in una variet\u00e0 di applicazioni software, spesso funzionando anche come \"minimo comune denominatore\" quando si tratta di scambiare file audio tra diversi programmi e/o per la conversione diretta da digitale a digitale da un tipo di codifica a un'altra (\"transcoding\"), per esempio per la conversione da FLAC a MP3 o da APE a Opus, ecc.\nComparazione dei codec dei file WAV.\nI file wav possono essere codificati con una grande variet\u00e0 di codec per ridurre la dimensione dei file (per esempio i codec GSM o MP3).\nQuesta tabella serve a comparare la qualit\u00e0 audio e il tipo di compressione di file monofonici dei vari codec disponibili per i file .WAV (audio PCM non compresso) includendo: ADPCM, GSM, CELP, SBC, TrueSpeech e MPEG Layer-3."}
{"id": "61612", "revid": "2124998", "url": "https://it.wikipedia.org/wiki?curid=61612", "title": "Jean-Luc Godard", "text": "La sua carriera \u00e8 contraddistinta da una grande prolificit\u00e0 e da seminali innovazioni linguistiche apportate al mezzo cinematografico. Premiato con il Leone d'oro nel 1984 e l'Oscar alla carriera nel 2011, le sue opere sono state fonte di ispirazione per molti registi statunitensi della New Hollywood e, pi\u00f9 recentemente, per autori come Quentin Tarantino, il quale ha chiamato la sua casa di produzione come uno dei suoi primi film, \"Bande \u00e0 part\".\nBiografia.\nNasce a Parigi il 3 dicembre 1930 in una ricca famiglia borghese protestante di origine svizzera. Il padre era medico e la madre discendente da una famiglia di banchieri. Godard compie i suoi studi presso un collegio svizzero e nella sua citt\u00e0 natale dove, dopo il liceo, frequenta la Sorbona ottenendo, nel 1949, un diploma in Etnologia.\nL'attivit\u00e0 di critico cinematografico.\nNei primi anni cinquanta si distingue per le sue radicali critiche cinematografiche su riviste come \"Arts\" e \"Cahiers du cin\u00e9ma\".\nRisale al 1950 il suo primo articolo sulla \"Gazette du Cin\u00e9ma\", intitolato \"Joseph Mankiewicz\", e nel 1952 giunge ai \"Cahiers du cin\u00e9ma\" con lo pseudonimo di Hans Lucas dove pubblica tre articoli: una breve recensione su Rudolph Mat\u00e9, una pi\u00f9 impegnata recensione su \"L'altro uomo\" di Alfred Hitchcock e un saggio dal titolo \"Difesa e illustrazione del d\u00e9coupage classico\" che dimostra la sua visione totalizzante delle arti come la letteratura, il cinema e la pittura.\nI primi film.\nTra il 1953 e il 1955 Godard, che ha abbandonato l'attivit\u00e0 di critico cinematografico, compie numerosi viaggi nelle Americhe e in seguito assume un impiego nella costruzione della diga della Grande Dixence in Svizzera. Da questa esperienza nascer\u00e0 l'idea per un primo cortometraggio, \"Op\u00e9ration b\u00e9ton\", che verr\u00e0 realizzato nel 1955 con il finanziamento della ditta appaltatrice.\nRitornato a Parigi inizia a cimentarsi nei cortometraggi a soggetto. Nel suo terzo cortometraggio, \"Charlotte et son Jules\" (1958), doppia la voce di Jean-Paul Belmondo e nel quarto, \"Une histoire d'eau\" (sempre del 1958), collabora con il regista Fran\u00e7ois Truffaut che l'anno seguente gli fornir\u00e0 il soggetto per il suo primo lungometraggio.\nIl primo lungometraggio risale al 1959 con un film che diverr\u00e0 il vessillo della \"nouvelle vague\" francese: \"Fino all'ultimo respiro\".\nIl film, che viene girato in sole quattro settimane con un budget limitato e il ricorso all'utilizzo della cinepresa a mano, ottiene il premio Jean Vigo e d\u00e0 inizio al primo periodo della filmografia godardiana.\nAll'interno di questa sua prima opera sono gi\u00e0 presenti quelle \"trasgressioni\" ai modelli narrativi tradizionali che la \"nouvelle vague\" utilizzer\u00e0 per distanziarsi dal cosiddetto \"cinema de pap\u00e0\": montaggio sconnesso, attori che si rivolgono direttamente al pubblico, sguardi in macchina. Evidente risulta anche la cinefilia di Godard, che cita ossessivamente i film statunitensi di genere degli anni cinquanta.\nIl periodo\" che va dal 1960 al 1967 viene caratterizzato da una grande creativit\u00e0 che porta Godard a realizzare ventidue film, tra cortometraggi e lungometraggi.\nNel corso di questi anni, Godard rivolge la propria attenzione ai contenuti erotici dell'immagine contemporanea: manifesti di attori, pubblicit\u00e0, fumetti, riviste patinate. In quest'ottica nascono film come \"\", \"Il bandito delle 11\", \"Due o tre cose che so di lei\".\nDi questo periodo \u00e8 il film \"Bande \u00e0 part\", da molti critici definito come una delle massime espressioni della Nouvelle Vague. Il film, ambientato in una Parigi fredda e autunnale, racconta la storia di due amici, interpretati da Sami Frey e Claude Brasseur, che incontrano casualmente una giovane ragazza, bella e ingenua, interpretata da Anna Karina, che influenzer\u00e0 nel breve e lungo termine le loro esistenze. La splendida sequenza girata nel Louvre, dove corrono come forsennati lungo gli immensi spazi del museo verr\u00e0 ripresa molti anni dopo da Bernardo Bertolucci nel suo film \"The Dreamers - I sognatori\", dove i protagonisti Eva Green, Louis Garrel e Michael Pitt ripetono la corsa proprio nel Louvre identificandosi in Franz, Arthur e Odile, appunto i tre giovani spensierati che girano per Parigi con una vecchia SIMCA decappottabile e passano le giornate tra un corso d'inglese e un bistrot dove bere qualcosa e fantasticare sul loro futuro.\nA partire dal 1966 Godard sposa le teorie marxiste: il cinema diviene il luogo in cui mettere in atto una severa critica della civilt\u00e0 dei consumi e della mercificazione dei rapporti umani, ma anche in cui si possa riflettere sullo stesso statuto dell'immagine come portatrice \"naturale\" di un'ideologia. Il problema della prassi diviene una costante della fase \"politica\" di Godard, nei film \"La cinese\" e \"Week End - Una donna e un uomo da sabato a domenica\".\nIl gruppo Dziga Vertov (1968-1972).\nDopo aver esaminato la possibilit\u00e0 di mettere in pratica un cinema rivoluzionario (\"La gaia scienza\", 1968), Godard fonda nel 1969 con altri cineasti il Gruppo Dziga Vertov, sperimentando un cinema collettivo e rifiutando il ruolo di autore nella convinzione che esso sottintenda un'ideologia autoritaria e gerarchica. Nello stesso anno dirige \"Lotte in Italia\", un film per la televisione italiana che si interroga sui rapporti tra film, rappresentazione e ideologia attraverso il racconto di una ragazza borghese che milita in un gruppo extraparlamentare pur rimanendo legata all'ideologia della sua classe d'origine.\nAltro film di questo periodo \u00e8 \"Vent d'est\", unico film con il quale ha lavorato con l'attore italiano, Gian Maria Volont\u00e9.\nL'attivit\u00e0 di Godard, che fino a quel momento era stata frenetica, \u00e8 costretta a interrompersi sia per un incidente stradale che lo costringe in ospedale per alcuni mesi, sia per il nascere delle prime discordanze all'interno del gruppo e soprattutto per l'intuizione che il momento dell'eversione fosse ormai alla fine.\nNel tentativo di recuperare la propria identit\u00e0 artistica e politica Godard rimane per diversi mesi chiuso in se stesso senza lasciarsi intervistare dalla stampa e solo nel 1972 realizza, insieme a Jean-Pierre Gorin, \"Crepa padrone, tutto va bene\", un'indagine sullo stato degli intellettuali nella stagione del riflusso post-sessantottesco.\nLa fine del movimento segna per Godard una pausa di ripensamento. Dopo alcune conferenze tenute presso l'Universit\u00e0 di Montr\u00e9al e all'opera \"\"Introduction \u00e0 une v\u00e9ritable histoire du cin\u00e9ma\", che verr\u00e0 pubblicata nel 1980, si ritira a Grenoble, dove lavora per alcuni anni ai laboratori di Sonimage sperimentando tecniche cinematografiche a basso costo (Super 8, videoregistratori, ecc).\nIl terzo periodo (1975-2006).\nDopo l'approdo alle tecnologie elettroniche e al video inizia il terzo periodo, quello dell'ultimo Godard, improntato ad una nuova e intensa sperimentazione in cui il video, che convive strettamente con il cinema, viene usato per una critica nuova fatta per immagini alle stesse immagini, anche le proprie.\nNel 1975 con \"Num\u00e9ro deux\" Godard riparte utilizzando la nuova strumentazione video e mettendo in scena non un irrequieto rapporto di coppia, ma un irrequieto rapporto familiare, mescolando la documentazione reale con la fiction, la vita con la sua rappresentazione.\nNasce un'attenzione pi\u00f9 viva per le tematiche del privato, soprattutto quella familiare, che vengono ripresi con toni maggiormente intimistici come in \"Si salvi chi pu\u00f2 (la vita)\". \nIn questo periodo Godard riesce a valorizzare la pura immagine a scapito del racconto utilizzando serie di sequenze autonome simili a quadri staccati dalla trama e godibili per la loro sola bellezza come in \"Passion\" (1982) che pu\u00f2 essere preso ad esempio della sua nuova concezione estetica dell'immagine.\nCos\u00ec, nei successivi \"Pr\u00e9nom Carmen\" (1983) che vinse il Leone d'oro a Venezia, e \"Je vous salue, Marie\" (1985) si vede come il testo sia solo un pretesto per un libero assemblaggio fatto di giochi di parole, citazioni disparate, brani di musica, ripresa di scenari naturali, come le onde del Lago Lemano in \"Pr\u00e9nom Carmen\" che diventano uno dei principali leitmotiv visivi del regista.\nNelle opere di questo terzo periodo si affianca alla compostezza dell'immagine il motivo ricorrente della musica classica, soprattutto di Mozart e Beethoven che gi\u00e0 erano presenti nei film del primo periodo.\nNel 1988 per Canal Plus, viene ideato il progetto \"Histoire(s) du cin\u00e9ma\" che durer\u00e0 fino al 1997 e dalla cui esperienza nasceranno quattro volumi con tutti i materiali interpretativi e iconografici che verranno pubblicati nel 1998.\nCon il film \"Nouvelle Vague\" del 1990 e con \"H\u00e9las pour moi\" del 1993, Godard riesce a scrivere l'intera sceneggiatura senza usare una sua parola ma facendo dire ai personaggi frasi di altri per poter lasciare libero spazio alle immagini che, con la loro musica interna, creano una perfetta geometria.\nNel film \"Germania nove zero\", che si modella su \"Germania anno zero\" di Rossellini, Godard si diverte a giocare con le lingue (il francese e il tedesco), come gi\u00e0 aveva fatto nei film del primo periodo (\"Fino all'ultimo respiro\" dove aveva utilizzato l'inglese e il francese e ne \"Il disprezzo\" (l'inglese, l'italiano e il francese).\n\"\u00c9loge de l'amour\" del 2001 \u00e8 un insieme di motti di spirito, gag paradossali, detti celebri, inversioni di struttura come il colore della seconda parte del film in contrasto con il bianco e nero della prima parte i cui avvenimenti accadono due anni dopo.\nNell'aprile 2021 firma, insieme ad altre personalit\u00e0 dello spettacolo e della cultura, un appello di Valeria Bruni Tedeschi a Emmanuel Macron pubblicato su \"Liberation\" dopo l'arresto e l'immediata scarcerazione in libert\u00e0 vigilata di una decina di ex terroristi italiani ed ex militanti di gruppi eversivi di sinistra, accusati e condannati in Italia per omicidio, sequestro, tentato omicidio. L'appello \u00e8 finalizzato a \"mantenere l'impegno della Francia nei confronti degli esiliati italiani per cui \u00e8 stata richiesta l'estradizione\"\".\nRiconoscimenti.\nPremio C\u00e9sar\nLocarno Festival\nNational Society of Film Critics Awards\nEuropean Film Awards\nAltri premi.\nBambi\nBFI London Film Festival\nFajr International Film Festival\nFestival del cinema di Stoccolma\nFestival internazionale del cinema di San Sebasti\u00e1n\nFilmfest M\u00fcnchen\nGolden Goblets\nIndieWire Critics Poll\nInternational Cinephile Society Awards\nInternational Film Festival Rotterdam\nLos Angeles Film Critics Association Awards\nMontreal World Film Festival\nNastro d'argento\nNew York Film Critics Circle Awards\nPremio del cinema svizzero\nPremio Jean Vigo\nPremio Louis-Delluc\nSemana Internacional de Cine de Valladolid\nSitges - Festival internazionale del cinema fantastico della Catalogna\nSyndicat fran\u00e7ais de la critique de cin\u00e9ma et des films de t\u00e9l\u00e9vision\nTokyo International Film Festival\nVillage Voice Film Poll"}
{"id": "61613", "revid": "1305887", "url": "https://it.wikipedia.org/wiki?curid=61613", "title": "Grundlagen der Geometrie", "text": " Grundlagen der Geometrie (\"Fondamenti della geometria\") \u00e8 un volume pubblicato da David Hilbert nel 1899, il quale ottenne un successo tale da influenzare molti sviluppi della matematica del XX secolo.\nLo scopo dell'autore \u00e8 quello di fornire un rigore e un formalismo assiomatico (confrontabili con quelli dell'algebra e dell'analisi matematica) anche alla geometria, disciplina che durante tutto il XIX secolo aveva avuto un progresso senza precedenti, aveva raggiunti numerosi e importanti risultati, si poneva obiettivi ambiziosi (v. Programma di Erlangen), ma che era ancora priva di basi logicamente solide.\nNegli Elementi Euclide utilizza una struttura deduttiva, ma spesso si serve di definizioni di significato e di assunzioni che rimarranno implicite; inoltre, in alcuni momenti, manca di rigore logico.\nHilbert, cosciente del fatto che in matematica non tutti gli enti possono essere oggetto di definizioni rigorose, si serve di tre oggetti di base che lascia non definiti: il punto, la linea ed il piano; utilizza inoltre sei relazioni indefinite: \"essere su, essere in, essere tra, essere congruente con, essere parallelo a, essere continuo\".\nNell'opera seguono poi venti assiomi, oggi chiamati \"Assiomi di Hilbert\", nei quali intervengono otto relazioni di incidenza, quattro propriet\u00e0 di ordinamento, cinque relazioni di congruenza, due di continuit\u00e0 e, infine, un postulato sul parallelismo, essenzialmente equivalente al postulato euclideo.\nNon \u00e8 corretto attribuire a tutti gli enti non definiti formalmente propriet\u00e0 differenti da quelle indicate negli assiomi; le relazioni diventano a questo punto semplici corrispondenze.\nIl risultato di tale opera di assiomatizzazione \u00e8 il raggiungimento di un grado di elevata astrazione, ben superiore per consapevolezza e robustezza logica a quello della geometria pre-hilbertiana.\nI \"Grundlagen der Geometrie\" sono stati i pionieri di una \"scuola assiomatica\", di un nuovo modo di affrontare la geometria; numerosi sono infatti sono stati i testi successivi che propongono come punto di partenza differenti insiemi di assiomi, alternativi a quelli di Hilbert.\nIl volume in esame ha inizio con una frase di Kant:\n\"Ogni conoscenza umana parte da intuizioni, procede attraverso concetti e culmina in idee\"; su tale pensiero si articola la riflessione di Hilbert, il quale per\u00f2 si pone decisamente in una visione opposta al pensiero di Kant. I risultati della geometria del XIX secolo, a partire dalla crisi della geometria non euclidea, impongono infatti di abbandonare il livello empirico-intuitivo tipico della geometria classica: punti, rette e piani sono semplicemente elementi di insiemi dati; a tale proposito Hilbert dir\u00e0 che, al posto di punti, rette e piani, si potrebbe parlare di bicchieri, calici e boccali di birra.\nL'idea sottostante ai \"Grundlagen der Geometrie\" \u00e8 stata alla base della posizione filosofica del formalismo in matematica, ed \u00e8 stata poi estremizzata da alcuni seguaci di Hilbert, fino all'affermazione che la matematica \u00e8 un gioco privo di significato, con contrassegni privi di significato, secondo regole formali che richiedono solo di essere concordate in partenza."}
{"id": "61616", "revid": "842", "url": "https://it.wikipedia.org/wiki?curid=61616", "title": "Advanced audio coding", "text": ""}
{"id": "61617", "revid": "843557", "url": "https://it.wikipedia.org/wiki?curid=61617", "title": "Periodo costituzionale transitorio", "text": "Il periodo costituzionale transitorio, nel diritto costituzionale italiano e nella storia della politica italiana, \u00e8 la fase storica compresa tra il 25 luglio 1943 e il 1\u00ba gennaio 1948, cio\u00e8 il periodo compreso fra la caduta del governo fascista di Mussolini, la nascita del Regno del Sud e l'affermazione e il completamento della forma repubblicana costituzionale.\nQuesta fase, a sua volta, \u00e8 ulteriormente suddivisibile in varie sottofasi.\nStoria.\nLa caduta del regime fascista.\nDi fronte all'evoluzione degli eventi bellici della seconda guerra mondiale, con lo sbarco degli alleati in Sicilia, che ormai prefiguravano una disfatta, e alla conseguente perdita di consenso subita dal regime fascista, si cre\u00f2 all'interno del fascismo stesso una fronda. Il 25 luglio del 1943 fu quindi presentato da Dino Grandi e approvato dal Gran Consiglio del Fascismo un ordine del giorno con il quale si chiedeva al Re di assumere, \"con l'effettivo comando delle forze armate di terra, di mare e dell'aria\", \"quella suprema iniziativa di decisione\" che lo Statuto gli riconosceva all'articolo 5.\nIl sovrano, come noto, accolse questo invito e, fatto arrestare Mussolini, nomin\u00f2 capo del Governo il generale Pietro Badoglio, il quale - annunciato che comunque la guerra sarebbe proseguita - procedette a eliminare le riforme effettuate dal fascismo all'ordinamento statutario ottocentesco (enti collegati al Partito nazionale fascista, socializzazione dei mezzi di produzione, Tribunale speciale per la difesa dello Stato), promettendo inoltre l'indizione di nuove elezioni entro quattro mesi dalla fine del conflitto, nonostante il mantenimento del divieto di istituzione di partiti politici. Il 5 agosto 1943 fu soppressa la Camera dei Fasci e delle Corporazioni, mentre il Senato del Regno rest\u00f2 in carica.\nIl \"Regno del Sud\" e i primi atti politici.\nIn seguito all'armistizio di Cassibile, dell'8 settembre, (con conseguente dichiarazione di non belligeranza e denuncia dell'alleanza con la Germania nazista), il Re e il Governo Badoglio fuggirono da Roma (in cui erano presenti forze tedesche) a Brindisi (libera dal controllo dei nazisti e non ancora raggiunta dall'avanzata degli angloamericani). Le forze armate furono lasciate allo sbando, e il Paese si trov\u00f2 diviso in due: il cosiddetto Regno del Sud, gi\u00e0 liberato dagli alleati, formalmente sotto la sovranit\u00e0 sabauda, e la Repubblica Sociale Italiana (RSI), nelle regioni ancora occupate dai nazisti, formalmente guidata da Mussolini.\nIl primo atto politico del Governo insediatosi a Brindisi fu l'approvazione e la firma del cosiddetto armistizio lungo. Tale documento, firmato da Badoglio a bordo della corazzata \"HMS Nelson\" alla fonda nelle acque di Malta il 29 settembre 1943, rappresentava un'integrazione dettagliata dei principi generali enunciati dall'armistizio corto firmato a Cassibile il 3 settembre. Pur rendendo esecutivo il principio della resa incondizionata, gli Alleati si impegnavano a ammorbidire le condizioni della resa in proporzione all'aiuto che l'Italia avrebbe fornito nella lotta contro i nazisti.\nSolo il 13 ottobre il Governo dichiar\u00f2 guerra alla Germania, atto concordato da Badoglio con gli Alleati nell'armistizio lungo, e consegnata all'ambasciata tedesca a Madrid . Dal punto di vista politico tale dichiarazione era molto importante poich\u00e9 poneva l'Italia all'interno delle forze alleate, sia pur con la qualifica di \"cobelligerante\" e lo status di \"combattente\" per i soldati italiani, nei confronti dei tedeschi, che nei loro confronti avevano gi\u00e0 compiuto fucilazioni come quelle dell'eccidio di Cefalonia.\nLa delegittimazione del potere regio.\nDal punto di vista legale nulla era cambiato, ma dal punto di vista sostanziale il potere del monarca era venuto a mancare per la scissione del territorio nazionale in zone distinte, entrambi per motivi diversi sottratti alla \"regia potestas\": il Nord e il centro Italia, inclusa Roma, la capitale, si trovava di fatto, per il tramite della RSI, sotto il ferreo controllo nazista, al Sud le condizioni dell'armistizio avevano privato il Re del potere statutario e della sovranit\u00e0 di fatto, per via delle limitazioni derivanti dall'armistizio. Di fronte a questa delegittimazione del potere regio, perci\u00f2, si affermarono come nuovi soggetti politici i partiti italiani, ricostituitisi nonostante il formale mantenimento del divieto, e uniti nel Comitato di Liberazione Nazionale (CLN): ne facevano parte il Partito Comunista Italiano, il Partito Socialista Italiano di Unit\u00e0 Proletaria, Democrazia del Lavoro, il Partito d'Azione, la Democrazia Cristiana e il Partito Liberale Italiano, che formavano la cosiddetta \"esarchia\".\nIl CLN si afferm\u00f2 anche sulla scena internazionale, come soggetto complesso, plurimo, che si candidava all'egemonia politica nel Paese con il Congresso di Bari (28-29 gennaio 1944), in cui unanimemente i partiti aderenti chiesero l'abdicazione del Re nonch\u00e9 la composizione di un Governo con pieni poteri e con la partecipazione di tutti i sei partiti, per affrontare la guerra e \u00abal fine di predisporre con garanzia di imparzialit\u00e0 e libert\u00e0 la convocazione di un'Assemblea costituente appena cessate le ostilit\u00e0\u00bb.\nLe competenze territoriali.\nDal 19 settembre 1943 le provincie pugliesi di Bari, Brindisi, Lecce e Taranto e la Sardegna furono riconosciute indipendenti e affidate al governo di Badoglio pur sotto lo stretto controllo della Allied Control Commission, mentre il resto della penisola e la Sicilia restarono sotto il controllo della Amministrazione militare alleata dei territori occupati (AMGOT). Solo l'11 febbraio 1944 gli Alleati trasferirono al governo italiano la giurisdizione della Sicilia, che era sotto l'Amministrazione militare alleata dal luglio 1943, e le province dell'Italia meridionale gi\u00e0 occupate e quelle che venivano via via liberate. La competenza dell'AMGOT si ridusse cos\u00ec a Napoli, alle zone prossime al fronte e a quelle di particolare interesse militare, mentre il neogoverno ebbe cos\u00ec sovranit\u00e0 su gran parte dell'Italia meridionale. In seguito fu istituito l'Alto Commissariato per la Sicilia, organo di governo istituito dal Regno dell'Italia del Sud per governare la Sicilia consegnata dall'AMGOT. Sempre in febbraio Badoglio provvide alla sostituzione di diversi ministri del suo gabinetto, che dall'8 settembre erano rimasti a Roma, di fatto impossibilitati a governare.\nLa tregua istituzionale.\nNel 1944 si ebbe l'improvviso riconoscimento del governo Badoglio da parte dell'Unione Sovietica, fatto che spiazz\u00f2 sia gli angloamericani (all'oscuro delle relative trattative) sia la sinistra politica italiana, che fino ad allora aveva avuto una posizione di netta chiusura nei confronti della monarchia. Su pressione di Stalin i comunisti italiani diedero la loro disponibilit\u00e0 a entrare nel governo e gli altri partiti di sinistra si sentirono obbligati a fare altrettanto per non restare fuori dai giochi politici.\nSi pervenne cos\u00ec alla famosa \"svolta di Salerno\": i partiti politici mettevano da parte i sentimenti antimonarchici per rimandare alla fine della guerra la questione istituzionale e accettavano di entrare in un nuovo governo guidato da Badoglio; il Sovrano accettava di cedere i suoi poteri a suo figlio allorch\u00e9 Roma fosse stata liberata. Il 22 aprile fu nominato un nuovo Governo, il governo Badoglio II in cui entrarono tutti i partiti del Comitato di liberazione, dalla DC al PCI, con sede a Salerno (dal 22 aprile 1944 Salerno fu sede dell'esecutivo fino a dopo la liberazione di Roma), vicino al quartier generale alleato di Caserta. Tale vicinanza aveva anche valenza politica in quanto ora gli Alleati avevano maggior considerazione del governo italiano.\nI governi del Comitato di liberazione.\nIl 4 giugno 1944, con l'ingresso delle truppe alleate, Roma fu liberata. Vittorio Emanuele III nomin\u00f2 suo figlio Umberto II luogotenente del Regno. Il 18 giugno fu nominato un nuovo Governo, con Presidente del Consiglio Bonomi. Inizialmente il governo ebbe sede ancora a Salerno, e dal 15 luglio 1944 a Roma.\nIl precedente accordo tra la Corona e il CLN fu formalizzato nel\ndecreto legge luogotenenziale 151/1944 in cui si stabiliva che alla fine della guerra sarebbe stata convocata un'Assemblea costituente per dare una Costituzione allo Stato e risolvere la questione istituzionale. I Ministri, nel frattempo, si sarebbero impegnati ad agire senza pregiudicare in alcun modo la risoluzione della questione istituzionale.\nIl Governo, inoltre, con tale decreto si attribuiva la funzione legislativa. Essendo lo Statuto del Regno (meglio noto come \"Statuto Albertino\") una costituzione flessibile (esso cio\u00e8 non prevedendo l'esistenza di leggi costituzionali poteva essere modificato con legge ordinaria), di fatto tale decreto dava vita a una sorta di assetto costituzionale transitorio, che introduceva una nuova forma di legislazione: il decreto legislativo luogotenenziale -d.lgs.lgt.-. Fu proprio uno di questi decreti, nel 1945, a riconoscere per la prima volta in Italia il diritto di voto alle donne.\nLa normalizzazione istituzionale.\nDopo la liberazione di Roma, il nord Italia continuava a essere controllato dai nazi-fascisti. In queste regioni le stesse funzioni che nel Regno del sud furono proprie del CLN vennero svolte dal \"Comitato di Liberazione Nazionale - Alta Italia\" (CLN-AI), che prendeva possesso delle zone man mano liberate e coordinava la lotta partigiana in quelle ancora occupate. \nIl governo durante la transizione costituzionale affid\u00f2 dal 15 luglio 1944 al 25 settembre 1945 a Vittorio Emanuele Orlando le funzioni amministrative spettanti al Presidente della Camera dei deputati.\nCon la \"Liberazione\" (25 aprile 1945), quasi tutto il territorio nazionale veniva ricondotto sotto l'autorit\u00e0 formale del Governo Bonomi e la sovranit\u00e0 formale della Corona di Savoia. Emersero anche i contrasti tra la linea pi\u00f9 attendista del CLN e quella pi\u00f9 riformista del CLN-AI (in cui trovavano rappresentanza le formazioni partigiane, piuttosto che i partiti), che portarono alla crisi del gabinetto Bonomi e alla nomina a Presidente del Consiglio il 21 giugno 1945 di Ferruccio Parri, comandante partigiano del Partito d'Azione.\nQuesto Governo, pur dilaniato da contrasti tra i partiti (vertenti soprattutto sulla questione elettorale), istitu\u00ec un Ministero per la Costituente, con il compito di preparare i materiali giuridici e politici sui quali l'Assemblea avrebbe potuto lavorare, e convoc\u00f2 il 25 settembre 1945 la Consulta Nazionale (un'assemblea legislativa provvisoria, non elettiva, in cui si trovavano rappresentati tutti i partiti del CLN), gi\u00e0 istituita il 5 aprile da Bonomi ma ancora non resa operativa, attraverso la quale si intendeva dare una parvenza di legittimit\u00e0 rappresentativa alle istanze dei partiti del CLN.\nL'assemblea costituente e la nascita della Repubblica.\nAl termine del conflitto, raggiunto l'obiettivo comune del CLN, venne meno l'accordo unanime su cui si basavano i governi dell'esarchia. Il gabinetto Parri entr\u00f2 in crisi con l'uscita del Partito liberale dall'accordo dei partiti (dal momento che non poteva misurarsi con una votazione l'effettivo peso politico di ciascuna forza, non poteva parlarsi di una caduta della maggioranza, sebbene l'autorevolezza del partito fosse tale da produrre effetti simili); gli sarebbe successo (10 dicembre 1945) il primo gabinetto de Gasperi.\nNel frattempo si fecero ancora pi\u00f9 profonde le divisioni tra i partiti: mentre da un lato il Partito Liberale avrebbe voluto sottolineare la continuit\u00e0 tra il nuovo Stato e lo Stato prefascista, contrastato in questo intento dai nuovi partiti di massa (soprattutto Partito Comunista e Partito Socialista d'Unit\u00e0 Proletaria, ma anche la Democrazia Cristiana), d'altro lato le sinistre e i cattolici erano divisi sulle questioni elettorali, e in particolare sull'opportunit\u00e0 del voto obbligatorio sanzionato, sulla contestualit\u00e0 delle elezioni per l'Assemblea costituente con quelle amministrative, sui poteri stessi dell'Assemblea costituente.\nUn nuovo equilibrio fu registrato a seguito dell'approvazione del decreto legislativo luogotenenziale 98/1946, in cui si stabiliva una sorta di secondo periodo costituzionale transitorio: il potere legislativo e quello esecutivo rimanevano nelle mani del governo, ma questo avrebbe dovuto avere la fiducia dell'Assemblea Costituente. Quest'ultima oltre a redigere la nuova costituzione avrebbe avuto anche il compito di approvare le leggi di bilancio e i trattati internazionali. Di fatto, per\u00f2, in continuit\u00e0 con la tradizione parlamentare prefascista, tale assemblea fu investita dal governo anche delle questioni legislative pi\u00f9 importanti. Si stabiliva, infine, che il Capo dello stato avrebbe dovuto essere il Re oppure un Capo provvisorio dello stato eletto a maggioranza dei tre quinti dell'assemblea, a seconda che la questione istituzionale fosse stata risolta in favore della monarchia o della repubblica.\nIl suddetto decreto stabiliva, inoltre, che la risoluzione della questione istituzionale sarebbe stata affidata a un referendum, da svolgersi contemporaneamente all'elezione dell'Assemblea costituente. Quest'ultima sarebbe stata eletta con il sistema proporzionale puro, e il voto sarebbe stato obbligatorio, ma senza sanzioni per chi non si fosse recato alle urne.\nLa data delle elezioni fu fissata per il 2 giugno 1946. Si ebbe un'aspra campagna elettorale, durante la quale la tregua istituzionale fu rotta da Vittorio Emanuele III: il Re abdic\u00f2 (9 maggio) in favore del figlio, che divenne quindi Umberto II Re d'Italia. A sorpresa, il governo accolse il nuovo sovrano \"sua sponte\" modificando la tradizionale formula che avrebbe usato negli atti, sopprimendo quella locuzione \"per Grazia di Dio e per volont\u00e0 della Nazione\" che precedeva il titolo \"Re d'Italia\".\nIl referendum istituzionale sanc\u00ec la vittoria della repubblica (12.717.923 di voti, contro i 10.719.284 della monarchia), mentre i suffragi per l'Assemblea costituente delinearono una netta affermazione dei partiti di massa (Democrazia Cristiana, Partito Socialista d'Unit\u00e0 Proletaria e Partito Comunista) e una forte contrazione dei partiti d'opinione.\nSuccessivamente, come riflesso della divisione degli alleati in due blocchi contrapposti, si cre\u00f2 una contrapposizione anche nella politica nazionale tra sinistre e di centro, che sfoci\u00f2 nel quarto gabinetto de Gasperi (31 maggio 1947) con il quale, con l'uscita dei socialisti e dei comunisti, si pose fine all'unit\u00e0 nazionale: cominciava il cosiddetto \"centrismo\", con il predominio politico della Democrazia Cristiana e l'affermazione della cosiddetta \"conventio ad excludendum\", estesa prima a tutte le sinistre, e successivamente limitata ai soli comunisti.\nCronologia dei governi dal 1943 al 1946.\nIl governo De Gasperi I fu, \"de facto\", sia l'ultimo governo regio sia il primo governo repubblicano, mentre il primo governo repubblicano \"de jure\" fu il governo De Gasperi II."}
{"id": "61619", "revid": "104265", "url": "https://it.wikipedia.org/wiki?curid=61619", "title": "JDBC-ODBC Bridge", "text": "In informatica il driver JDBC di tipo 1, chiamato anche JDBC-ODBC Bridge, \u00e8 un'implementazione di driver per i database che utilizza ODBC. Il driver converte le chiamate ai metodi JDBC in chiamate a funzioni ODBC. Un bridge di solito si usa quando non \u00e8 disponibile un driver in Java per un certo database; in realt\u00e0 questa situazione era pi\u00f9 frequente tempo fa, quando JDBC non era ancora abbastanza diffuso.\nIl driver \u00e8 implementato nella classe sun.jdbc.odbc.JdbcOdbcDriver ed \u00e8 fornito con Java 2 SDK, Standard Edition.\n\u00c8 dipendente dalla piattaforma, in quanto si serve di ODBC, che a sua volta utilizza le librerie del sistema operativo. L'uso di JDBC comporta anche che il driver ODBC corrispondente sia installato e sia supportato dal DBMS utilizzato. Perci\u00f2 l'uso dei bridge \u00e8 sconsigliato quando \u00e8 disponibile un driver in Java."}
{"id": "61620", "revid": "409613", "url": "https://it.wikipedia.org/wiki?curid=61620", "title": "JDBC (API nativa)", "text": "Il driver JDBC di tipo 2, chiamato anche API nativa, \u00e8 un'implementazione di driver per database che utilizza librerie di accesso ai dati client side. Il driver converte le chiamate ai metodi JDBC in chiamate all'API nativa del database.\nUn driver di tipo 2 non \u00e8 scritto interamente in Java, perch\u00e9 si interfaccia con codice scritto in altri linguaggi che esegue le chiamate finali per il database. Esso \u00e8 compilato per l'uso su un particolare sistema operativo. Per una migliore interoperabilit\u00e0 tra le piattaforme, sono da preferire i driver di tipo 4, che sono realizzati interamente in Java.\nAd ogni modo, il tipo 2 fornisce pi\u00f9 funzionalit\u00e0 e migliori performance rispetto al tipo 1 perch\u00e9 non ha il sovraccarico dovuto alle chiamate alle funzioni ODBC."}
{"id": "61622", "revid": "409613", "url": "https://it.wikipedia.org/wiki?curid=61622", "title": "JDBC (protocollo di rete)", "text": "Il driver JDBC di tipo 3, chiamato anche driver di protocollo di rete, \u00e8 un'implementazione di driver per database che fa uso di un middle-tier tra il programma chiamante e il database. Questo middle-tier (application server) converte le chiamate ai metodi JDBC nel protocollo specifico del database.\nDifferisce dal driver di tipo 4 perch\u00e9 la logica della conversione risiede nel middle-tier, non nel client. Anche il tipo 3 per\u00f2, come il tipo 4, \u00e8 realizzato completamente in Java.\nLo stesso driver pu\u00f2 anche essere utilizzato per pi\u00f9 database. Dipende dal numero di database che il middleware \u00e8 configurato per supportare. Il tipo 3 \u00e8 indipendente dalla piattaforma, perch\u00e9 la gestione delle differenze tra le varie piattaforme \u00e8 lasciata al middle-tier. Inoltre, l'utilizzo di un middleware offre vantaggi in termini di sicurezza."}
{"id": "61623", "revid": "409613", "url": "https://it.wikipedia.org/wiki?curid=61623", "title": "JDBC (protocollo nativo)", "text": "Il driver JDBC di tipo 4, chiamato anche driver del protocollo nativo, \u00e8 un'implementazione di driver per database che converte le chiamate ai metodi JDBC nel protocollo nativo del database.\nIl tipo 4 \u00e8 scritto interamente in Java, perci\u00f2 \u00e8 indipendente dalla piattaforma. Fornisce prestazioni migliori rispetto ai tipi 1 e 2 perch\u00e9 non subisce il sovraccarico dovuto alle chiamate a ODBC o all'API nativa del database. Diversamente dai tipi 1 e 2, non ha bisogno che un certo software sia installato per poter funzionare.\nSiccome ogni protocollo nativo \u00e8 diverso, vi sono driver differenti (di solito forniti dal produttore) per ogni tipo di database."}
