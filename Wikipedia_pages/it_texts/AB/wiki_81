{"id": "76667", "revid": "125427997", "url": "https://it.wikipedia.org/wiki?curid=76667", "title": "Battaglia di Berlino", "text": "La battaglia di Berlino (in tedesco: \"Schlacht um Berlin\"; in russo: \u0411\u0435\u0440\u043b\u0438\u043d\u0441\u043a\u0430\u044f \u043d\u0430\u0441\u0442\u0443\u043f\u0430\u0442\u0435\u043b\u044c\u043d\u0430\u044f \u043e\u043f\u0435\u0440\u0430\u0446\u0438\u044f, \"Berlinskaja nastupatel'naja operacija\") fu l'ultima grande offensiva del teatro europeo della seconda guerra mondiale e segn\u00f2 la sconfitta definitiva della Germania nazista. L'Armata Rossa sovietica prima travolse, nonostante l'accanita resistenza, il precario fronte tedesco sul fiume Oder, quindi accerchi\u00f2 e attacc\u00f2 direttamente la capitale del Terzo Reich, disperatamente difesa da reparti raccogliticci della Wehrmacht, delle Waffen-SS (comprese unit\u00e0 di volontari stranieri), della Hitlerjugend e del Volkssturm.\nI sovietici, in netta superiorit\u00e0 numerica e di mezzi terrestri e aerei, riuscirono, al comando del maresciallo Georgij \u017dukov e del maresciallo Ivan Konev, a portare a termine la loro missione, a distruggere o catturare il grosso delle forze nemiche e a ottenere la resa di Berlino (2 maggio 1945). I combattimenti sulla linea del fiume Oder e soprattutto all'interno dell'area urbana di Berlino, violenti e prolungati, costarono pesanti perdite di uomini e mezzi a entrambe le parti.\nDurante la battaglia Adolf Hitler, che aveva deciso di rimanere nella capitale accerchiata per organizzare l'ultima resistenza, si tolse la vita per non cadere in mano sovietica. Il Terzo Reich si arrese ufficialmente l'8 maggio 1945, sei giorni dopo la fine della battaglia.\nSituazione strategica.\nDopo le ultime disperate controffensive sferrate dalla Wehrmacht tedesca nel gennaio 1945, che si erano rapidamente concluse con sanguinosi fallimenti in Alsazia (Operazione Nordwind), nel settore di Budapest assediata dall'Armata Rossa (Operazione Konrad) e nei cieli del fronte occidentale (Operazione Bodenplatte) contro le forze aeree alleate, gli ultimi mesi dell'inverno 1945 erano stati caratterizzati sul teatro europeo della seconda guerra mondiale dalla catastrofica disfatta tedesca all'est che aveva permesso alle armate corazzate sovietiche di raggiungere il fiume Oder a ottanta chilometri da Berlino. Nonostante le dimensioni disastrose della sconfitta sul Fronte orientale, Adolf Hitler e i suoi ultimi generali erano riusciti ancora una volta a ricostituire alla fine del mese di febbraio un fronte solido all'est e a guadagnare tempo, impegnando le truppe sovietiche in logoranti combattimenti nei Paesi baltici, in Prussia Orientale, in Pomerania e in Ungheria.\nStalin, di fronte alla crescente resistenza delle residue truppe tedesche, al temporaneo indebolimento delle sue forze dopo una rapidissima avanzata meccanizzata per oltre 500 chilometri e ai pericoli di uno scacco di fronte alla capitale tedesca che avrebbe potuto ridurre il suo prestigio, proprio mentre erano in corso le difficili trattative diplomatiche con le potenze alleate occidentali dopo la conferenza di Jalta, aveva preferito rinunciare a un attacco immediato a Berlino e organizzare preliminarmente la metodica distruzione delle forze nemiche ancora asserragliate sui fianchi del cuneo principale dell'Armata Rossa giunto sull'Oder.\nAll'inizio del mese di marzo 1945, mentre l'Armata Rossa era impegnata in sfibranti e sanguinosi combattimenti per distruggere le ingenti forze tedesche ancora in azione in Pomerania, in Slesia e soprattutto in Prussia orientale, la situazione strategico-militare ebbe una improvvisa svolta decisiva sul Fronte occidentale, dove invece le difese della Wehrmacht, di fronte alla schiacciante superiorit\u00e0 aereo-terrestre delle armate alleate del generale Dwight Eisenhower, apparivano vicine a un crollo definitivo. Il 7 marzo 1945, mentre le armate alleate completavano l'occupazione della Renania e del Palatinato, alcuni reparti corazzati americani riuscirono con un'audace avanzata a sorpresa a conquistare intatto l'importantissimo ponte sul Reno a Remagen e a costituire una decisiva testa di ponte a est del grande fiume che, progressivamente rafforzata, permise alle unit\u00e0 americane, estremamente mobili, di estendere rapidamente la loro avanzata nella Germania occidentale. Dopo alcuni tentativi di contenere questa testa di ponte e le successive offensive alleate a nord e a sud, le residue forze tedesche all'ovest, molto indebolite e prive di rinforzi, vennero in gran parte accerchiate o disperse entro la prima settimana del mese di aprile.\nLe continue sconfitte su tutti i fronti apparentemente non indebolirono la fiducia di Hitler e la sua volont\u00e0 di continuare a combattere ostinatamente; egli aveva gi\u00e0 pianificato una nuova controffensiva sul fronte ungherese, ordinando di rinforzare questo settore del fronte orientale con le divisioni corazzate della 6. SS-Panzer-Armee trasferite dalla fine di gennaio dal fronte delle Ardenne. Il generale Heinz Guderian, peraltro, avrebbe preferito assegnare queste riserve corazzate per consolidare il fronte sull'Oder, ma egli non era riuscito a convincere Hitler; il capo di stato maggiore generale riteneva che la guerra fosse ormai perduta, mentre il F\u00fchrer, al contrario, in un colloquio il 9 marzo 1945 con il nuovo comandante in capo dell'esercito tedesco all'ovest, feldmaresciallo Albert Kesselring, apparve ancora ottimista. Egli ritenne che fosse essenziale rinforzare il Fronte orientale con tutte le truppe disponibili sottratte agli altri fronti e che in questo modo sarebbe stato possibile resistere con successo alla prevedibile offensiva finale sovietica; nel frattempo il Fronte occidentale doveva guadagnare tempo con le limitate forze disponibili, in attesa dell'arrivo di nuove armi segrete per la Luftwaffe e per la flotta di sommergibili dell'ammiraglio Karl D\u00f6nitz.\nSul Fronte occidentale tuttavia, nonostante le esortazioni di Hitler a continuare la resistenza senza cedere terreno, l'esercito tedesco era ormai in disfacimento. Dopo l'accerchiamento del Gruppo d'armate B del feldmaresciallo Walter Model nella sacca della Ruhr, le colonne corazzate americane poterono avanzare quasi liberamente verso la linea del fiume Elba, mentre un sempre maggior numero di soldati tedeschi cedeva le armi. Il 19 marzo 1945 Hitler diram\u00f2 la sua famosa direttiva sulla \"terra bruciata\" (conosciuta anche come \"ordine di Nerone\") con cui ordinava la distruzione di tutti gli impianti produttivi, delle installazioni, degli stabilimenti e delle vie di comunicazione sullo stesso territorio tedesco per ostacolare in ogni modo l'avanzata nemica. I suoi ordini tuttavia in pratica non vennero eseguiti; il ministro degli armamenti Albert Speer si impegn\u00f2 personalmente a impedire le distruzioni previste dalla direttiva di Hitler, mentre le massime autorit\u00e0 militari della Wehrmacht e lo stesso Heinrich Himmler iniziarono a ipotizzare di cedere le armi sul Fronte occidentale per rafforzare invece la resistenza contro la temuta invasione dell'Armata Rossa.\nLe notizie del crollo del Fronte occidentale tedesco e anche le informazioni dei suoi servizi segreti sulle ambigue manovre in corso da alcune settimane in Svizzera tra agenti dell'OSS americano e il generale delle SS Karl Wolff, dirette apparentemente a favorire una fine dei combattimenti dell'esercito tedesco in Italia e una resa alle sole forze anglosassoni, in funzione antisovietica, non marcarono di allarmare fortemente Stalin, che ebbe un polemico scambio epistolare direttamente con il presidente Franklin Delano Roosevelt. Il dittatore sovietico considerava che, mentre sul Fronte orientale le truppe tedesche si battevano con il massimo vigore, sul Fronte occidentale l'avanzata alleata sembrava straordinariamente facile. Il 16 marzo 1945 era stata respinta con difficolt\u00e0 dalle armate del maresciallo Rodion Malinovskij e del maresciallo F\u00ebdor Ivanovi\u010d Tolbuchin l'ultima controffensiva dei mezzi corazzati tedeschi sul lago Balaton in Ungheria, ma in Pomerania, Prussia orientale e Paesi Baltici i combattimenti continuavano accanitamente.\nIn realt\u00e0 in alcuni circoli dirigenti politici e militari anglosassoni erano presenti preoccupazioni per l'estensione delle conquiste sovietiche e timori per la situazione dell'Europa dopo il crollo del Terzo Reich; Winston Churchill, in particolare, riteneva importantissimo arrestare l'avanzata dell'Armata Rossa; egli parlava ironicamente di \"stringere la mano ai russi il pi\u00f9 a est possibile\". Il primo ministro britannico inoltre avrebbe voluto mettere da parte le decisioni della conferenza di Jalta che assegnavano Berlino alla zona occupata dai sovietici e affrettare l'avanzata anglo-americana per raggiungere la capitale tedesca prima dei sovietici. Queste considerazioni e queste proposte operative peraltro non erano condivise dal generale Eisenhower, che invece aveva gi\u00e0 deciso, con la sua autonomia di Comandante supremo nel teatro occidentale, di rinunciare a una marcia diretta su Berlino e raggiungere invece la linea dell'Elba e la citt\u00e0 di Lipsia per operare il congiungimento con i sovietici e frazionare in due parti il territorio del Terzo Reich, prevenendo anche la costituzione di un ipotizzato e temuto ultimo \"ridotto alpino\" di Hitler.\nLa decisione del generale Eisenhower, confermata il 31 marzo 1945 con una direttiva indirizzata al feldmaresciallo Bernard Law Montgomery, si basava principalmente su considerazioni strategiche militari e non prendeva in considerazioni istanze di alta politica internazionale; le supreme autorit\u00e0 di Washington, il generale George Marshall, capo di stato maggiore generale, e lo stesso presidente Roosevelt, sostanzialmente condividevano le valutazioni del comandante in capo e il 1\u00ba aprile inviarono allo SHAEF un'approvazione formale del piano di operazioni. Il 24 marzo, inoltre, il generale Eisenhower aveva gi\u00e0 comunicato direttamente a Stalin, comandante supremo sovietico, il suo piano strategico finale per l'occupazione della Germania, illustrando la sua decisione di rinunciare ad avanzare su Berlino da ovest.\nI comandanti americani sul campo non erano a conoscenza di queste decisioni delle massime autorit\u00e0 e all'inizio di aprile continuarono con il massimo slancio ad avanzare verso est nel cuore della Germania, scarsamente contrastati da alcuni residui reparti tedeschi di Waffen-SS e Hitlerjugend. Nel mese di aprile il generale George Smith Patton avanz\u00f2 rapidamente in Sassonia e in Baviera; le sue divisioni corazzate raggiunsero Chemnitz, Bayreuth, recuperarono in una miniera di sale le ultime riserve in oro della \"Reichsbank\" e proseguirono verso Praga. Nella Germania centrale, invece, il generale William Simpson raggiunse l'11 aprile il fiume Elba e costitu\u00ec una prima testa di ponte a Barby. La 2\u00aa Divisione corazzata statunitense venne duramente contrastata dai primi reparti tedeschi della 12\u00aa Armata del generale Walther Wenck appena costituita dal comando della Wehrmacht per fermare l'avanzata americana a est dell'Elba, ma i comandanti americani erano molto ottimisti e contavano di poter riprendere rapidamente l'avanzata su Berlino. Fu personalmente il generale Omar Bradley, comandante del XII Gruppo d'armate, che, secondo le disposizioni del generale Eisenhower, dovette comunicare al generale Simpson che la sua avanzata era finita, che le truppe dovevano fermarsi sulla linea dell'Elba in attesa dell'arrivo dei sovietici e non avrebbero affatto dovuto marciare su Berlino; in questo settore la guerra era finita per le truppe americane.\nL'offensiva finale dell'Armata Rossa.\nPianificazione e preparazione dell'offensiva sovietica.\nIl 1\u00ba aprile 1945 Stalin convoc\u00f2 al Cremlino a Mosca, per una conferenza decisiva riguardo ai piani per la conquista della capitale tedesca, il maresciallo Georgij \u017dukov, comandante del 1\u00ba Fronte Bielorusso, e il maresciallo Ivan Konev, comandante del 1\u00ba Fronte Ucraino, i due raggruppamenti di forze schierati lungo la linea dell'Oder e della Neisse di fronte a Berlino. Alla presenza degli altri sette componenti del Comitato di difesa dello Stato, il massimo organo dirigente dell'Unione Sovietica in guerra, il dittatore sovietico illustr\u00f2 rapidamente la situazione politica e strategica in Europa. Stalin afferm\u00f2 che i \"piccoli alleati\" (le potenze occidentali) volevano togliere all'URSS il trofeo finale marciando su Berlino e rifer\u00ec di alcune informazioni riservate che parlavano di una imminente offensiva del feldmaresciallo Montgomery verso la capitale nazista. Stalin sospettava realmente che gli Alleati occidentali, sollecitati da Churchill, puntassero ad anticipare l'Armata Rossa e il giorno precedente aveva ritenuto necessario ingannare il generale Eisenhower con la sua risposta al precedente messaggio del comandante in capo alleato, in cui aveva affermato falsamente che Berlino non rivestiva pi\u00f9 importanza per i piani sovietici e che l'offensiva contro la citt\u00e0 sarebbe iniziata solo nella seconda met\u00e0 di maggio e con forze ridotte.\nSollecitato dall'esposizione iniziale di Stalin, il maresciallo Konev intervenne subito con grande vivacit\u00e0, affermando che Berlino sarebbe stata conquistata dall'Armata Rossa e che egli era pronto con le sue truppe a marciare sulla capitale nemica. Subito dopo, il maresciallo \u017dukov a sua volta ribatt\u00e9 che le sue forze erano gi\u00e0 schierate sull'Oder, proprio sulla direttrice di Berlino, e che quindi spettava a loro la missione principale. Stalin gi\u00e0 nel mese di novembre 1944 aveva promesso al maresciallo \u017dukov che a lui sarebbe stato assegnato l'incarico pi\u00f9 prestigioso di conquistare Berlino; egli conosceva peraltro l'accesa rivalit\u00e0 che divideva i suoi due marescialli pi\u00f9 abili e aggressivi. Stalin quindi evidenzi\u00f2 le difficolt\u00e0 tecniche che avrebbe dovuto superare il maresciallo Konev per raggruppare le sue forze, che erano ancora in parte impegnate in Slesia, contro Berlino, ma non assegn\u00f2 esplicitamente la missione principale al maresciallo \u017dukov. Al contrario Stalin cerc\u00f2 di rinfocolare la rivalit\u00e0 e l'ambizione dei due alti ufficiali, sperando in questo modo di accrescerne l'ardore, lo slancio e la combattivit\u00e0; egli disse che Berlino sarebbe spettata a chi avesse sfondato per primo, autorizz\u00f2 il maresciallo Konev a pianificare un eventuale intervento delle sue forze da sud verso la citt\u00e0 e non indic\u00f2 una definitiva linea di separazione tra i settori del 1\u00b0 Fronte Bielorusso e del 1\u00b0 Fronte Ucraino. Dopo il vivace scambio di battute tra i marescialli Konev e \u017dukov, intervennero il generale Aleksej Antonov, capo di stato maggiore generale, e il generale Sergej \u0160temenko, capo ufficio operazioni dello \"Stavka\", che illustrarono i dettagli tecnici del raggruppamento e della prima fase dell'operazione Berlino; infine Stalin concluse la conferenza evidenziando soprattutto l'importanza di accelerare al massimo i preparativi per anticipare gli alleati occidentali; egli stabil\u00ec che l'operazione avrebbe dovuto iniziare dopo soli 12-14 giorni di preparativi; nei giorni seguenti venne definitivamente fissata la data del 16 aprile 1945.\nI preparativi dell'offensiva finale dell'Armata Rossa in Europa furono caratterizzati soprattutto dalla fretta, sotto la costante pressione delle massime autorit\u00e0 di comando e con la preoccupazione derivante dal timore di un'avanzata generale anglo-americana che anticipasse i sovietici a Berlino e alterasse l'equilibrio stabilito a Jalta. Verosimilmente i sospetti di Stalin e dei suoi generali erano eccessivi ma, in quei frenetici momenti che decidevano il destino dell'Europa e nella confusione di notizie e voci incontrollabili e contraddittorie, vennero tenuti in grande considerazione e spinsero ad affrettare al massimo i preparativi. Il piano operativo originale dello \"Stavka\" aveva previsto che, oltre alle forze dei marescialli \u017dukov e Konev, partecipasse all'offensiva finale anche il 2\u00ba Fronte Bielorusso del maresciallo Konstantin Rokossovskij, che tuttavia all'inizio di aprile era ancora impegnato in aspri combattimenti per distruggere le ultime forze tedesche accerchiate in Pomerania. Il maresciallo Rokossovskij non riusc\u00ec a completare in tempo il rischieramento delle sue armate lungo il basso corso dell'Oder e l'offensiva finale ebbe inizio mentre il 2\u00ba Fronte Bielorusso stava ancora trasferendo le sue unit\u00e0 principali.\nLa pianificazione operativa dello \"Stavka\" prevedeva di concentrare sul fronte di attacco una massa imponente di uomini e mezzi militari; l'\u00ecmpegno logistico richiesto per trasferire su lunghe distanze e concentrare le unit\u00e0 militari in circa 15 giorni fu realmente straordinario e venne completato con pieno successo, nonostante grandi difficolt\u00e0 organizzative. In totale ventinove armate vennero riposizionate dopo trasferimenti su distanze fino a 500 chilometri, mentre contemporaneamente la rete ferroviaria e stradale era impegnata al massimo per il trasporto delle riserve di carburante e munizioni necessarie per l'offensiva. Le forze dell'Armata Rossa che alla fine vennero schierate per l'offensiva comprendevano, incluse le riserve, soldati (tra cui polacchi), carri armati e cannoni semoventi, cannoni e mortai, aerei. I piani dell'alto comando sovietico prevedevano che l'offensiva sarebbe stata completata con successo entro 12-15 giorni con la conquista di Berlino e il raggiungimento della linea dell'Elba.\nIl raggruppamento principale, puntato direttamente contro la capitale tedesca, sarebbe stato costituito dal 1\u00ba Fronte Bielorusso del maresciallo Georgij \u017dukov, che avrebbe schierato sette armate sovietiche e una polacca, rinforzate da potenti riserve meccanizzate raggruppate in due armate corazzate della Guardia e in quattro corpi d'armata mobili autonomi. La 16\u00aa Armata aerea del generale Sergej Rudenko e la 18\u00aa Armata aerea del generale Aleksandr Golovanov avrebbero fornito il supporto aereo alle operazioni. In totale il 1\u00b0 Fronte Bielorusso disponeva di 768\u00a0000 soldati, 1\u00a0795 carri armati, 1\u00a0360 cannoni semoventi, 2\u00a0306 cannoni anticarro, 7\u00a0442 cannoni, 7\u00a0186 mortai, 1\u00a0531 lanciarazzi; le forze aeree contavano 1\u00a0567 caccia, 731 aerei d'assalto, 762 bombardieri. Il piano tattico del maresciallo \u017dukov era semplice e diretto: prevedeva di concentrare quattro armate, tra cui la 3\u00aa e la 5\u00aa Armata d'assalto e la famosa 8\u00aa della Guardia, nella testa di ponte sull'Oder di K\u00fcstrin per attaccare direttamente e conquistare il principale caposaldo tedesco sulle alture di Seelow. Dopo aver ottenuto lo sfondamento sarebbero intervenute in massa la 1\u00aa Armata carri della Guardia del generale Michail Katukov e la 2\u00aa Armata carri della Guardia del generale Sem\u00ebn Bogdanov, che avrebbero impegnato i loro mezzi corazzati attraverso il varco e sarebbero avanzate direttamente su Berlino, di cui si prevedeva ottimisticamente la caduta entro il sesto giorno. Il maresciallo \u017dukov, inoltre, aveva previsto di sferrare anche due attacchi secondari di supporto sui due lati della testa di ponte di K\u00fcstrin con altre quattro armate.\nAlla sinistra del 1\u00ba Fronte Bielorusso, avrebbe attaccato, dopo aver completato il pi\u00f9 rapidamente possibile la concentrazione delle sue forze, il 1\u00ba Fronte Ucraino del maresciallo Ivan Konev, costituito da cinque armate sovietiche, un'armata polacca, due armate corazzate della Guardia e quattro corpi d'armata meccanizzati autonomi. La 2\u00aa Armata aerea del generale Stepan Krasovskij avrebbe fornito l'appoggio dal cielo con 1\u00a0106 caccia, 529 aerei d'assalto e 422 bombardieri. Nel complesso il 1\u00b0 Fronte Ucraino disponeva di 511\u00a0700 soldati, 1\u00a0388 carri armati, 667 cannoni semoventi, 1\u00a0444 cannoni anticarro, 5\u00a0040 cannoni, 5\u00a0225 mortai e 917 lanciarazzi. Le forze d'attacco principali, costituite da tre armate combinate, avrebbero dovuto prima attraversare il fiume Neisse e costituire teste di ponte, quindi avrebbero raggiunto e superato entro il secondo giorno il fiume Sprea; a questo punto sarebbero entrate in campo la 3\u00aa Armata carri della Guardia del maresciallo Pavel Rybalko e la 4\u00aa Armata carri della Guardia del generale Dmitrij Lelju\u0161enko con 963 carri e cannoni semoventi in totale, che sarebbero avanzate in direzione di Brandenburgo e Dessau. Due altre armate, rinforzate da due corpi meccanizzati, avrebbero invece attaccato in direzione di Dresda. Il maresciallo Konev, tuttavia, pianific\u00f2 fin dall'8 aprile una variante operativa che prevedeva la deviazione delle sue armate corazzate verso nord in direzione della periferia meridionale di Berlino e avvert\u00ec il maresciallo Rybalko di \"tenere a mente\" la \"possibilit\u00e0\" di impiegare una parte dei suoi carri per attaccare la capitale nemica. Il maresciallo inoltre evidenzi\u00f2 con i suoi generali che sarebbe stato essenziale avanzare rapidamente, non sprecare le forze corazzate in combattimenti secondari e mantenere a disposizione equipaggiamento da ponte per attraversare in fretta il fiume Sprea.\nIl piano operativo dello \"Stavka\" prevedeva la partecipazione attiva anche del 2\u00b0 Fronte Bielorusso del maresciallo Konstantin Rokossovskij; il suo intervento era previsto, a causa del ritardo del raggruppamento delle sue forze ancora impegnate in parte in Pomerania, due o tre giorni dopo l'attacco sull'Oder. Il maresciallo Rokossovskij avrebbe attaccato con tre armate nel settore Stettino-Schwedt, con l'obiettivo di sconfiggere le truppe tedesche schierate su quel tratto del fiume e impedire il loro trasferimento a sud in soccorso di Berlino; dopo aver ottenuto questi risultati, il 2\u00b0 Fronte Bielorusso avrebbe occupato il Brandeburgo settentrionale e il Meclemburgo e raggiunto il fiume Elba, dove si sarebbe collegato con le forze britanniche in arrivo da ovest. Il maresciallo Rokossovskij avrebbe avuto a disposizione cinque armate e cinque corpi meccanizzati autonomi con 314\u00a0000 soldati, 644 carri armati, 307 cannoni semoventi, 770 cannoni anticarro, 3\u00a0172 cannoni, 2\u00a0770 mortai e 807 lanciarazzi; la 4\u00aa Armata aerea del generale Konstantin Versinin avrebbe impiegato 602 caccia, 449 aerei d'assalto, 283 bombardieri.\nL'alto comando sovietico temeva di dover affrontare difese solide ed estese in profondit\u00e0; dal punto di vista tattico, quindi, venne deciso di concentrare al massimo le forze del primo scaglione d'assalto che avrebbe attaccato su fronti molto ristretti: un'armata si sarebbe schierata su appena 3-10 chilometri e un intero fronte avrebbe concentrato la sua forza d'urto su 35-44 chilometri. In alcuni settori vennero ammassati fino a 2,5 divisioni fucilieri, 260 cannoni e 30 carri armati per chilometro di fronte. L'8\u00aa Armata della Guardia, che avrebbe dovuto svolgere un compito decisivo nell'operazione di sfondamento, ricevette il 9\u00ba Corpo aereo d'assalto, specificatamente addestrato per fornire supporto ravvicinato alle formazioni di fanteria. L'offensiva venne preceduta da una accurata ricognizione fotografica del terreno per individuare le linee difensive tedesche; infine i reparti del genio furono particolarmente potenziati: furono costruiti 25 ponti e furono attivati 40 traghetti sull'Oder, mentre nel settore del maresciallo Konev furono preparati per attraversare il fiume Neisse 2\u00a0440 imbarcazioni in legno, 750 ponti e 1\u00a0000 sezioni di ponti.\nMentre procedeva a tappe forzate il raggruppamento e lo schieramento delle ingentissime forze richieste per l'Operazione Berlino, l'Armata Rossa continuava a combattere duramente negli altri settori del Fronte orientale; nelle prime due settimane di aprile le armate dei marescialli Rodion Malinovskij e F\u00ebdor Tolbuchin completarono finalmente l'occupazione dell'Ungheria e invasero il territorio austriaco; il 13 aprile 1945 i mezzi corazzati sovietici entrarono a Vienna dopo aver superato l'accanita resistenza delle divisioni Waffen-SS del generale Josef Dietrich. Il 9 aprile 1945 invece si arrese la fortezza di K\u00f6nigsberg; la durissima resistenza delle truppe tedesche asserragliate in Prussia Orientale, prolungatasi per molte settimane, aveva messo a dura prova le armate sovietiche del 3\u00b0 Fronte Bielorusso del maresciallo Aleksandr Vasilevskij; le perdite erano state molto pesanti e la capacit\u00e0 combattiva dell'esercito tedesco era apparsa ancora intatta; queste prime battaglie in territorio tedesco sembravano confermare l'opinione di Stalin: bisognava aspettarsi che i tedeschi si sarebbero battuti con la massima tenacia a difesa del cuore della Germania.\nLa difesa tedesca.\nNonostante le declinanti condizioni di salute fisica e psichica, Adolf Hitler apparentemente anche in questa fase finale della guerra continuava a mostrare la massima determinazione; dopo aver lasciato il 16 gennaio 1945 il suo quartier generale occidentale di Ziegenberg, da dove aveva diretto l'offensiva delle Ardenne, egli era rientrato a Berlino e si era definitivamente trasferito nel bunker della Cancelleria, dove sarebbe rimasto fino alla fine. Sembra che egli tuttavia in un primo momento non intendesse rimanere negli angusti sotterranei e che avesse progettato di partire da Berlino il 20 aprile, giorno del suo compleanno, per raggiungere l'Obersalzberg, da dove intendeva combattere l'ultima battaglia tra le montagne della Baviera.\nHitler continu\u00f2 a mostrare grande ottimismo con i suoi generali, mentre tra i principali collaboratori rimasti accanto a lui nel bunker erano ancora diffuse illusioni su possibili cambiamenti dell'ultima ora della situazione internazionale. Joseph Goebbels, in particolare, alimentava le speranze di un clamoroso rovesciamento di alleanze favorito da un evento \"miracoloso\", secondo il famoso precedente storico di Federico II di Prussia nella Guerra dei sette anni. Il 12 aprile 1945 l'improvvisa morte del presidente statunitense Franklin Roosevelt sembr\u00f2 rappresentare un evento di questo tipo e, per un breve momento, si diffusero illusorie speranze di una possibile rottura immediata della Grande Alleanza tra gli occidentali e l'Unione Sovietica. In realt\u00e0, sembra che Hitler da tempo fosse intimamente consapevole che la sconfitta fosse inevitabile; decise di rifugiarsi in un mondo irreale e dare un esempio di incrollabile tenacia combattendo fino alla fine, che egli identificava con i mitologici crolli e le sanguinose rovine dell'epica germanica.\nI generali della Wehrmacht, nel complesso, rimasero fedeli a Hitler anche in quest'ultima fase della guerra e, pur mostrando scetticismo e rassegnazione, cercarono di eseguire con la massima abilit\u00e0 tecnica le sue direttive per la condotta delle operazioni; il generale Heinz Guderian, capo di stato maggiore del OKH, cerc\u00f2 di svolgere nel modo migliore il suo incarico, anche se egli era estremamente pessimista e aveva consigliato al capo delle SS Heinrich Himmler di scavalcare Hitler e intraprendere negoziati con le potenze occidentali. Il 28 marzo 1945 Hitler destitu\u00ec il generale Guderian per un contrasto secondario sui dettagli tattici della difesa della testa di ponte di K\u00fcstrin; il suo incarico venne assegnato al generale Hans Krebs, che sarebbe rimasto con Hitler fino alla fine. In precedenza, per\u00f2, il generale Guderian era riuscito a convincere il F\u00fchrer a rimuovere Himmler dall'incarico di comandante del Gruppo d'armate Vistola che, schierato sull'Oder, difendeva gli accessi diretti a Berlino, sostituendolo il 20 marzo 1945 con il generale Gotthard Heinrici, esperto veterano della guerra all'est e specialista di operazioni difensive.\nHitler era cosciente dell'imminenza di una \"battaglia per Berlino\" e l'alto comando tedesco cerc\u00f2 di rafforzare le linee del fronte tedesco opposto all'Armata Rossa; vennero trasferite da altri settori numerose unit\u00e0 di fanteria e furono costituite delle limitate riserve meccanizzate. Si riteneva di poter sfruttare le caratteristiche del terreno, in parte paludoso, solcato da numerosi corsi d'acqua e poco transitabile, per ostacolare il nemico; furono prese le prime misure per organizzare la difesa dell'area urbana di Berlino. L'artiglieria campale venne rafforzata e soprattutto furono schierate sulla linea dell'Oder le temibili batterie contraeree della FlaK, che furono ritirate dalla difesa antiaerea delle citt\u00e0 tedesche ormai in rovina per essere impiegate come micidiale artiglieria anticarro; infine furono organizzate linee trincerate successive scaglionate in profondit\u00e0.\nLa linea dell'Oder era difesa dal Gruppo d'armate Vistola del generale Heinrici, che schierava a nord la 3. Panzerarmee del generale Hasso von Manteuffel con dieci divisioni e a sud, di fronte alla testa di ponte di Kustrin, la 9\u00aa Armata del generale Theodor Busse con dodici divisioni in linea su un fronte di 130 chilometri, suddivise tra il 5\u00ba Corpo d'armata da montagna, l'11\u00ba Corpo delle Waffen-SS, il 56\u00ba Panzerkorps e il 101\u00ba Corpo d'armata; l'armata teneva in riserva la Panzergrenadier-Division Kurmark e la 25. Panzergrenadier-Division. Il generale Heinrici disponeva in seconda linea anche della 18. Panzergrenadier-Division e delle divisioni di volontari stranieri SS \"Nordland\" e SS \"Nederland\". Il Gruppo d'armate Centro del feldmaresciallo Ferdinand Sch\u00f6rner difendeva la linea della Neisse a sud di Guben con il 5\u00ba Corpo d'armata della 4. Panzerarmee del generale Fritz-Hubert Gr\u00e4ser, rinforzato dalla 21. Panzer-Division in riserva. Erano presenti anche numerose unit\u00e0 specializzate, tra cui i due battaglioni corazzati pesanti SS PzAbt. 502 con 33 carri e SS PzAbt. 503 con dieci carri, equipaggiati con Panzer VI Tiger II. Durante la battaglia lo schieramento tedesco sarebbe stato rafforzato dall'intervento di altre divisioni da ovest della 12\u00aa Armata e di unit\u00e0 del \"Volkssturm\", formato da civili di 17-60 anni e di inabili al servizio per ferite o malattie, modestamente armati e addestrati, e della \"Hitlerjugend\", reclutata tra giovanissimi volontari fortemente ideologizzati, armati in particolare di \"Panzerfaust\".\nIl generale Heinrici era un comandante esperto e capace; egli era consapevole che difendere il fronte dell'Oder sarebbe stato quasi impossibile; nel primo incontro con Hitler apprese con disappunto che quattro divisioni meccanizzate di riserva sarebbero state trasferite al feldmaresciallo Sch\u00f6rner e che in cambio avrebbe avuto a disposizione giovani paracadutisti, marinai inesperti e SS; nonostante le proteste del generale, non fu possibile cambiare le decisioni del Fuhrer. Nonostante la debolezza delle sue forze il generale Heinrici era deciso a combattere e aveva preparato un piano tattico che prevedeva di evacuare all'ultimo momento la prima linea per evitare le perdite causate dal fuoco distruttivo dell'artiglieria sovietica e organizzare la linea di difesa principale pi\u00f9 indietro, da dove i tedeschi avrebbero potuto colpire la fanteria nemica. Il comandante del Gruppo d'armate Vistola tuttavia avrebbe cercato di prolungare al massimo la resistenza sul fronte, ma non intendeva combattere una sanguinosa battaglia urbana dentro Berlino; in caso di sfondamento egli aveva intenzione di ordinare la ritirata generale verso ovest.\nNon \u00e8 facile avere dati veramente attendibili sulla consistenza numerica in uomini e mezzi schierati dal Terzo Reich nella battaglia di Berlino; le fonti sovietiche riferiscono di 766\u00a0750 soldati con 1\u00a0519 carri e cannoni d'assalto e 9\u00a0303 pezzi d'artiglieria; altre fonti riportano il dato di 1 milione di soldati in totale, comprendendo oltre alle forze di prima linea anche le truppe della 12\u00aa Armata e i circa 200 battaglioni del \"Volkssturm\" (200.000 uomini) che sarebbe stati impiegati in azione. Sembra comunque che il Gruppo d'armate Vistola disponesse di circa 550\u00a0000 soldati e il Gruppo d'armate Centro di 500\u00a0000, di cui 150.000 parteciparono direttamente alla battaglia. All'inizio della battaglia la 9\u00aa Armata era la formazione tedesca meglio equipaggiata con 502 mezzi corazzati, 148 cannoni anticarro e 65 cannoni antiaerei; la 3. Panzerarmee invece aveva 174 mezzi corazzati, 140 cannoni anticarro e 30 cannoni contraerei.\nAlla vigilia della battaglia Hitler afferm\u00f2 ancora pubblicamente la sua fiducia in una vittoria contro il \"nemico mortale giudeo-bolscevico\"; egli evoc\u00f2 la rovina della Germania in caso di sconfitta affermando che \"i vecchi, i bambini, gli uomini saranno uccisi, le donne ridotte al ruolo di prostitute per soldati. Il resto marcer\u00e0 verso la Siberia\". Non tutto era perduto: \"se ogni soldato far\u00e0 il suo dovere...l'ultimo assalto dell'Asia sar\u00e0 infranto...Berlino rimarr\u00e0 tedesca, Vienna ridiventer\u00e0 tedesca e l'Europa non sar\u00e0 mai russa\". Nello stesso momento anche il maresciallo Georgij \u017dukov presentava il suo proclama ai soldati sovietici dell'Armata Rossa; freddo e sintetico, esprimeva la inesorabile determinazione di concludere la guerra distruggendo il nazismo: \"Il nemico verr\u00e0 annientato lungo la via pi\u00f9 breve per Berlino. La capitale della Germania fascista sar\u00e0 presa e la bandiera della vittoria piantata su di essa\".\nLa battaglia dell'Oder-Nei\u00dfe.\n16 aprile.\nL'offensiva principale del 1\u00b0 Fronte Bielorusso e del 1\u00b0 Fronte Ucraino ebbe inizio alle ore 5:00 del 16 aprile, ma venne preceduta dal mattino del 14 aprile da una serie di operazioni di ricognizione spinte molto in profondit\u00e0 da battaglioni rinforzati di fucilieri sovietici che riuscirono a infiltrarsi di alcuni chilometri nelle linee tedesche. Nella sera del 15-16 aprile venne sferrato un prolungato attacco aereo contro le posizioni di prima linea, mentre gli aerei d'assalto Ilyushin Il-2 \u0160turmovik intervennero in massa ed estesero la loro azione anche sulla seconda posizione di resistenza tedesca. Nel primo mattino del 16 aprile entr\u00f2 in azione finalmente la grande concentrazione di artiglieria preparata dall'alto comando sovietico; al posto di comando avanzato dell'8\u00aa Armata della Guardia, il maresciallo \u017dukov in persona, accompagnato dal comandante dell'artiglieria, generale Vasilij Kazakov, e dal generale Kontantin Telegin, capo della sezione politica, osserv\u00f2 il bombardamento insieme al generale \u010cujkov.\nIl generale Kazakov aveva schierato oltre 8\u00a0900 pezzi di artiglieria tra cannoni pesanti, cannoni campali, mortai pesanti e lanciarazzi \"katju\u0161a\"; in alcuni settori furono allineati fino a 270 cannoni per chilometro di fronte; il 1\u00b0 Fronte Bielorusso, che disponeva di una riserva di 7 milioni di granate, impieg\u00f2 oltre 1,2 milioni di granate solo nel primo giorno, con effetti apparentemente estremamente distruttivi. Il maresciallo \u017dukov ritenne che il fuoco d'artiglieria, breve e molto intenso, avesse avuto pieno successo e i primi rapporti, che riferivano di una resistenza debole, incoraggiarono il suo ottimismo. In realt\u00e0 il generale Heinrici la sera prima aveva ordinato, secondo i suoi piani, di evacuare prontamente la prima linea esposta al fuoco di artiglieria e le forze principali della 9\u00aa Armata erano state schierate sulla linea pi\u00f9 arretrata, imperniata sulle alture di Seelow.\nL'attacco principale sovietico dalla testa di ponte di K\u00fcstrin venne sferrato alle ore 3:30, dopo i trenta minuti del fuoco d'artiglieria che sembrava aver frantumato completamente le linee tedesche; l'assalto ebbe inizio con l'improvvisa accensione di 143 riflettori azionati in gran parte da soldatesse; il maresciallo \u017dukov riteneva che l'impiego di questa nuova tattica avrebbe potuto sorprendere e terrorizzare le truppe tedesche, permettendo di avanzare con facilit\u00e0. Il raggio di luce dei riflettori non venne indirizzato verso il cielo per creare un crepuscolo artificiale e migliorare la visibilit\u00e0, ma venne diretto in orizzontale contro le linee nemiche con la speranza di accecare temporaneamente i difensori. In realt\u00e0 le luci non riuscirono a penetrare lo strato di polvere sospeso sul campo di battaglia dopo il tiro dell'artiglieria e di conseguenza gli attaccanti non riuscirono a individuare le postazioni nemiche; inoltre i soldati sovietici, stagliati dalle luci dei riflettori alle spalle, divennero maggiormente visibili per i tedeschi. La situazione divenne ancor pi\u00f9 sfavorevole quando i comandanti in prima linea richiesero di spegnere subito le luci: in un primo momento le truppe si trovarono nell'oscurit\u00e0 e poi rimasero abbagliati quando i riflettori vennero in parte riaccesi. La confusione e l'incertezza si accrebbero quando i primi reparti sovietici arrivarono alla prima linea tedesca, che trovarono in gran parte gi\u00e0 abbandonata; i soldati tedeschi avevano preventivamente evacuato le linee pi\u00f9 esposte e avevano rafforzato la linea di resistenza pi\u00f9 arretrata, da dove poterono colpire duramente con il fuoco di artiglieria, carri armati e armi leggere la fanteria sovietica in parte confusa e disorganizzata.\nLe caratteristiche del terreno favorirono i difensori tedeschi; le solide posizioni delle alture di Seelow permettevano di dominare il terreno pi\u00f9 in basso della valle dell'Oder e offrivano un campo di tiro ottimo per colpire un nemico in avanzata allo scoperto; inoltre il terreno del bacino del fiume, fortemente paludoso e costellato di piccoli corsi d'acqua melmosi, non permise ai sovietici di far affluire tempestivamente i reparti di rincalzo e i rifornimenti e costrinse i mezzi corazzati a muoversi solo sulle poche strade e i sentieri transitabili che potevano essere facilmente individuati e colpiti dall'artiglieria anticarro tedesca. Il maresciallo \u017dukov e il generale \u010cujkov ricevettero subito i primi rapporti sulle difficolt\u00e0 in corso e sulla crescente confusione tra le fila sovietiche. Il maresciallo \u017dukov, fortemente irritato da queste notizie, apprese che le formazioni meccanizzate e i reparti di genieri erano in ritardo a causa degli ingorghi del traffico; la scarsa visibilit\u00e0 ostacolava le truppe e anche gli aerei sovietici, che non potevano intervenire con precisione.\nLe alture di Seelow erano presidiate dalla migliore formazione dell'ordine di battaglia tedesco: il 56\u00ba Panzerkorps del generale Helmuth Weidling, che schierava la 9\u00aa Divisione paracadutisti e la 20. Panzergrenadier-Division in prima linea e la Panzer-Division M\u00fcncheberg in riserva; si trattava di unit\u00e0 relativamente ben equipaggiate e guidate da comandanti esperti, che avevano avuto il tempo di organizzare un accurato schema di fuoco. In questo modo riuscirono a infliggere pesanti perdite ai soldati della 8\u00aa Armata della Guardia del generale \u010cujkov che, in pratica, ostacolate anche dalla presenza del canale Haupt-Graben, vennero fermate ai piedi della scarpata delle alture. Sulla destra delle forze del generale \u010cujkov neppure i reparti della 5\u00aa Armata d'assalto del generale Nikolaj Berzarin riuscirono a sfondare e fecero solo modesti progressi, mentre la 47\u00aa Armata in pratica avanz\u00f2 solo per pochi centinaia di metri; la 3\u00aa Armata d'assalto del generale Vasilij Kuznecov, infine, fece intervenire senza molto successo i carri armati del 9\u00ba Corpo carri e rimase bloccata sulle vie di accesso alla posizione principale tedesca. Al posto di comando dell'8\u00aa Armata della Guardia, vicino alla cittadina di Reitwein, il maresciallo \u017dukov, in un'atmosfera di estrema tensione, rimprover\u00f2 aspramente il generale \u010cujkov per il fallimento dell'attacco; il comandante dell'armata non si fece intimidire e replic\u00f2 ammettendo che i suoi soldati erano stati bloccati, ma afferm\u00f2 che in ogni caso l'offensiva alla fine avrebbe avuto successo. Egli riorganizz\u00f2 le sue truppe, richiese l'intervento massiccio delle forze aeree per neutralizzare l'artiglieria tedesca e ordin\u00f2 di portare in avanti le batterie di artiglieria per colpire le postazione nemiche. Lentamente la fanteria sovietica riusc\u00ec ad aprire il passo attraverso le prime due linee tedesche, ma la terza linea, accessibile solo attraverso la strada per Seelow, blocc\u00f2 nuovamente l'avanzata.\nIl maresciallo \u017dukov era irritatissimo per il ritardo dei suoi piani; egli temeva di perdere la corsa per Berlino ed essere anticipato dal maresciallo Konev; alle ore 13:00, quindi, estremamente nervoso e impaziente, prese la decisione di mettere da parte tutti i piani gi\u00e0 predisposti, che prevedevano di attendere lo sfondamento della fanteria prima di impiegare le riserve corazzate del 1\u00b0 Fronte Bielorusso, e invece di impegnare subito tutte e due le sue potenti armate corazzate. Il maresciallo \u017dukov non diede alcun peso ai consigli dei suoi generali, parl\u00f2 direttamente con il generale Katukov, comandante della 1\u00aa Armata corazzata della Guardia, e gli ordin\u00f2 bruscamente di muoversi con tutti i suoi carri armati ed entrare in azione senza attendere lo sfondamento completo del fronte tedesco. L'armata corazzata del generale Katukov avrebbe attaccato direttamento verso Seelow, mentre la 2\u00aa Armata corazzata della Guardia sarebbe avanzata nel settore di Neuhardenberg; l'intervento delle riserve corazzate ebbe inizio alle ore 16:30.\nLe due armate corazzate del 1\u00b0 Fronte Bielorusso erano formazioni poderose: la 1\u00aa della Guardia disponeva di 709 mezzi corazzati, mentre la 2\u00aa della Guardia ne schierava 667, ma impiegate in massa in uno spazio ristretto, gi\u00e0 occupato dalle unit\u00e0 di fanteria impegnate in duri scontri con i tedeschi solidamente trincerati sulle alture, non poterono dispiegare la loro potenza d'urto. Al contrario, intralciarono ancor pi\u00f9 le operazioni, occuparono tutte le strade principali, ostacolarono i movimenti della fanteria e dell'artiglieria e vennero ben presto rallentate sul campo di battaglia sotto il tiro dei cannoni nemici. Le limitate riserve corazzate tedesche intervennero e contrattaccarono, in supporto delle squadre anticarro tedesche e dei cannoni da 88 mm: un reparto di cannoni d'assalto inflisse forti perdite alle unit\u00e0 di punta dell'armata corazzata del generale Bogdanov a Neuhardenberg, mentre i carri del generale Katukov arrivarono in fondo al ripido pendio dell'alture di Seelow, ma ebbero forti difficolt\u00e0 per proseguire. I contrattacchi del battaglione pesante SS 502, equipaggiato con carri Tiger II, vennero contenuti dopo un violento scontro diretto con i carri sovietici, mentre la Panzer-Division Muncheberg venne affrontata dall'11\u00ba Corpo carri e duramente respinta, ma neppure l'armata corazzata del generale Katukov riusc\u00ec il primo giorno dell'offensiva a sfondare la linea principale nemica e dovette disperdersi in piccoli gruppi a sostegno della fanteria, senza raggiungere risultati decisivi. Alle ore 19:00 la 2\u00aa Armata corazzata della Guardia era ormai bloccata, mentre i carri di Katukov combattevano per la conquista delle alture; la fanteria dell'8\u00aa Armata della Guardia non aveva raggiunto risultati decisivi; l'avanzata sovietica variava nei settori tra i 3 e gli 8 chilometri.\nIl maresciallo \u017dukov era molto contrariato per il fallimento del primo giorno di offensiva e per il mancato sfondamento, ma non aveva alcuna intenzione di fermare l'attacco; al contrario ordin\u00f2 che le truppe e i mezzi corazzati continuassero l'offensiva anche durante la notte senza preoccuparsi delle perdite e prepar\u00f2 un altro assalto per la mattina del 17 aprile preceduto da un nuovo sbarramento di artiglieria. Nel primo pomeriggio il comandante del 1\u00b0 Fronte Bielorusso aveva parlato per telefono con Stalin, riferendo che lo sfondamento era riuscito, anche se i tedeschi stavano resistendo ancora sulle alture di Seelow; Stalin sembr\u00f2 calmo e distaccato, ma non manc\u00f2 di far sapere al maresciallo \u017dukov che sul fronte del maresciallo Konev le operazioni andavano bene e non c'erano particolari difficolt\u00e0. A tarda notte il maresciallo si mise nuovamente in comunicazione con Stalin, che questa volta fu meno cordiale e molto pi\u00f9 polemico; critic\u00f2 l'impiego prematuro delle armate corazzate in contrasto con le direttive dello \"Stavka\" e mise in dubbio che le alture di Seelow sarebbero state realmente conquistate il 17 aprile. Il maresciallo \u017dukov mantenne la calma e replic\u00f2 che, in ogni caso, era un vantaggio per i sovietici se i tedeschi avessero sprecato tutte le loro forze sulla linea dell'Oder; in questo caso essi sarebbero stati troppo deboli in seguito per difendere Berlino. Stalin non parve molto convinto ed evoc\u00f2 per la prima volta la possibilit\u00e0 di far intervenire contro Berlino da sud il maresciallo Konev e da nord il maresciallo Rokossovskij; dopo di che ignor\u00f2 le spiegazioni del maresciallo \u017dukov e interruppe bruscamente la conversazione.\nLe operazioni del 1\u00b0 Fronte Ucraino sulla linea della Neisse del 16 aprile, come Stalin aveva riferito a \u017dukov, avevano avuto un andamento molto pi\u00f9 favorevole per i sovietici; il maresciallo Konev era sempre concentrato sull'obiettivo Berlino e aveva congegnato un piano tattico che prevedeva di raggruppare tre armate in un settore di trenta chilometri tra Forst e Bad Muskau; attraversato il fiume in quel punto, le sue forze avrebbero avuto lo spazio per dispiegarsi prima di incontrare la Sprea e inoltre sarebbero state molto vicine alle strade che portavano direttamente a L\u00fcbben e alla zona sud-orientale della capitale tedesca. Il maresciallo prevedeva di attraversare la Neisse nel pi\u00f9 breve tempo possibile in 150 punti separati e lanciare subito dopo in avanti le sue due armate corazzate; egli si rec\u00f2 personalmente al posto di comando del generale Pukhov, capo della 13\u00aa Armata, per controllare l'attacco e l'attraversamento del fiume. Il bombardamento dell'artiglieria inizi\u00f2 alle ore 4:15 lungo tutto il fronte e contemporaneamente intervennero anche gli aerei d'assalto, che inizialmente colpirono le retrovie nemiche, mentre dopo 40 minuti sganciarono bombe fumogene che coprirono di una fitta nebbia la valle della Neisse. I primi reparti d'assalto di fucilieri partirono all'attacco alle ore 4:55.\nLe operazioni di superamento del fiume e di costruzione da parte dei genieri di ponti mobili campali si svilupparono rapidamente con pieno successo sotto la copertura della nebbia artificiale; dopo solo venti minuti venne costituita la prima testa di ponte a ovest della Neisse e alle ore 6:55 l'artiglieria pesante riapr\u00ec il fuoco, bersagliando le linee nemiche pi\u00f9 in profondit\u00e0 per favorire l'avanzata dei carri armati. Il maresciallo Konev venne informato che in 133 dei 150 punti previsti l'attraversamento del fiume era riuscito e che nel settore della 5\u00aa Armata della Guardia del generale \u017dadov si stavano completando i primi ponti da 60 tonnellate per i mezzi pesanti; egli quindi decise di mettere in movimento alle ore 11:00 del mattino le due brigate meccanizzate del 10\u00ba Corpo carri della Guardia e del 6\u00ba Corpo meccanizzato della Guardia, appartenenti all'armata del generale Lelju\u0161enko, designate per attraversare per prime e avanzare subito a ovest. I mezzi corazzati passarono il fiume e si spinsero in avanti, senza curarsi di mantenere il collegamento con la fanteria.\nNella serata del 16 aprile, mentre la 3\u00aa Armata della Guardia, la 5\u00aa Armata della Guardia e la 13\u00aa Armata completavano l'attraversamento della Neisse e ampliavano la breccia aperta nelle linee della 4. Panzerarmee tedesca, il grosso delle armate corazzate della Guardia dei generali Rybalko e Lelju\u0161enko, concentrate a ovest del fiume, si mosse verso ovest e respinse i contrattacchi della 21. Panzer-Division. I carri armati continuarono ad avanzare durante la notte per raggiungere subito la Sprea e anticipare la costituzione di una possibile linea difensiva \"Matilda\" del nemico, di cui si aveva avuto notizia; il maresciallo Konev aveva gi\u00e0 pianificato per il 17 aprile di superare con le forze mobili la Sprea e raggiungere una linea Heide-Rensdorf-Burghammer; inoltre egli ordin\u00f2 alla 28\u00aa Armata del generale Lucinskij di seguire dietro la 3\u00aa Armata corazzata della Guardia sull'\"asse di Berlino\" e si preoccup\u00f2 di coprire il suo fianco sinistro facendo avanzare due armate verso Dresda.\n17 aprile.\nNonostante le ottimistiche assicurazioni del maresciallo \u017dukov, il nuovo attacco del 1\u00b0 Fronte Bielorusso, preceduto da un altro bombardamento di artiglieria e attacchi aerei, non ottenne il mattino del 17 aprile risultati decisivi; la resistenza tedesca fu tenace e il fuoco dei cannoni contraerei e controcarro colp\u00ec duramente le colonne corazzate sovietiche che erano ripartite all'offensiva per cercare di guadagnare il terreno aperto. A Dogelin e Friedersdorf i carri armati del generale Katukov (11\u00ba Corpo carri della Guardia e 8\u00ba Corpo meccanizzato della Guardia) furono contrattaccati dai resti della Panzergrenadier-Division \"Kurmark\"; maggiori risultati furono raggiunti pi\u00f9 a nord dall'11\u00ba Corpo carri del generale Ivan Ju\u0161\u010duk, che riusc\u00ec ad aggirare Seelow nonostante gli attacchi delle squadre anticarro tedesche. I carri armati del generale Ju\u0161\u010duk, tuttavia, furono bersagliati per errore dall'artiglieria della 5\u00aa Armata d'assalto del generale Berzarin e ci furono accesi contrasti tra i comandanti sovietici. Il generale Katukov cerc\u00f2 di sfruttare il varco aperto dall'11\u00ba Corpo carri trasferendo l'11\u00ba Corpo carri della Guardia, ma le unit\u00e0 blindate sovietiche non riuscirono ancora, anche per le difficolt\u00e0 del terreno paludoso, ad accelerare l'avanzata. Negli altri settori le armate del maresciallo \u017dukov rastrellarono metodicamente la prima linea tedesca e distrussero progressivamente i nuclei di resistenza: la 3\u00aa Armata d'assalto e il 9\u00ba Corpo carri entrarono a Kunersdorf, mentre la 5\u00aa Armata d'assalto e i carri armati del 12\u00ba Corpo carri della Guardia e del 1\u00ba Corpo meccanizzato dell'armata del generale Bogdanov superarono l'Alte Oder. Le difese tedesche stavano iniziando a cedere, le riserve mobili erano logorate e le munizioni si stavano esaurendo; l'artiglieria tedesca inizi\u00f2 ad abbandonare le posizioni, soprattutto la 9\u00aa Divisione paracadutisti si stava disgregando; in serata i soldati del generale \u010cujkov, rinforzati dai mezzi corazzati dell'11\u00ba Corpo carri della Guardia, conquistarono finalmente il villaggio di Seelow.\nPer tutto il 17 aprile il maresciallo Konev continu\u00f2 a spingere in avanti le sue armate corazzate della Guardia; i carri armati dei generali Rybalko e Lelju\u0161enko, quindi, avanzarono rapidamente a ovest della Neisse e proseguirono affrontando rapidi e violenti scontri a fuoco con i residui gruppi di resistenza e le riserve tedesche che cercavano di contrattaccare. Il maresciallo Konev segu\u00ec personalmente la marcia delle armate corazzate e, dopo aver attraversato i campi di battaglia in mezzo ai boschi, cosparsi di resti di mezzi blindati bruciati e distrutti, raggiunse il fiume Sprea, dove il generale Rybalko era arrivato con i suoi elementi di testa senza tuttavia essere riuscito ancora ad attraversarlo. Il maresciallo Konev ordin\u00f2 al comandante della 3\u00aa Armata corazzata della Guardia di tentare subito il passaggio attraversando a guado con i mezzi corazzati, visto che l'acqua sembrava profonda solo circa un metro; il rischioso attraversamento a guado della Sprea da parte della colonna dei carri sovietici T-34 ebbe successo. La difesa tedesca era debole, il fronte sembrava ormai completamente sfondato e il maresciallo, molto compiaciuto dei risultati raggiunti, sollecit\u00f2 il generale Rybalko a proseguire in avanti senza preoccuparsi delle retrovie e dei fianchi. In realt\u00e0 il maresciallo era consapevole dei rischi della frenetica avanzata dei suoi mezzi corazzati in uno stretto corridoio mentre le forze di copertura sui fianchi e nelle retrovie erano molto pi\u00f9 indietro ed erano sotto la pressione di violenti contrattacchi tedeschi; tuttavia, fortemente attratto dalla possibilit\u00e0 di anticipare il suo rivale \u017dukov e di arrivare per primo a Berlino, continuava a premere sui generali Rybalko e Lelju\u0161enko affinch\u00e9 continuassero a spingersi in avanti, evitando scontri prolungati, aggirando i capisaldi nemici e cercando di conservare il massimo di mezzi e equipaggiamenti intatti per la battaglia finale.\nIl maresciallo Konev, nonostante i pericoli della situazione, era convinto di aver raggiunto una posizione tattica decisiva al centro delle difese tedesche e a mezzanotte del 17 aprile rifer\u00ec direttamente a Stalin i brillanti risultati raggiunti. Il dittatore in un primo momento ascolt\u00f2 la relazione positiva del maresciallo; quindi lo inform\u00f2 in modo brusco che sul fronte del maresciallo \u017dukov invece le operazioni procedevano con grande difficolt\u00e0. Dopo una pausa, Stalin chiese se sarebbe stato possibile far passare le armate corazzate del 1\u00b0 Fronte Bielorusso attraverso il varco aperto dal 1\u00b0 Fronte Ucraino sulla Neisse. A questo punto il maresciallo Konev present\u00f2 le sue proposte: la manovra di trasferimento sarebbe stata troppo complicata, le sue armate corazzate della Guardia avevano forze sufficienti per marciare autonomamente su Berlino da sud, egli aveva gi\u00e0 preparato i piani sulla carta e proponeva di effettuare la concentrazione a Zossen. Stalin prima chiese alcuni chiarimenti topografici sulla carta delle operazioni, quindi concluse improvvisamente la conversazione con poche, brevi frasi: \"Ottimo. Sono d'accordo. Dirigi le tue armate corazzate verso Berlino\". Il maresciallo Konev ora poteva finalmente dare ordini precisi alle sue forze meccanizzate; la nuova direttiva venne diramata alle ore 2:47 e al mattino del 18 aprile il maresciallo parl\u00f2 direttamente con i generali Rybalko e Lelju\u0161enko, specificando che il successo dell'operazione sarebbe dipeso dalla \"audacia della manovra e dalla rapidit\u00e0 delle operazioni\". Il maresciallo Konev, ormai completamente impegnato nella corsa su Berlino, voleva che i suoi comandanti comprendessero chiaramente le sue intenzioni. I due generali delle truppe corazzate avevano gi\u00e0 dato inizio alla deviazione verso nord-ovest in direzione di Berlino: la 3\u00aa Armata corazzata della Guardia avrebbe marciato attraverso Barut e Teltow con l'obiettivo di entrare nei sobborghi meridionali della capitale gi\u00e0 il 20 aprile, mentre la 4\u00aa Armata corazzata della Guardia sarebbe avanzata sulla direttrice Treuenbrietzen-Luckenwalde per raggiungere Potsdam e l'area sud-occidentale dell'agglomerato berlinese.\nIl maresciallo \u017dukov venne informato da Stalin in persona delle nuove decisioni operative e della rapida avanzata delle forze blindate del maresciallo Konev. Il comandante del 1\u00b0 Fronte Bielorusso era molto preoccupato; egli temeva che le sue forze si sarebbero completamente logorate se si fosse prolungata ancora la battaglia sulla linea dell'Oder e che quindi non sarebbero pi\u00f9 state in grado di raggiungere e conquistare Berlino. Era quindi necessario, come il maresciallo \u017dukov comunic\u00f2 brutalmente ai suoi comandanti subordinati, accelerare le operazioni a ogni costo e \"conquistare Berlino\"; i nuovi ordini richiedevano ai generali di recarsi sul posto per controllare di persona le operazioni; ritirate e indecisioni non sarebbero state tollerate, tutti i mezzi corazzati, i cannoni e le truppe dovevano essere portate in avanti e concentrati per l'attacco. Il maresciallo \u017dukov non manc\u00f2 di minacciare punizioni draconiane, destituzioni immediate e trasferimenti nei battaglioni di punizione per ogni comandante che avesse mostrato debolezza e insufficiente determinazione.\n18 aprile.\nAll'alba del 18 aprile, quindi, le armate del 1\u00b0 Fronte Bielorusso ripartirono all'attacco per conquistare finalmente le posizioni tedesche sulla linea dell'Oder; la resistenza della 9\u00aa Armata fu ancora accanita e efficace, ma nel corso della giornata la situazione dei difensori divenne sempre pi\u00f9 critica. Il 56\u00ba Panzerkorps aveva assoluta necessit\u00e0 di rinforzi e il generale Weidling era in attesa dell'arrivo della 18. Panzergrenadier-Division e della Divisione SS \"Nordland\", di cui era previsto l'intervento per chiudere i due pericolosi varchi che si stavano aprendo sulla sinistra e sulla destra del 56\u00ba Panzerkorps. Nessuna di queste due preziose unit\u00e0 mobili giunse in tempo, durante il 18 aprile, per supportare efficacemente le indebolite truppe del generale Weidling; la SS \"Nordland\" del generale Joachim Ziegler apparentemente rimase bloccata a parecchia distanza dal fronte a causa dalla mancanza di carburante, mentre la 18. Panzergrenadier-Division arriv\u00f2 con grande ritardo al termine della giornata e il suo intervento verso Wriezen non ottenne alcun risultato; la divisione dovette battere in ritirata a sua volta. Non raggiunsero alcun successo neppure i tentativi dei cacciabombardieri tedeschi di attaccare i ponti sovietici sull'Oder; sembra che durante questi disperati attacchi vennero effettuate senza risultati anche missioni suicide cosiddette \"Selbstopfereinsatz\" (auto-sacrificio).\nLa armate del maresciallo \u017dukov stavano lentamente sgretolando le difese tedesche; a nord la 47\u00aa Armata, dopo un nuovo sbarramento di artiglieria, riprese gli attacchi e guadagn\u00f2 terreno in direzione di Wriezen, mentre pi\u00f9 a sud la 3\u00aa Armata d'assalto e la 2\u00aa Armata corazzata della Guardia del generale Bogdanov si aprirono un varco nel settore di Kunersdorf. I carri armati del 9\u00ba Corpo carri della Guardia e del 12\u00ba Corpo carri della Guardia avanzarono fino a Batzlow, nella terza e ultima cintura difensiva tedesca. La 5\u00aa Armata d'assalto del generale Berzarin ripart\u00ec all'attacco e si avvicin\u00f2 a Reichenberg, ma non pot\u00e9 proseguire a causa dei continui contrattacchi tedeschi.\nL'8\u00aa Armata della Guardia del generale \u010cujkov aveva ripreso i suoi attacchi alle alture di Seelow alle ore 7:00 del mattino; nonostante le difficolt\u00e0 sul suo fianco sinistro a causa della lentezza dell'avanzata della 69\u00aa Armata, il generale decise di spingere a fondo il suo attacco in direzione di M\u00fcncheberg con il 4\u00ba Corpo fucilieri della Guardia supportato dal 11\u00ba Corpo carri. Dopo un'altra serie di violenti combattimenti, l'8\u00aa Armata della Guardia raggiunse la linea Trebnitz-Jahnsfelde e avanz\u00f2 fino a Marxdorf e Lietzen. La 9\u00aa Divisione paracadutisti tedesca era crollata e i soldati ripiegavano in rotta abbandonando le ultime posizioni; il generale Weidling, costretto a cambiare per due volte nella giornata il suo posto di comando, cerc\u00f2 di mantenere il controllo, ma la situazione del fronte tedesco era ormai critica; in serata ricevette la visita di Joachim von Ribbentrop, venuto ad informarsi sull'andamento della battaglia, e poi di Artur Axmann, che si dimostr\u00f2 pronto a sacrificare i suoi giovanissimi soldati della \"Hitlerjugend\" \"per una causa gi\u00e0 perduta\".\nIl 1\u00b0 Fronte Bielorusso perse circa 30.000 soldati nella battaglia per le alture di Seelow, ma alla fine, dopo tre giorni di sanguinosi combattimenti, il generale \u010cujkov aveva conquistato la posizione decisiva del fronte tedesco sull'Oder; anche le altre armate sovietiche stavano avanzando: al termine della giornata, alle ore 23:00, la fanteria della 3\u00aa Armata d'assalto diede l'assalto finale a Batzlow, che infine venne conquistata completamente all'alba del 19 aprile.\n19 aprile.\nIl maresciallo \u017dukov era molto deluso per l'andamento della battaglia; dopo quattro giorni di aspri combattimenti le sue truppe si trovavano ancora ad oltre 30 chilometri dalla periferia di Berlino e non erano riuscite fino a quel momento a sfondare tutte le linee difensive tedesche e a raggiungere il terreno libero per accelerare finalmente l'avanzata. In realt\u00e0, nonostante il malcontento del maresciallo, il 19 aprile segn\u00f2 un momento decisivo della battaglia di Berlino; in questa giornata la 9\u00aa Armata del generale Busse perse la sua coesione e venne irrimediabilmente frammentata in tre tronconi, che iniziarono a battere in ritirata abbandonando le posizioni che avevano cos\u00ec accanitamente difeso. Il 101\u00ba Corpo d'armata venne respinto verso Eberswalde e perse il collegamento con il 56\u00ba Panzerkorps del generale Weidling che, dopo aver ceduto la sera del 18 aprile le alture di Seelow, perse il contatto anche sulla sua destra con gli altri due corpi d'armata del generale Busse.\nL'intervento frammentario e intempestivo delle limitate riserve meccanizzate tedesche non pot\u00e9 assolutamente evitare il crollo finale del fronte sull'Oder; dopo il tardivo e inefficace intervento nella serata del 18 aprile della 18. Panzergrenadier-Division per colmare il varco a settentrione del 56\u00ba Panzerkorps, il 19 aprile il generale Weidling mise finalmente in azione anche la SS \"Nordland\", ma senza alcun risultato; i carri armati della 2\u00aa Armata corazzata della Guardia del generale Bogdanov si aprirono un varco e occuparono il caposaldo di Wriezen. Nel settore di sfondamento meridionale, sul fianco destro del 56\u00ba Panzerkorps, venne ugualmente superata la resistenza di reparti della SS \"Nederland\" appena arrivati tra M\u00fcncheberg e Furstenwalde; M\u00fcncheberg fu attaccata frontalmente da due corpi di fucilieri della armata del generale \u010cujkov e aggirata a nord e a sud dall'11\u00ba Corpo carri e dall'11\u00ba Corpo carri della Guardia; dopo una viva resistenza, anche M\u00fcncheberg cadde alle ore 21 della sera. Dopo la caduta dei due pilastri di Wriezen e M\u00fcncheberg, il maresciallo \u017dukov era riuscito finalmente a sfondare tutte e tre le cinture difensive tedesche, aprendo un varco di 60 chilometri di ampiezza e 30 chilometri di profondit\u00e0 nel fronte nemico.\nIl 19 aprile il maresciallo Konev continu\u00f2 a premere sui comandanti delle sue armate corazzate della Guardia affinch\u00e9 affrettassero ancora la loro avanzata verso Zossen e Potsdam; egli rassicur\u00f2 personalmente il generale Rybalko che temeva che i suoi carri si allontanassero troppo dalla fanteria rischiando di rimanere isolati, sollecitandolo al contrario a non preoccuparsi e a \"continuare ad avanzare\"; nella giornata la 3\u00aa e la 4\u00aa Armata corazzata della Guardia proseguirono quindi per altri 40-50 chilometri, tagliarono fuori a sud la 4. Panzerarmee del generale Gr\u00e4ser e intercettarono le linee di comunicazione della 9\u00aa Armata del generale Busse.\n20 aprile.\nIl 20 aprile i carri armati del 1\u00b0 Fronte Ucraino continuarono la loro frenetica avanzata, avvicinandosi alla regione a sud di Berlino; il 6\u00ba Corpo carri della Guardia, appartenente alla 3\u00aa Armata corazzata della Guardia, fece irruzione fino a Barut ma, a corto di carburante a causa della rapidit\u00e0 dell'avanzata, dovette fermarsi sul posto; il suo primo attacco non ebbe successo e il reparto sub\u00ec forti perdite a causa di attacchi di reparti del \"Volkssturm\" e della \"Hitlerjugend\". Il maresciallo Konev intervenne personalmente; rimprover\u00f2 bruscamente il generale Rybalko per presunti ritardi nell'avanzata e gli ordin\u00f2 perentoriamente di riprendere subito l'attacco attraverso il terreno paludoso. Nel primo pomeriggio il 6\u00ba Corpo carri della Guardia ritorn\u00f2 all'attacco e questa volta entr\u00f2 a Baruth; anche il generale Lelju\u0161enko continuava ad avanzare con i suoi carri verso Luckenwalde e J\u00fcterbog, mentre sui due fianchi, a Cottbus e Spremberg, si stavano avvicinando per coprire il cuneo di sfondamento le forze di fanteria della 3\u00aa Armata del generale Vasilij Gordov e della 5\u00aa Armata della Guardia del generale Aleksej \u017dadov; infine, per chiudere il cerchio a sud di Berlino, erano in marcia anche la 28\u00aa Armata del generale Lucinskij e la 13\u00aa Armata del generale Pukhov.\nNonostante questi successi, il maresciallo Konev non era affatto soddisfatto del ritmo dell'avanzata; per evitare ingorghi del traffico egli dispose che avrebbero dovuto attraversare la Sprea solo i convogli del carburante e delle munizioni; egli inoltre alle 19:45 del 20 aprile diram\u00f2 un nuovo ordine ultimativo ai generali Rybalko e Lelju\u0161enko in cui stabiliva che le due armate avrebbero dovuto fare irruzione a Berlino entro \"questa notte\".\nIl maresciallo \u017dukov era informato dell'avanzata delle armate del 1\u00b0 Fronte Ucraino; il 20 aprile finalmente le sue forze principali riuscirono a sbucare in campo aperto dopo aver superato tre cinture difensive nemiche e ad avanzare rapidamente su Berlino da nord e da est; alle ore 11:00 l'artiglieria del 1\u00b0 Fronte Bielorusso apr\u00ec per la prima volta il fuoco direttamente sulla citt\u00e0, mentre la 47\u00aa Armata del generale Pekhorovic entrava a Bernau. Contemporaneamente i carri armati del generale Bogdanov raggiunsero la periferia nord-orientale di Berlino a Zepernick; mentre una parte delle formazioni corazzate proseguirono per accerchiare la citt\u00e0 a ovest, il 12\u00ba Corpo carri della Guardia venne inviato a supporto della 3\u00aa Armata d'assalto del generale Kuznecov e della 5\u00aa Armata d'assalto del generale Berzarin che, rinforzate dall'11\u00ba Corpo carri, erano a loro volta in avvicinamento ai sobborghi settentrionali e orientali. Il maresciallo \u017dukov, tuttavia, era sempre preoccupato e temeva di essere preceduto a Berlino dal suo rivale; nella notte del 20 aprile anche lui diram\u00f2 un ordine tassativo indirizzato ai generali Katukov e Popel, comandanti della 1\u00aa Armata corazzata della Guardia; \u017dukov esigeva che i loro carri armati entrassero nei sobborghi di Berlino entro le ore 4:00 del 21 aprile.\nIl 20 aprile era il giorno del compleanno di Hitler; nonostante la disatrosa situazione del Terzo Reich, tutti i grandi dignitari del regime arrivarono a Berlino e scesero nel bunker per partecipare al ricevimento previsto per l'occasione; erano presenti, oltre a Martin Bormann e Joseph Goebbels, che da mesi erano rimasti accanto al F\u00fchrer, anche Hermann G\u00f6ring, Heinrich Himmler, Albert Speer, Joachim von Ribbentrop. Il ricevimento si svolse in un'atmosfera di imbarazzo e disagio; la maggior parte degli ospiti era soprattutto desiderosa di affrettare i tempi e ripartire al pi\u00f9 presto da Berlino per evitare di rimanere bloccati dentro la citt\u00e0; quasi tutti invitarono Hitler ad allontanarsi a sua volta e rifugiarsi nella Germania meridionale; il solo Goebbels evit\u00f2 di unirsi a queste richieste. Alcuni di questi importanti personaggi, in particolare G\u00f6ring, Himmler e Ribbentrop, coltivavano ancora illusorie speranze di poter giocare un ruolo nella politica internazionale e mantenere il potere collaborando con le potenze occidentali contro i sovietici. Hitler non accolse i loro inviti a partire; dopo il ricevimento, usc\u00ec per l'ultima volta dal bunker sotterraneo e pass\u00f2 in rassegna un reparto di Waffen-SS e alcuni giovanissimi membri della \"Hitlerjugend\"; il F\u00fchrer apparve in pessime condizioni fisiche, ebbe qualche espressione di conforto e apprezzamento per i giovani ragazzi e dopo poco tempo ridiscese nel sottosuolo.\nSubito dopo Hitler presenzi\u00f2 alla riunione militare in cui venne illustrata la situazione strategica in rapido peggioramento: la 3. Panzerarmee aveva subito lo sfondamento al centro del suo fronte, mentre la 9\u00aa Armata, frammentata in tre tronconi separati, stava per essere accerchiata dalle forze del maresciallo \u017dukov a nord e da quelle del maresciallo Konev a sud; la stessa Berlino era in imminente pericolo di essere completamente isolata dal resto della Germania. Il generale Heinrici richiese per tre volte nel corso della giornata l'autorizzazione a far sganciare l'armata del generale Busse dalle sue ultime posizioni sull'Oder per ripiegare verso ovest, ma il generale Krebs dovette comunicare ogni volta che Hitler rifiutava di autorizzare la ritirata. Il generale comandante del Gruppo d'armate Vistola inoltre chiedeva disperatamente rinforzi per potere bloccare l'irruzione dei sovietici; con una serie di espedienti egli era riuscito a costituire un distaccamento d'emergenza al comando dell'abile generale SS Felix Steiner nella regione di Eberswalde per colpire le colonne sovietiche a nord di Berlino, ma per il momento si trattava di un semplice quartier generale senza truppe, in attesa dell'arrivo di una divisione di fucilieri di marina, di soldati delle retrovie, di personale di terra della Luftwaffe e della 4. SS-Polizei-Panzergrenadier-Division.\nIl 20 aprile entr\u00f2 in campo anche il 2\u00b0 Fronte Bielorusso del maresciallo Rokossovskij dopo avere finalmente completato il difficile raggruppamento delle sue forze impegnate per molte settimane in Pomerania; fin dalla sera del 19 aprile il maresciallo aveva informato Stalin dell'inizio dell'attacco e nella notte le linee tedesche della 3\u00aa Panzerarmee sulla linea del basso Oder avevano subito ripetuti attacchi dei bombardieri notturni sovietici, mentre gruppi speciali d'assalto avevano attraversato su gommoni per prendere possesso del vasto terreno paludoso compreso tra i diversi rami del fiume. L'offensiva del 2\u00b0 Fronte Bielorusso ebbe inizio alle ore 4:00 del 20 aprile con l'attacco della 65\u00aa Armata del generale Pavel Batov nel settore di Stettino; nel corso della giornata l'assalto sovietico si estese a nord, dove attaccarono la 19\u00aa Armata e la 2\u00aa Armata d'assalto e a sud, dove entrarono in azione la 70\u00aa Armata e la 49\u00aa Armata.\nLa 3. Panzerarmee del generale Hasso von Manteuffel era solidamente schierata dietro la barriera d'acqua e oppose una forte ed efficace resistenza; nel corso della prima giornata solo l'armata del generale Batov riusc\u00ec a costituire una ampia testa di ponte e il maresciallo Rokossovskij si rec\u00f2 sul posto per valutare la situazione. Alle ore 13:00 vennero attivati i primi ponti mobili che permisero di iniziare a trasferire a ovest del fiume i mezzi meccanizzati e l'artiglieria; alla fine della giornata la 65\u00aa Armata era avanzata con quattro divisioni su un fronte di cinque chilometri per una profondit\u00e0 di circa due chilometri. Le altre armate invece incontrarono grandi difficolt\u00e0; il maresciallo Rokossovskij decise di trasferire la 70\u00aa Armata nel settore del generale Batov per impiegarla nella sua testa di ponte. Nonostante i contrattacchi tedeschi della notte del 20-21 aprile, le truppe sovietiche consolidarono le proprie posizioni nel settore di Stettino.\nL'accerchiamento di Berlino.\n21 aprile.\nAlle ore 13:50 del 20 aprile 1945 l'artiglieria sovietica del 79\u00ba Corpo d'armata della 3\u00aa Armata d'assalto apr\u00ec per la prima volta il fuoco contro il centro di Berlino; vennero sparate solo poche salve, soprattutto a scopo simbolico per intimorire il nemico proprio nel giorno del compleanno di Hitler, mentre altri colpi di cannone avevano in precedenza raggiunto aree pi\u00f9 periferiche della capitale. Nei giorni seguenti l'artiglieria dell'Armata Rossa avrebbe costantemente incrementato il fuoco d'artiglieria, con notevole effetto distruttivo; vennero sparati 25\u00a0600 tonnellate di colpi, corrispondenti a oltre la met\u00e0 del quantitativo di 45\u00a0500 tonnellate di bombe sganciate in cinque anni delle forze aeree anglo-americane sulla citt\u00e0.\nSul campo di battaglia continuava la sfida tra i marescialli \u017dukov e Konev: nel primo mattino del 21 aprile comparvero vicino a Zossen, il quartier generale centrale dell'OKH e dell'OKW, i primi carri armati del 6\u00ba Corpo carri della Guardia appartenente alla 3\u00aa Armata corazzata della Guardia. L'importante centrale di comando era difesa soltanto da un debole reparto meccanizzato guidato dal tenente Krankel, che tent\u00f2 di fermare l'avanzata nemica ma venne rapidamente sbaragliato dalle colonne sovietiche in avvicinamento da est e da nord; infine nel primo pomeriggio Hitler diede finalmente l'autorizzazione a evacuare e il quartier generale venne subito abbandonato nella confusione generale. Il generale Hans Krebs si diresse a Berlino per organizzare un nuovo centro di comando a disposizione di Hitler, mentre gran parte dello stato maggiore fuggiva verso sud per raggiungere l'Obersalzberg. I carri armati sovietici entrarono nell'enorme complesso, in parte sotterraneo, senza trovare opposizione e poterono ispezionare tutti gli edifici e osservare i mezzi altamenti tecnologici di comunicazione e controllo che avevano permesso al comando tedesco di dirigere tutte le proprie armate in Europa.\nContemporaneamente, il 21 aprile, il maresciallo \u017dukov stava organizzando i suoi piani finali per l'attacco alla citt\u00e0: tre armate, 47\u00aa, 3\u00aa d'assalto e 2\u00aa corazzata della Guardia sarebbero avanzate dentro Berlino da nord e nord-est, mentre altre tre armate, 5\u00aa d'assalto, 8\u00aa della Guardia e 1\u00aa corazzata della Guardia, sarebbero entrate da est e sud-est. Il comandante del 1\u00b0 Fronte Bielorusso intendeva accelerare le operazioni dentro l'area urbana; egli quindi inizi\u00f2 a riorganizzare le truppe in gruppi d'assalto per i combattimenti urbani e ordin\u00f2 alla 3\u00aa Armata d'assalto del generale Kuznecov di rinunciare a un vasto movimento aggirante a nord-ovest e marciare invece direttamente da nord dentro Berlino; l'artiglieria dell'armata al comando del generale Ignatov inizi\u00f2 un massiccio bombardamento dell'area densamente abitata. Durante la giornata tutte le armate del maresciallo \u017dukov si spinsero costantemente in avanti; il generale Berzarin raggiunse con la 5\u00aa Armata d'assalto, rinforzata dal 11\u00ba Corpo carri, Marzahn e Altlandsberg, mentre il generale \u010cujkov e il generale Katukov arrivarono a F\u00fcrstenwalde, Erkner e Petershagen dopo aver respinto alcuni contrattacchi e aver superato dei campi minati.\nIl maresciallo \u017dukov continuava a temere di essere anticipato a Berlino dalle forze del maresciallo Konev e al mattino del 22 aprile rinnov\u00f2 ancora ordini categorici ai generali \u010cujkov e Katukov; egli esigeva attacchi continui in modo che le loro forze potessero raggiungere entro il 24 aprile i quartieri meridionali della citt\u00e0. Nel corso della notte le truppe dell'8\u00aa Armata della Guardia ottennero importanti risultati e riuscirono a superare, con mezzi di fortuna e con una flottiglia di battelli e chiatte trovate sul posto, prima la Sprea e poi la Dahme, arrivando fino al sobborgo di Falkenberg. La 39\u00aa Divisione fucilieri riusc\u00ec invece a impadronirsi di sorpresa di due ponti intatti a K\u00f6penick e nel corso della notte pot\u00e9 costruire alcuni solidi ponti di barche per consolidare la sua posizione a ovest del fiume. Le armate del 1\u00b0 Fronte Bielorusso schierate a nord di Berlino avanzarono ancor pi\u00f9 velocemente: mentre nella notte del 22-23 aprile la 1\u00aa Armata polacca affrontava e bloccava a Oranienburg le deboli forze del generale Felix Steiner, la 47\u00aa Armata, rinforzata dal 9\u00ba Corpo carri della Guardia, distaccato dalla 2\u00aa Armata corazzata della Guardia, riusc\u00ec a superare facilmente lo Havel a Henningsdorf, quindi prosegu\u00ec l'avanzata verso sud-ovest per altri 24 chilometri, raggiungendo Nauen e avvicinandosi a Spandau e Gatow. In questo modo l'armata aveva aggirato tutta la periferia nord-occidentale di Berlino e si trovava a soli 25 chilometri di distanza dalle forze del maresciallo Konev in avvicinamento da sud.\nContemporaneamente, nel bunker sotto la Cancelleria Hitler stava architettando i suoi ultimi piani di contrattacco; egli, sempre pi\u00f9 distaccato dalla realt\u00e0 e psichicamente e fisicamente logorato, pretendeva che tutte le forze del 1\u00b0 Fronte Bielorusso sovietico fossero attaccate da sud, dalla 9\u00aa Armata, e da nord, da Eberswalde, dal fantomatico e quasi inesistente raggruppamento al comando del generale delle SS Felix Steiner, costituito intorno al quartier generale del III. SS-Panzerkorps. Il generale Heinrici non condivideva affatto l'entusiasmo di Hitler per questo nuovo piano; egli, al contrario, riteneva che la 9\u00aa Armata fosse in pericolo di essere accerchiata e non fosse assolutamente in grado di contrattaccare.\nI piani di intervento del raggruppamento del generale Steiner erano inapplicabili, in primo luogo per la mancanza di forze adeguate, ma anche per la costante pressione e i lenti progressi delle armate del 2\u00b0 Fronte Bielorusso del maresciallo Rokossovskij sul fronte del basso Oder, che avevano costretto il generale von Manteuffel ad impegnare tutte le sue forze per cercare di contenere la testa di ponte sovietica nel settore di Stettino, rinunciando ad ogni progetto di contrattacco da nord verso Berlino. Nella giornata del 21 aprile la 65\u00aa Armata del generale Batov consolid\u00f2 la sua testa di ponte e i sovietici costruirono ponti per il trasferimento di mezzi pesanti; il maresciallo Rokossovskij invi\u00f2 in questo settore un corpo di fucilieri, il 1\u00ba Corpo carri della Guardia e il 3\u00ba Corpo carri della Guardia.\n22 aprile.\nIl 22 aprile la situazione della 9\u00aa Armata del generale Busse si deterior\u00f2 in modo irreversibile; dopo aver perso il contatto con il 56\u00ba Panzerkorps del generale Weidling, che era arretrato verso Berlino, e con il 101\u00ba Corpo d'armata, che era passato a nord sotto il controllo della 3. Panzerarmee, era rimasta, con due corpi d'armata e il 5\u00ba Corpo della 4. Panzerarmee, sulla linea dell'Oder senza potere impedire le manovre di aggiramento sovietiche. Nella giornata alcune unit\u00e0 corazzate del generale Katukov da nord ed elementi meccanizzati del generale Rybalko da sud si congiunsero nell'area di K\u00f6nigs Wusterhausen e completarono l'accerchiamento dei resti dell'armata del generale Busse.\nLa situazione nel bunker ebbe una svolta drammatica nel pomeriggio del 22 aprile; Hitler apprese che il generale Steiner non aveva neppure dato inizio all'attacco da nord, che la 9\u00aa Armata del generale Busse era praticamente accerchiata e che il 56\u00ba Panzerkorps del generale Weidling non aveva dato pi\u00f9 notizie e sembrava in ritirata verso D\u00f6beritz. Hitler ebbe un completo collasso nervoso, ammise per la prima volta che la guerra era perduta, accus\u00f2 i generali di codardia e annunci\u00f2 che sarebbe rimasto a Berlino fino alla fine per poi suicidarsi. Il generale Alfred Jodl cerc\u00f2 di calmare il F\u00fchrer, affermando che non tutto era perduto e che la 12\u00aa Armata del generale Wenck, schierata in quel momento sull'Elba, avrebbe potuto essere dirottata in soccorso di Berlino; marciando su Potsdam, avrebbe potuto collegarsi con la 9\u00aa Armata e contrattaccare, mentre anche i generali Steiner e von Manteuffel sarebbero intervenuti da nord. Nel primo mattino del 23 aprile il feldmaresciallo Keitel lasci\u00f2 il bunker per andare in cerca del generale Wenck e incitarlo a effettuare con la massima urgenza il cambiamento di fronte.\nMentre fallivano gli irrealistici tentativi finali di Hitler di capovolgere la situazione e impedire la caduta di Berlino, il 22 aprile i primi reparti sovietici combattevano gi\u00e0 nell'area urbanizzata di Berlino; furono i soldati della 3\u00aa Armata d'assalto del generale Kuznecov che avanzarono nella periferia settentrionale della citt\u00e0 e iniziarono ad aprirsi la strada metodicamente, distruggendo, grazie alla potenza di fuoco dei carri e dell'artiglieria, i nidi di resistenza di deboli reparti del \"Volkssturm\", di SS e di unit\u00e0 di polizia. Nella mattinata le unit\u00e0 del generale Kuznecov conquistarono Weissensee, mentre contemporaneamente entravano nell'area di Berlino da est anche le formazioni della 5\u00aa Armata d'assalto del generale Berzarin che, rinforzate dal 11\u00ba Corpo carri, raggiunsero Kaulsdorf, Biesdorf e Karlshorst. In questo settore e pi\u00f9 a sud verso Petershagen e Mahlsdorf, contro reparti della 8\u00aa Armata della Guardia opponeva ancora forte resistenza la Divisione SS \"Nordland\" del generale Ziegler, appartenente al 56\u00ba Panzerkorps del generale Weidling che, separato dal grosso della 9\u00aa Armata, stava arretrando sotto la spinta nemica verso la citt\u00e0.\nNella periferia esterna di Berlino, mentre iniziavano i primi combattimenti nell'area urbanizzata, erano in pieno svolgimento anche le manovre sovietiche per completare l'aggiramento e l'accerchiamento della capitale del Reich. Da sud avanzavano a grande velocit\u00e0 le forze del 1\u00b0 Fronte Ucraino del maresciallo Konev; il 22 aprile la 4\u00aa Armata corazzata della Guardia del generale Lelju\u0161enko costeggi\u00f2 rapidamente il margine sud-occidentale della citt\u00e0 e alla fine della giornata giunse a circa 40 chilometri dalle avanguardie delle forze del 1\u00b0 Fronte Bielorusso provenienti da nord. Durante questa avanzata, il 5\u00ba Corpo meccanizzato della Guardia aveva liberato il campo di concentramento per prigionieri di guerra alleati di Treuenbrietzen e aveva raggiunto di sorpresa J\u00fcterbog; i carri armati sovietici travolsero il vicino campo di aviazione della Luftwaffe e sbaragliarono la divisione tedesca di riserva \"Friedrich Ludwig Jahn\", colta di sorpresa ancora in fase di organizzazione. Nella stessa giornata del 22 aprile anche le altre armate del maresciallo Konev raggiunsero importanti successi: il generale Rybalko, dopo aver occupato il quartier generale di Zossen, super\u00f2 rapidamente il fiume Nuthe e in serata spinse i carri armati del 9\u00ba Corpo meccanizzato nei sobborghi meridionali berlinesi di Marienfelde e Lankwitz. La 3\u00aa Armata corazzata della Guardia, tuttavia, in questo settore dovette temporaneamente fermarsi per la presenza del profondo e largo sbarramento d'acqua costituito dal canale Teltow, che appariva fortificato e fortemente difeso dalle truppe tedesche. Il maresciallo Konev decise di organizzare un attacco in forze alla linea del canale Teltow e fece portare avanti la riserva di artiglieria costituita da oltre 3\u00a0000 cannoni e mortai pesanti; egli, inoltre, per rafforzare le sue forze di fanteria per l'attacco all'area urbanizzata della citt\u00e0, affrett\u00f2 i movimenti della 28\u00aa Armata del generale Lucinskij, che si alline\u00f2 a sua volta sulla destra dei carri armati di Rybalko lungo il canale Teltow.\n23 aprile.\nMentre le sue armate stringevano il cerchio sulla capitale tedesca, nella notte tra il 22 e il 23 aprile, alle ore 1:00, Stalin prese alla fine la sua decisione operativa definitiva per la fase finale della battaglia di Berlino; lo \"Stavka\" diram\u00f2 la direttiva segreta N. 11074 che delineava le nuove linee di separazione tra i settori assegnati al maresciallo Konev e quelli di competenza del maresciallo \u017dukov. Il documento assegnava al 1\u00b0 Fronte Bielorusso del maresciallo \u017dukov, come Stalin aveva gi\u00e0 deciso alcuni mesi prima, la missione principale di raggiungere e conquistare le aree centrali pi\u00f9 importanti di Berlino e specificava che le forze del maresciallo Konev non avrebbero dovuto superare la linea di operazioni Teupitz-Mittenwalde-Mariendorf-sud di Tempelhof-stazione Anhalter e sarebbero rimaste escluse dagli obiettivi pi\u00f9 prestigiosi nel quartiere governativo berlinese. La direttiva 11074 sarebbe divenuta effettiva a partire dalle ore 6:00 del 23 aprile, ma in un primo momento non venne comunicata al maresciallo \u017dukov.\nIl maresciallo Konev impieg\u00f2 il 23 aprile soprattutto per schierare la sua artiglieria pesante di fronte alla linea del canale Teltow; egli inoltre ordin\u00f2 al generale Rybalko di organizzare il collegamento, sulla sua destra, del 9\u00ba Corpo meccanizzato con i mezzi corazzati del generale Katukov appartenenti al 1\u00b0 Fronte Bielorusso. Mentre le truppe del 1\u00b0 Fronte Ucraino organizzavano l'attacco sul canale Teltow, la 4\u00aa Armata corazzata della Guardia del generale Lelju\u0161enko continu\u00f2 ad avanzare con grande rapidit\u00e0 verso ovest e nord-ovest: il 5\u00ba Corpo meccanizzato della Guardia si avvicin\u00f2 a Potsdam, a soli 25 chilometri dalle forze sovietiche che scendevano da nord, mentre il 6\u00ba Corpo meccanizzato della Guardia progred\u00ec di quasi 80 chilometri in un giorno in direzione di Brandenburgo e complet\u00f2 la distruzione della Divisione \"Friedrich Ludwig Jahn\". Il maresciallo \u017dukov stava nel frattempo riorganizzando il suo schieramento in preparazione dell'attacco finale su Berlino; egli inoltre rinforz\u00f2 con reparti di carri armati le sue armate destinate a entrare nell'area urbana, assegnando il 12\u00ba Corpo carri della Guardia e il 1\u00ba Corpo meccanizzato alla 3\u00aa Armata d'assalto del generale Kuznecov, che avanzava da nord e nord-est in direzione della linea ferroviaria Wittenau-Lichtenberg, e il 9\u00ba Corpo carri della Guardia alla 47\u00aa Armata del generale Perkhorovi\u010d, che stava marciando verso Potsdam per congiungersi con i carri del generale Lelju\u0161enko e chiudere il cerchio intorno a Berlino. Da est invece avanzava la 5\u00aa Armata d'assalto del generale Berzarin, rinforzata dall'11\u00ba Corpo carri, che il 23 aprile super\u00f2 la Sprea e prosegui a ovest di Karlshorst; infine nella stessa giornata il generale \u010cujkov, dopo aver superato a sua volta nella notte la Sprea, raggiunse Adlershof e si avvicin\u00f2 a Bohnsdorf.\nIl pomeriggio del 23 aprile giunse inaspettatamente nel bunker della Cancelleria di Berlino il generale Helmuth Weidling, comandante del 56\u00ba Panzerkorps che, dopo una estenuante ritirata, si trovava in quel momento alla periferia meridionale di Berlino, pronto a continuare la ritirata verso sud-ovest secondo gli ordini ricevuti dal generale Busse. Il generale Weidling era arrivato fortunosamente nel rifugio sotterraneo dopo aver attraversato la citt\u00e0 sotto il fuoco e aver superato i posti di controllo; egli intendeva chiarire la sua situazione direttamente con le massime autorit\u00e0, essendo venuto a conoscenza che teoricamente era stato destituito e condannato alla fucilazione immediata per diserzione. Il generale replic\u00f2 con veemenza alle accuse, narr\u00f2 le cruente vicessitudini delle sue truppe e convinse rapidamente i generali Krebs e Burgsdorf della falsit\u00e0 delle accuse; paradossalmente il generale, portato al cospetto di Hitler, ricevette l'ordine inaspettato di trasferire subito in citt\u00e0 le sue forze del 56\u00ba Panzerkorps e assumere immediatamente il comando in capo della difesa di Berlino. Apparentemente Hitler aveva ripreso fiducia e in serata diram\u00f2 per radio un altisonante ordine del giorno indirizzato alla \"Armata Wenck\", in cui affermava che Berlino non si sarebbe mai arresa ai bolscevichi e che il compito della 12\u00aa Armata era di abbandonare la linea dell'Elba contro gli americani e marciare verso oriente in soccorso della capitale. Il 23 aprile il feldmaresciallo Keitel aveva raggiunto il posto di comando del generale Wenck e aveva chiarito, in termini ultimativi, che l'armata doveva salvare a tutti i costi il F\u00fchrer a Berlino. Il generale Wenck apparentemente convenne con il feldmaresciallo e promise di marciare verso oriente, ma in realt\u00e0 i piani del comandante della 12\u00aa Armata erano diversi; egli voleva soprattutto aprire un corridoio tra la regione di Berlino e l'Elba per permettere alle unit\u00e0 tedesche di salvarsi e arrendersi agli anglo-americani. Le voci sull'arrivo della \"Armata Wenck\" si diffusero tra i comandi e le truppe tedesche; molti credevano che il compito di questa forza di salvataggio consistesse nel tenere aperta la strada alle forze americane affinch\u00e9 potessero raggiungere Berlino e occuparla prima o insieme ai sovietici.\nL'euforia di Hitler fu di breve durata; nella stessa serata arriv\u00f2 un clamoroso cablogramma di Hermann G\u00f6ring in cui il \"Reichsmarshall\" comunicava che, dopo la decisione di Hitler di rimanere a Berlino, avrebbe assunto i pieni poteri sul Terzo Reich se non avesse ricevuto nuove comunicazioni in senso contrario da Berlino entro poche ore. Avvertito dal generale Karl Koller del crollo morale di Hitler del giorno 22 aprile e della sua decisione di rimanere nella citt\u00e0 assediata, G\u00f6ring aveva ritenuto che, essendo il F\u00fchrer in pratica incapacitato ad esercitare la sua funzione dirigente, fosse divenuto operativo il decreto emesso nel 1941 sulla successione del potere in caso di scomparsa di Hitler, che prevedeva appunto che il successore avrebbe dovuto essere il \"Reichsmarshall\". Hitler, sobillato in parte da Martin Bormann, reag\u00ec brutalmente a quello che venne subito considerato un meschino tradimento diretto a cedere le armi e iniziare trattative con il nemico. Hitler invi\u00f2 alle ore 21:00 un cablogramma di risposta in cui affermava di avere il completo controllo della situazione e che quindi il decreto del 1941 non era affatto operativo; egli proibiva l'apertura di qualsiasi trattativa; inoltre, su istigazione di Bormann, venne subito ordinato di arrestare G\u00f6ring, che si trovava all'Obersalzberg; il capo della Luftwaffe fu anche immediatamente privato di tutti i suoi titoli, incarichi e prerogative.\n24 aprile.\nNelle prime ore del mattino del 24 aprile avvenne il primo contatto diretto tra le truppe del 1\u00b0 Fronte Bielorusso e del 1\u00b0 Fronte Ucraino; i soldati del 28\u00ba Corpo di fucilieri dell'armata del generale \u010cujkov, in marcia attraverso il campo di aviazione di Sch\u00f6nefeld, incapparono inaspettatamente nelle colonne di carri armati della 3\u00aa Armata corazzata della Guardia del generale Rybalko che avanzavano da sud-ovest. L'incontro colse di sorpresa il maresciallo \u017dukov che, sempre temendo di essere anticipato a Berlino dal maresciallo Konev e non informato ancora delle decisioni strategiche finali di Stalin della notte del 23 aprile, diede in escandescenze, si rifiut\u00f2 di credere alla notizia comunicata dal generale \u010cujkov e richiese particolari sull'incontro. Solo dopo che il generale \u010cujkov lo ebbe assicurato della veridicit\u00e0 dell'informazione e soprattutto dopo che il generale Rybalko in persona giunse personalmente al posto di comando dell'8\u00aa Armata della Guardia e parl\u00f2 per telefono con il maresciallo, \u017dukov dovette ammettere che effettivamente i reparti del maresciallo Konev erano presenti nell'area della capitale nemica. Le truppe dei due fronti cercarono di organizzare una linea di separazione ordinata: il generale \u010cujkov avanz\u00f2 a nord rastrellando Buckow e Lichtenrade, mentre le unit\u00e0 corazzate del generale Rybalko avanzarono verso Zehlendorf e Lichterfelde; entrambe le armate si stavano allineando lungo il canale Teltow, che sbarrava da sud l'accesso alle aree centrali di Berlino.\nDopo un giorno di preparativi e dopo aver concentrato la sua artiglieria pesante, il maresciallo Konev era pronto a sferrare l'attacco alla linea del canale Teltow; le difese tedesche, inizialmente costituite da deboli unit\u00e0 del \"Volkssturm\", erano state notevolemente rafforzate con l'arrivo di reparti della 18. Panzergrenadier-Division e della 20. Panzergrenadier-Division, fatte affluire dal generale Weidling per coprire gli accessi meridionali a Berlino. Il bombardamento preliminare sovietico ebbe inizio alle ore 6:20 del 24 aprile e fu ancor pi\u00f9 pesante dello sbarramento iniziale del 16 aprile alla linea della Neisse; il maresciallo Konev si rec\u00f2 personalmente al posto di comando del generale Rybalko per osservare gli effetti del bombardamento e lo svolgimento dell'attacco della 3\u00aa Armata corazzata della Guardia. L'attacco sovietico fu fortemente contrastato e incontr\u00f2 notevoli difficolt\u00e0: sulla destra, il 9\u00ba Corpo meccanizzato e la 61\u00aa Divisione fucilieri attraversarono il canale a Lankwitz, ma vennero contrattaccate e furono respinte con pesanti perdite, mentre sull'ala sinistra il 7\u00ba Corpo carri della Guardia riusc\u00ec a costituire una testa di ponte a Stahnsdorf, ma non pot\u00e9 uscire in campo aperto a causa dei contrattacchi tedeschi. L'attacco decisivo venne sferrato al centro, attravers\u00f2 il canale a Teltow, dal 6\u00ba Corpo carri della Guardia, che super\u00f2 la resistenza nemica e alle ore 11:00 diede inizio al passaggio dei suoi carri armati a nord della via d'acqua. Il maresciallo Konev decise di sfruttare la situazione e fece passare tutte le formazioni della 3\u00aa Armata corazzata della Guardia attraverso la testa di ponte di Teltow; le unit\u00e0 meccanizzate del generale Rybalko cercarono di avanzare, ma vennero ancora fortemente ostacolate dalla resistenza tedesca e raggiunsero solo la periferia meridionale di Zehlendorf; la 20. Panzergrenadier-Division, tuttavia, sub\u00ec a sua volta pesanti perdite e venne respinta sull'isola di Wannsee, dove sarebbe rimasta fuori dalla battaglia principale. Il 24 aprile anche l'avanzata da est della 5\u00aa Armata d'assalto in direzione del parco di Treptow venne fortemente contrastata da reparti del 56\u00ba Panzerkorps del generale Weidling; in particolare, le unit\u00e0 della SS \"Nordland\" sferrarono ripetuti contrattacchi, impiegando i pochi carri pesanti Tiger II del battaglione \"Hermann von Salza\"; a mezzogiorno i sovietici, nonostante le perdite, avevano respinto tutti i contrattacchi tedeschi e ripresero l'avanzata occupando il parco e raggiugendo l'anello della metropolitana di superficie.\n25 aprile.\nIl 25 aprile 1945 le truppe del 1\u00b0 Fronte Bielorusso del maresciallo \u017dukov e del 1\u00b0 Fronte Ucraino del maresciallo Konev completarono finalmente la doppia manovra d'aggiramento dell'area metropolitana di Berlino e chiusero il cerchio intorno alla capitale tedesca. Gli elementi di punta del 6\u00ba Corpo meccanizzato della Guardia, appartenenti alla 4\u00aa Armata corazzata della Guardia del generale Lelju\u0161enko avanzarono da Potsdam in direzione nord-ovest verso Ketzin e si congiunsero con successo con elementi del 77\u00ba Corpo di fucilieri della 47\u00aa Armata e con i carri armati del 9\u00ba Corpo carri della Guardia appartenenti alla 2\u00aa Armata corazzata della Guardia del generale Bogdanov che scendevano da nord in direzione sud-ovest. La grande area di Berlino in questo modo era completamenta isolata e lo \"Stavka\" poteva concentrare contro l'area urbana la massa di sei armate del maresciallo \u017dukov, tra cui due armate corazzate, e due armate del maresciallo Konev.\nUn avvenimento di importanza simbolica e rilevanza mondiale ancora maggiore si verific\u00f2 lo stesso giorno della chiusura della manovra d'accerchiamento sovietico; dopo campagne di guerra continuate per anni, iniziate dai due estremi dell'Europa e proseguite per migliaia di chilometri, finalmente si congiunsero a Torgau, sull'Elba, i primi reparti delle potenze principali della eterogenea coalizione anti-hitleriana. Furono i soldati della 58\u00aa Divisione fucilieri della Guardia sovietica, dipendente dalla 5\u00aa Armata della Guardia del generale \u017dadov, parte del 1\u00b0 Fronte Ucraino, che entrarono in contatto con i militari americani della 69\u00aa Divisione fanteria della 1\u00aa Armata statunitense del generale Courtney Hodges. L'evento venne immediatamente comunicato lungo la scala gerarchica fino alle massime autorit\u00e0 militari e politiche delle nazioni alleate e scaten\u00f2 grande entusiasmo e un grande impegno propagandistico per pubblicizzare l'incontro; gli ufficiali e i soldati delle due parti mostrarono simpatia reciproca e buona volont\u00e0; l'atmosfera fu amichevole e ricca di festeggiamenti.\nIl 24 e 25 aprile anche altre formazioni sovietiche del 1\u00b0 Fronte Ucraino avevano raggiunto la linea dell'Elba, tra cui reparti del 32\u00ba Corpo fucilieri e i carri armati del 4\u00ba Corpo carri della Guardia; il 1\u00ba Corpo di cavalleria della Guardia del generale Baranov super\u00f2 anche il fiume a Riesa, dove recuper\u00f2 gli stalloni della stazione di monta del Caucaso settentrionale che erano stati trasferiti in Germania nel 1942, prima di ritornare a est del fiume. Dopo il congiungimento tra sovietici e statunitensi, il residuo territorio europeo ancora controllato dal Terzo Reich era ormai diviso in due parti non pi\u00f9 collegate tra loro, mentre Hitler era bloccato dentro Berlino difesa da truppe raccogliticce e a corto di equipaggiamento pesante.\nContemporaneamente era definitivamente compromessa anche la situazione del fronte tedesco sul basso Oder difeso dalla 3. Panzerarmee del generale von Manteuffel; il maresciallo Rokossovskij aveva ulteriormente rinforzato la testa di ponte sovietica nell'area di Stettino, trasferendo la 70\u00aa Armata e due corpi corazzati accanto ai tre corpi fucilieri della 65\u00aa Armata del generale Batov. Il maresciallo aveva deciso di sfondare in direzione nord-ovest con il 1\u00ba Corpo carri della Guardia e tagliare fuori da Berlino le truppe della 3. Panzerarmee tra Stettino, Neubrandenburg e Rostock; i generali Heinrici e von Manteuffel erano consapevoli della difficile situazione e decisero, senza attendere l'attacco decisivo sovietico e contravvenendo agli ordini di Hitler, di iniziare subito a battere in ritirata verso ovest, abbandonando la linea del basso Oder.\nLa battaglia dentro Berlino.\nForze in campo nell'area urbana di Berlino.\nGermania.\nIl 7 marzo 1945 il generale Hellmuth Reymann era stato nominato da Hitler comandante della guarnigione di Berlino, con l'incarico di trasformare la citt\u00e0 in una fortezza completamente attrezzata per affrontare un assalto o un assedio dei sovietici. Il generale Reymann tuttavia non ebbe modo di parlare direttamente con Hitler e di chiarire con lui i problemi della difesa di una grande area metropolitana dove vivevano ancora quasi tre milioni di civili. Egli al momento dell'assunzione del suo incarico disponeva di forze assolutamente insufficienti; si trattava in totale di 94.000 uomini, di cui 41.000 gi\u00e0 disponibili e altri 52.000 della cosiddetta \"leva Clausewitz\", mobilitabili in caso di pericolo imminente nel giro di sei ore. Inoltre queste forze erano scarsamente equipaggiate, prive di armamenti pesanti e costituite in prevalenza da reclutati del \"Volkssturm\" (42\u00a0500); erano presenti anche i giovanissimi della \"Hitlerjugend\" (3\u00a0500); i soldati addestrati erano appena 15.000.\nIl generale Reymann cerc\u00f2 di andare incontro alle richieste di Hitler e gi\u00e0 il 9 marzo eman\u00f2 un altisonante ed enfatica \"Ordinanza essenziale per i preparativi di difesa della capitale del Reich\", in cui, ricalcando le concezioni dei nazisti fanatici, scriveva di difendere la capitale \"fino all'ultimo uomo e all'ultima pallottola\" e descriveva in dettaglio le modalit\u00e0 dei combattimenti \"strada per strada\" che avrebbero dovuto essere condotti con \"fanatismo, fantasia...con rimedi di ogni tipo...sopra, sulla e sotto la terra\". In realt\u00e0 l'animatore principale di questa interpretazione esaltata e irriducibile della difesa di Berlino era Joseph Goebbels che, essendo il \"Commissario per la difesa del Reich\" e il Gauleiter di Berlino, esercitava un enorme potere politico e militare; egli si impegn\u00f2 fino all'ultimo per rafforzare la risolutezza dei difensori, evocando terrificanti immagini di morte e rovina in caso di sconfitta. Goebbels era determinato a organizzare la resistenza ad oltranza senza curarsi del destino degli abitanti della capitale; egli rifiut\u00f2 decisamente le richieste del generale Reymann di organizzare l'evacuazione dei civili.\nL'evoluzione strategica sul campo di battaglia cambi\u00f2 completamente la situazione delle difese della capitale del Reich; il 22 aprile, mentre le forze dell'Armata Rossa stavano per accerchiare completamente la citt\u00e0, il generale Reymann venne bruscamente rimosso da Hitler, insoddisfatto della sua presunta scarsa risolutezza, e sostituito dal colonnello delle SS Ernst Kaether, che tuttavia mantenne l'incarico solo per poche ore. La comparsa nel bunker del generale Weidling la sera del 23 aprile e l'avvicinamento alla citt\u00e0 delle provate formazioni del 56\u00ba Panzerkorps in ripiegamento dalla linea dell'Oder avevano convinto Hitler ad affidare il comando della piazzaforte di Berlino al generale Weidling e ad ordinare che tutte le unit\u00e0 al suo comando affluissero dentro l'area metropolitana.\nLe divisioni del 56\u00ba Panzerkorps, passato al comando del generale Werner Mummert dopo la promozione del generale Weidling a comandante in capo di Berlino, formarono quindi il nucleo pi\u00f9 efficiente e addestrato della guarnigione e vennero rapidamente schierate in tutti i settori minacciati. In totale le forze tedesche dentro la citt\u00e0 ammontavano il 26 aprile a circa 60.000 soldati, di cui 15\u00a0000 truppe addestrate con un numero minimo di mezzi pesanti, anche se abbondantemente provvisti di mezzi da combattimento anticarro individuale come i \"Panzerfaust\". Altre fonti riportano dati pi\u00f9 elevati: 45\u00a0000 soldati addestrati, 40\u00a0000 uomini del \"Volkssturm\" e 3\u00a0000 giovani della \"Hitlerjugend\". La citt\u00e0 era stata divisa in settori indicati da lettere dell'alfabeto: i settori A e B, a nord, tra Wei\u00dfensee e Lichtenberg, erano presidiati da circa 4\u00a0000 soldati dei resti della 9\u00aa Divisione paracadutisti gi\u00e0 fortemente indebolita, da unit\u00e0 \"Volkssturm\" e da reparti di deposito della guardia; nel settore C, a est, tra Neuk\u00f6lln e Treptow, era schierata la ancora efficiente divisione SS di volontari stranieri \"Nordland\" del generale Ziegler, ridotta a circa 1\u00a0500 uomini con 20 mezzi blindati; il settore D, a sud, nell'area dell'aeroporto di Tempelhof, era difeso dalla Panzer-Division Muncheberg con 3\u00a0000 uomini e 30 carri armati, rinforzata sulla destra da distaccamenti di polizia, \"Volkssturm\" e SS lettoni; il settore E, a sud di Charlottenburg, era difeso dalla 18. Panzergrenadier-Division con 3\u00a0000 uomini e qualche carro armato; infine, i resti della 20. Panzergrenadier-Division erano ormai isolati nell'isola di Wannsee. Infine il settore Z (\"Zitadelle\") indicava l'area centrale di Berlino dove si trovavano gli edifici governativi e i monumenti storici; era affidato al \"Kampfgruppe\" del generale SS Wilhelm Mohnke, che difendeva questa area cruciale e proteggeva anche Hitler e i dirigenti del Reich con due reggimenti SS: n. 1 (\"Anhalt\") e n. 2, costituiti principalmente da unit\u00e0 di riserva della Leibstandarte.\nGli elementi fanatici non mancavano tra le truppe della guarnigione; ancora il 24 aprile entrarono dentro Berlino, decisi a battersi fino all'ultimo per l'Europa nazista, 400 volontari SS francesi della disciolta divisione \"Charlemagne\" al comando dell'esperto generale Gustav Krukenberg che, appena arrivato, venne subito promosso e assegnato al comando della SS \"Nordland\" al posto dell'infido generale Ziegler.\nUnione Sovietica.\nPer l'attacco finale alla citt\u00e0 di Berlino, ormai completamente circondata, l'Armata Rossa mise in campo una quantit\u00e0 schiacciante di uomini e mezzi che le assicur\u00f2 una netta superiorit\u00e0 rispetto ai difensori tedeschi; complessivamente vennero impiegati direttamente nei combattimenti nell'area urbanizzata della capitale: 464\u00a0000 soldati, 12\u00a0700 cannoni, 21\u00a0000 lanciarazzi \"katju\u0161a\", 1\u00a0500 carri armati e cannoni semoventi, divisi tra cinque armate del 1\u00b0 Fronte Bielorusso del maresciallo \u017dukov, 2\u00aa Armata corazzata della Guardia, 3\u00aa Armata d'assalto, 5\u00aa Armata d'assalto, 1\u00aa Armata corazzata della Guardia e 8\u00aa Armata della Guardia, e le due armate del 1\u00b0 Fronte Ucraino del maresciallo Konev, 3\u00aa Armata corazzata della Guardia e 28\u00aa Armata. Parteciparono ai combattimenti anche aliquote della 47\u00aa Armata e della 4\u00aa Armata corazzata della Guardia.\n \nDurante la fase di preparazione dell'offensiva finale, il maresciallo \u017dukov aveva preso in considerazione le difficolt\u00e0 che sarebbero sorte nel caso di un combattimento urbano nella grande area abitata di Berlino dove verosimilmente si sarebbero asserragliate le forze superstiti pi\u00f9 fanatiche e ideologizzate di Hitler, decise a resistere fino all'ultimo a difesa dei loro capi. Sulla base della tragica esperienza della battaglia di Stalingrado, i comandanti sovietici erano consapevoli dei pericoli e dei rischi di scontri prolungati e sanguinosi in un ambiente sfavorevole. Il maresciallo \u017dukov predispose quindi un programma di addestramento al combattimento ravvicinato in ambienti urbani e si avvalse dell'esperienza del generale \u010cujkov, comandante diretto durante i cruenti combattimenti urbani a Stalingrado, e delle sue truppe, che in buona parte erano veterane di quella terribile battaglia. Il comandante del 1\u00b0 Fronte Bielorusso decise inoltre di organizzare un sistema di combattimento con alternanza dei reparti ogni dodici ore, in modo da garantire il ricambio delle unit\u00e0 e la presenza in azione di reparti sempre relativamente riposati. In questo modo il maresciallo \u017dukov riteneva di poter continuare la battaglia senza interruzioni per tutte le ore del giorno e della notte, non dando tregua ai difensori. Il sistema di fatto non funzion\u00f2 esattamente come previsto; a causa della mancanza di illuminazione durante la notte all'interno degli edifici, che rendeva troppo rischiosi gli attacchi, i reparti molto spesso si fermarono e riposarono la notte e a volte fecero delle pause anche durante il giorno. I soldati sovietici in generale erano esausti dopo tante battaglie e, pur essendo decisi a concludere vittoriosamente la guerra, sicuramente non erano desiderosi di correre rischi inutili in quest'ultima fase del conflitto.\nSul piano tattico, nonostante l'addestramento specifico condotto prima dell'offensiva, le truppe dell'Armata Rossa peraltro iniziarono la battaglia compiendo una serie di gravi errori e soprattutto le unit\u00e0 corazzate, avanzando in colonna lungo le grandi strade della citt\u00e0, subirono perdite elevatissime soprattutto a causa dell'intervento efficace delle squadre anticarro tedesche armate di \"Panzerfaust\" o di imboscate di mezzi corazzati isolati. Le colonne corazzate, bloccate in testa e in coda dai mezzi colpiti, spesso nei primi giorni vennero attaccate e decimate. Ben presto il comando sovietico cambi\u00f2 le sue tattiche e, su iniziativa anche del generale \u010cujkov, riorganizz\u00f2 le formazioni, migliorando la coesione dei reparti di mezzi corazzati e la cooperazione con le formazioni di fanteria, costituendo gruppi d'assalto combinati dotati di grande potenza di fuoco. I gruppi d'assalto sovietici si imperniavano su una compagnia di fucilieri con il sostegno di cannoni anticarro, un gruppo di carri armati o cannoni semoventi, due plotoni di genieri e un plotone di lanciafiamme. La tattica prevedeva l'intervento preliminare della schiacciante potenza di fuoco di artiglieria, carri armati e lanciarazzi contro gli edifici, che venivano spesso ridotti in macerie; seguiva l'intervento delle truppe d'assalto di fanteria che, pesantemente armate con bombe a mano, mitra e fucili, conducevano il combattimento ravvicinato. I fanti sovietici evitavano di muoversi all'aperto e cercavano riparo tra le rovine, utilizzando anche le cantine e vie di uscita secondarie per infiltrarsi ed eliminare i capisaldi. In alcuni casi era richiesto l'intervento dei reparti speciali del genio o dei cannoni anticarro per superare sbarramenti pi\u00f9 solidi. Le perdite in questo tipo di combattimenti erano sempre elevate e le squadre di sanit\u00e0 erano costantemente presenti subito dietro i reparti d'assalto sovietici per prestare immediato soccorso ai feriti.\nNelle sue memorie il generale \u010cujkov descrive le difficolt\u00e0 del combattimento nell'area urbana di Berlino, anche se sminuisce le capacit\u00e0 e l'efficienza delle truppe tedesche e straniere impegnate contro i suoi soldati, criticando in particolare l'impiego degli inesperti adolescenti della \"Hitlerjugend\" contro i veterani sovietici. Il generale ammette le perdite subite nei primi scontri dentro la citt\u00e0 contro i reparti tedeschi; egli afferma, tuttavia, che nella seconda fase della battaglia le truppe sovietiche migliorarono le loro tattiche, facendo avanzare i carri armati in cooperazione con i fucilieri; in questo modo ridussero molto l'efficacia degli attacchi tedeschi con i \"Panzerfaust\". Il generale \u010cujkov inoltre descrive le protezioni improvvisate con sacchi di sabbia e filo di ferro di cui vennero equipaggiati i suoi carri armati e che fornirono una buona protezione contro i colpi anticarro ravvicinati. In altri casi i carristi sovietici ricorsero a mezzi di protezione molto pi\u00f9 bizzarri; in particolare i carri armati dell'11\u00ba Corpo carri erano equipaggiati con reti da letto, recuperate dalle case tedesche, fissate sommariamente sui fianchi delle torrette.\nPrima fase.\n26 aprile.\nL'alto comando sovietico mancava di informazioni attendibili sul destino dei principali capi del Terzo Reich e temeva, sulla base di voci raccolte tra i prigionieri di guerra, che i gerarchi nazisti e lo stesso Hitler fossero pronti a lasciare in aereo la capitale ormai accerchiata; di conseguenza il maresciallo \u017dukov aveva ricevuto l'ordine di dare la massima priorit\u00e0 alla conquista degli aeroporti ancora a disposizione dei tedeschi. La battaglia nell'area urbana di Berlino inizi\u00f2 con aspri combattimenti per l'aeroporto di Gatow a nord-ovest e soprattutto per l'aeroporto di Tempelhof a sud-est. Gli scontri erano in corso fin dal 25 aprile e continuarono, aspri e sanguinosi, tutto il 26 aprile. La resistenza tedesca fu prolungata ed efficace; a Gatow erano schierate soprattutto unit\u00e0 \"Volksturm\", che in parte disertarono, e i giovani allievi delle scuole della Luftwaffe, che invece si batterono accanitamente e respinsero per due giorni gli attacchi del 75\u00ba Corpo fucilieri della 47\u00aa Armata del generale Perkhorovi\u010d. L'aeroporto di Gatow rimase aperto per tutto il 26 aprile, ma gli studenti della Luftwaffe alla fine vennero decimati.\nContemporaneamente era in corso, dal pomeriggio del 25 aprile, la durissima battaglia per l'aeroporto di Tempelhof, difeso principalmente dai resti della Panzer-Division Muncheberg, rimasta con pochissimi carri armati, rinforzata con unit\u00e0 antiaeree della Luftwaffe e reparti SS; il generale Mummert dirigeva la difesa dal posto di comando situato direttamente nell'aeroporto. L'assalto venne sferrato dall'8\u00aa Armata della Guardia del generale \u010cujkov con l'appoggio di unit\u00e0 corazzate della 1\u00aa Armata corazzata della Guardia del generale Katukov; due divisioni di fucilieri sovietiche, la 39\u00aa e la 79\u00aa della Guardia, cercavano di aggirare a est e a ovest l'aeroporto mentre da sud avanzavano i carri armati. La Panzer-Division Muncheberg si difese validamente e gli scontri continuarono per gli edifici dell'aeroporto e in mezzo alle carcasse degli aerei distrutti sulle piste. L'artiglieria e i lanciarazzi sovietici devastarono tutta l'area e a mezzogiorno del 26 aprile la maggior parte di Tempelhof era ormai in mano al generale \u010cujkov. I reparti superstiti della Divisione Muncheberg iniziarono una drammatica ritirata sotto il fuoco senza ordini precisi, in mezzo alle rovine di Berlino con le strade punteggiate dai corpi dei presunti disertori impiccati o fucilati, in direzione della nuova linea difensiva Sch\u00f6neberg-Porta di Halle-Belle-Alliance-Platz. Il generale \u010cujkov prosegu\u00ec l'avanzata anche nel pomeriggio del 26 aprile e pesanti bombardamenti di artiglieria colpirono Potsdamer Platz e Leipziger Platz, ma la resistenza tedesca nell'area urbanizzata diventava sempre pi\u00f9 accanita; dopo scontri ravvicinati negli edifici, i sovietici si aprirono la strada dentro Kreuzberg e conquistarono il Viktoriapark. Reparti SS della Divisione \"Nordland\" si erano barricati negli edifici intorno a Heinrich-von-Kleist-Park e i soldati dell'8\u00aa Armata della Guardia dovettero impiegare i lanciafiamme per superare le difese, mentre al termine della giornata i sovietici affrontarono anche un reparto di giovanissimi della \"Hitlerjugend\", che dispersero dopo un tentativo fallito di convincerli ad arrendersi.\nLa Divisione SS \"Nordland\", composta prevalentemente da volontari scandinavi, aveva subito forti perdite nei combattimenti iniziali a Treptow e Britz, ma rimaneva, sotto il nuovo comandante generale Krukenberg, ancora in piena efficienza; dopo essere stata rinforzata dal gruppo di SS francesi \"Charlemagne\", tent\u00f2 anche di contrattaccare a Neuk\u00f6lln e a est di Kreuzberg contro i reparti dell'8\u00aa Armata della Guardia e della 1\u00aa Armata corazzata della Guardia. Dopo qualche successo iniziale, il generale Krukenberg prefer\u00ec ripiegare a sua volta per concentrare le sue forze per la battaglia finale nel centro della citt\u00e0, lasciando reparti di \"Hitlerjugend\" a difendere fino all'ultimo Neuk\u00f6lln. Lo schieramento tedesco era in corso di riorganizzazione, mentre la Divisione Muncheberg e la \"Nordland\" ripiegavano verso nord; sotto la direzione complessiva del generale Weidling, il giovane e determinato generale Erich B\u00e4renf\u00e4nger ricevette il comando dei settori di difesa sud-occidentali e il generale SS Krukenberg prese la direzione della difesa nei settori sud-orientali a protezione del centro di Berlino, dove rimaneva di riserva il \"Kampfgruppe\" del generale SS Wilhelm Mohnke.\nIl 26 aprile ottennero importanti successi nel settore meridionale dell'area difensiva di Berlino anche le armate del 1\u00b0 Fronte Ucraino del maresciallo Konev. La 3\u00aa Armata corazzata del generale Rybalko, passata in massa a nord del canale Teltow, avanzava sulla sinistra delle truppe del generale \u010cujkov, attraverso le aree boscose che costeggiavano lo Havel. Il 7\u00ba Corpo carri della Guardia sbuc\u00f2 fuori dalla foresta del Grunewald e conquist\u00f2 Steglitz e Schmargendorf; i carri armati sovietici proseguirono ancora, aggirarono Pichelsdorf e intercettarono le vie di comunicazioni tedesche verso ovest, tagliando fuori le truppe nemiche isolate sull'isola Wannsee e a Potsdam. Le forze meccanizzate del generale Bogdanov, 2\u00aa Armata corazzata della Guardia del fronte del maresciallo \u017dukov, si trovavano a poche centinaia di metri a nord-ovest. Le unit\u00e0 corazzate sovietiche, arrivate a Schmargendorf e a Friedenau, mettevano in pericolo lo stesso quartier generale del generale Weidling situato sull'Hohenzollerdamm; il posto di comando venne quindi rapidamente evacuato e trasferito nei sotterranei del quartier generale dell'OKH sulla Bendlerstra\u00dfe, poco a sud della grande aerea verde del Tiergarten.\nViolenti combattimenti erano in pieno svolgimento anche nei settori orientali e settentrionali della grande area urbana di Berlino: in direzione della Alexanderplatz avanzava da est la 5\u00aa Armata d'assalto del generale Nikolaj Berzarin, rinforzata dall'11\u00ba Corpo carri; le sue truppe avevano subito il fuoco proveniente dai cannoni della torre contraerea del parco Friedrichshain, ma il 25 aprile erano riuscite a isolare l'enorme edificio e a proseguire lungo la Frankfurter Allee e pi\u00f9 a sud nel settore della stazione della Slesia. L'avanzata dell'armata di Berzarin incontr\u00f2 una forte resistenza soprattutto lungo le linee ferroviarie di raccordo della stazione, ma i sovietici continuarono ugualmente ad avanzare, distruggendo sistematicamente con il fuoco delle armi pesanti ogni edificio e ogni caposaldo nemico. A settentrione erano in azione la 2\u00aa Armata corazzata della Guardia del generale Bogdanov che, con due corpi mobili, 1\u00b0 meccanizzato e 12\u00ba carri della Guardia, scendeva verso sud-ovest ed era in combattimento a Siemensstadt, e la 3\u00aa Armata d'assalto del generale Kuznecov, che procedeva decisamente verso il centro della citt\u00e0 lungo un fronte di attacco esteso dal margine orientale di Siemensstadt a Weissensee fino a Friedrichshain. Il maresciallo \u017dukov continuava a spronare i suoi comandanti e richiedeva che i generali Kuznecov e Berzarin convergessero al pi\u00f9 presto da nord e da est sul Tiergarten.\nLa situazione dei tedeschi diveniva sempre pi\u00f9 difficile; le scorte di esplosivi e munizioni si stavano esaurendo e il generale Weidling richiese urgentemente l'intervento dei trasporti aerei per paracadutare armi e materiali dentro Berlino. L'aeroporto di Gatow era ancora in mano ai tedeschi, ma la sua caduta era imminente; alcuni caccia Messerschmitt Bf 109 riuscirono a effettuare dei lanci di medicinali, mentre alcuni Junkers Ju 52 atterrarono sul largo Asse Est-Ovest, di cui era in corso la trasformazione in pista aerea d'emergenza. Nonostante i combattimenti in corso, Gatow venne utilizzato fino all'ultimo; nella giornata del 26 aprile atterr\u00f2 nell'aeroporto una compagnia di fanteria di marina che venne assegnata come rinforzo alla SS \"Nordland\", mentre arrivarono su un Focke-Wulf Fw 190 anche il generale Robert Ritter von Greim e la sua compagna Hanna Reitsch, convocati personalmente da Hitler. I due ripartirono da Gatow su un piccolo Fieseler Storch e riuscirono ad atterrare vicino alla Porta di Brandeburgo; nell'ultimo volo il loro aereo era stato colpito sopra il Grunewald e il generale Greim era stato seriamente ferito. Hitler ricevette subito i due visitatori; elogi\u00f2 Greim per il suo coraggio, lo promosse feldmaresciallo e lo nomin\u00f2 nuovo comandante in capo della Luftwaffe al posto di Hermann G\u00f6ring ormai definitivamente screditato e ritenuto un traditore. Il F\u00fchrer si lament\u00f2 amaramente per la mancanza di fedelt\u00e0 anche dei suoi collaboratori pi\u00f9 importanti, ma sembr\u00f2 ancora fiducioso; alla Reitsch parl\u00f2 della \"armata Wenck\" che, secondo lui, era in arrivo da sud e avrebbe salvato Berlino. Hitler alternava periodi di esaltazione irragionevole con fasi di cupa disperazione: alla Reitsch, dopo questi discorsi ottimistici, consegn\u00f2 due capsule di cianuro per lei e il generale von Greim.\n27 aprile.\nI combattimenti si avvicinavano sempre pi\u00f9 al centro di Berlino (cosiddetto settore Z, \"Zitadelle\") e all'area degli edifici governativi e divenivano sempre pi\u00f9 violenti e accaniti; la Panzer-Division Muncheberg, dopo la ritirata del giorno precedente, aveva raggiunto le sue nuove posizioni sulla Potsdamer Platz e alla stazione dell'Anhalt, nei cui sotterranei il generale Mummert aveva stabilito il nuovo posto di comando. I combattimenti ripresero subito contro le unit\u00e0 dell'8\u00aa Armata della Guardia del generale \u010cujkov. In questa fase le squadre di assalto sovietiche iniziarono a infiltrarsi in superficie e penetrarono anche nelle gallerie sotterranee della metropolitana e della S-Bahn per cercare di passare sotto il canale Landwehr, che costituiva un serio ostacolo all'ulteriore avanzata da sud verso il centro. Le gallerie della metropolitana erano state sbarrate con muri ed erano difese dai tedeschi; ebbero quindi inizio violenti scontri anche nei sotterranei. I gruppi esploratori sovietici riuscirono a infiltrarsi e si avvicinarono alla Porta di Halle e a Potsdamer Platz, dove per\u00f2 vennero duramente respinti; vennero anche distrutti, da reparti della SS \"Nordland\", tre carri armati sovietici che erano riusciti a raggiungere l'imbocco della Wilhelmstrasse. Le unit\u00e0 scandinave e francesi del generale Krukenberg, che erano state rinforzate da un battaglione di SS lettoni e dagli ultimi otto carri armati del battaglione corazzato pesante 503 del maggiore Friedrich Herzig, furono in azione tutto il giorno alla Porta di Halle. La situazione delle SS era critica e alla fine della giornata il generale Krukenberg dovette trasferire il suo posto di comando nella stazione della metropolitana Stadmitte, ad appena 400 metri di distanza dal bunker di Hitler.\nLa Panzer-Division M\u00fcncheberg era ancor pi\u00f9 in difficolt\u00e0. Hitler, dopo aver appreso che i sovietici si infiltravano nelle gallerie della metropolitana, aveva dato ordine di far saltare le paratie stagne di sbarramento del canale Landwehr in modo da provocare l'allagamento dei tunnel della metropolitana senza curarsi dei soldati tedeschi, dei feriti, dei malati e soprattutto dei numerosi civili che vi avevano trovato rifugio. L'ordine venne eseguito e l'acqua si rivers\u00f2 nelle gallerie scatenando il panico e causando vittime civili; inoltre i reparti della M\u00fcncheberg furono costretti a evacuare e il posto di comando si trasfer\u00ec ancora fino alla stazione di Potsdamer Platz, dove c'era la massima disorganizzazione. I combattimenti non si arrestarono neppure durante la notte; i sovietici scatenarono un violento bombardamento, seguito da nuovi attacchi che costrinsero i resti della Panzer-Division Muncheberg a ripiegare ancora, alle ore 4:00 del 28 aprile, fino alle gallerie della Nollendorfplatz e i gruppi esploranti sovietici poterono infiltrarsi nelle gallerie parallele che conducevano a Potsdamer Platz. L'8\u00aa Armata della Guardia del generale \u010cujkov non attaccava solo in direzione del centro cittadino contro la Muncheberg e la SS \"Nordland\"; sulla sinistra altri reparti dell'armata avanzavano verso il Tiergarten e violenti combattimenti erano in corso anche sulla Budapester Stra\u00dfe. Reparti corazzati sovietici arrivarono fino allo zoo, al recinto degli ippopotami e al planetario; venne aperto il fuoco anche contro la torre contraerea dello zoo; la 18. Panzergrenadier-Division, che difendeva questo settore, dovette cedere terreno e spostare il suo posto di comando, abbandonando la postazione sulla torre. Il generale \u010cujkov quindi aveva raggiunto il canale Landwehr tra il Tiergarten e la porta di Halle e i suoi soldati si trovavano a circa 1,5 chilometri dagli obiettivi principali nell'area governativa del centro di Berlino, ma i primi tentativi di superare d'assalto lo sbarramento d'acqua non ebbero successo e il generale dovette arrestare temporaneamente le operazioni per riorganizzare le sue forze.\nNegli altri settori del fronte d'attacco le armate sovietiche fecero ulteriori progressi; a nord-ovest la 47\u00aa Armata del generale Perkhorovi\u010d, dopo aver chiuso l'accerchiamento della citt\u00e0, complet\u00f2 finalmente la conquista dell'aeroporto di Gatow e avanz\u00f2 in direzione di Spandau, mentre a nord la 2\u00aa Armata corazzata della Guardia del generale Bogdanov continu\u00f2 a combattere per la conquista del vasto quartiere di Siemensstadt. Il maresciallo \u017dukov affidava un ruolo decisivo soprattutto alle sue due armate d'assalto: la 3\u00aa Armata d'assalto del generale Kuznecov aveva raggiunto il margine settentrionale del centro cittadino tra il Tiergarten e Prenzlauer Berg e aggirato la torre contraerea del Parco Humboldt, che non sarebbe stata attaccata direttamente ma venne sottoposta a bombardamenti d'artiglieria e attacchi aerei. Il maresciallo ordin\u00f2 al generale Kuznecov di proseguire nel Tiergarten e collegarsi al pi\u00f9 presto con le truppe del generale \u010cujkov provenienti da sud. A est attaccava la 5\u00aa Armata d'assalto del generale Berzarin; l'armata avanzava in un settore molto ristretto e due corpi di fucilieri erano ammassati in uno spazio di appena 700 metri. A sud-ovest anche le armate corazzate del maresciallo Konev erano ancora in campo: la 3\u00aa Armata corazzata della Guardia del generale Rybalko nella giornata del 27 aprile raggiunse Charlottenburg e aggir\u00f2 la 18. Panzergrenadier-Division, che era sotto attacco anche delle forze del generale \u010cujkov, mentre la 4\u00aa Armata corazzata della Guardia del generale Lelju\u0161enko era in parte impegnata contro la 20. Panzergrenadier-Division isolata a Wannsee. Il maresciallo Konev non era soddisfatto; ordin\u00f2 al generale Lelju\u0161enko di accelerare la distruzione delle forze tedesche a Wannsee e spingere al pi\u00f9 presto il 6\u00ba Corpo meccanizzato della Guardia a Brandeburgo sulla Havel.\nNel bunker sotterraneo di Hitler le riunioni si susseguivano sempre pi\u00f9 surreali e drammatiche; in superficie i combattimenti si avvicinavano al centro, le strade erano in macerie, gli incendi si accendevano in tutti i quartieri e nel cielo aleggiava una pesante cappa di fumo e polvere che riduceva la visibilit\u00e0 e rendeva l'aria quasi irrespirabile. La Luftwaffe continuava a effettuare voli sopra la citt\u00e0, nonostante il contrasto degli aerei sovietici, per effettuare lanci di munizioni e materiali, mentre la pista allestita sull'Asse Est-Ovest era al momento inutilizzabile a causa dell'incidente di un Ju52. Nonostante l'evoluzione catastrofica degli eventi, nel bunker predominavano ancora le illusioni: il generale Krebs rassicur\u00f2 ancora una volta il F\u00fchrer sulla solidit\u00e0 delle difese tedesche a Berlino e conferm\u00f2 che il ponte di Pichelsdorf sull'Havel era ancora in possesso dei giovani della \"Hitlerjugend\" e rimaneva a disposizione dell'armata Wenck. Hitler chiedeva continuamente notizie di Wenck e il generale Krebs rifer\u00ec che l'armata sembrava aver fatto notevoli progressi in direzione di Berlino; anche l'armata del generale Busse era in movimento verso la capitale; mancavano invece notizie precise sulla sorte delle truppe dei generali Steiner e von Manteuffel schierate nel settore settentrionale del fronte. Tra i dirigenti nazisti e gli alti ufficiali, come anche tra le truppe, erano diffuse le voci sull'imminente arrivo dell'armata Wenck e anche degli americani che avrebbero salvato Berlino; anche Goebbels e Bormann parlarono nei loro ultimi appelli alla resistenza di \"sviluppi all'estero\" che avrebbero cambiato la situazione.\nNella realt\u00e0, all'alba del 28 aprile i tedeschi controllavano a Berlino ormai solo una stretta striscia di territorio compresa tra Alexanderplatz a est e Charlottenburg e il Reichssportfeld a ovest, dove i giovani della \"Hitlerjugend\" tenevano il ponte sull'Havel in attesa di Wenck, per una lunghezza di circa 15 chilometri e una larghezza di appena cinque chilometri. I soldati sovietici della 3\u00aa Armata d'assalto, in avanzata da nord, potevano gi\u00e0 vedere a distanza nel Tiergarten la Siegess\u00e4ule, la colonna della Vittoria.\nAssalto al Reichstag.\n28 aprile.\nIl 28 aprile ebbero inizio i combattimenti decisivi nell'area urbana centrale di Berlino; gli alti comandi sovietici non avevano una conoscenza precisa della collocazione delle strutture di comando nemiche e in particolare non sapevano che Hitler in persona si trovasse in un bunker sottostante la Cancelleria. Il generale \u010cujkov si trovava in quel momento con una parte delle sue forze vicino alla Belle-Alliance-Platz, da cui si diramavano a nord i larghi viali della Friedrichstra\u00dfe e soprattutto della Wilhelmstra\u00dfe che portava fino alla Cancelleria, ma i generali sovietici erano concentrati su un altro obiettivo. Il Palazzo del Reichstag era stato fin dall'inizio designato come simbolo plastico della vittoria dell'Armata Rossa; in quel punto convergevano gli sforzi di tutte le armate in combattimento a Berlino e in quell'edificio avrebbe dovuta essere innalzata la bandiera della Vittoria sovietica entro la data del 1\u00ba maggio.\nNumerose armate sovietiche del 1\u00b0 Fronte Bielorusso stavano lentamente convergendo sul Reichstag; mentre a sud, dietro il canale Landwehr, tra il Tiergarten e la Porta di Halle, era in combattimento il generale \u010cujkov con la sua 8\u00aa Armata della Guardia contro reparti della SS \"Nordland\" e della Panzer-Division Muncheberg, da est avanzava la 5\u00aa Armata d'assalto del generale Berzarin, che aveva occupato Alexanderplatz e aveva raggiunto l'imbocco dell'Unter den Linden a livello dell'Isola dei musei. I carri armati della 2\u00aa Armata corazzata della Guardia del generale Bogdanov stavano combattendo nel quartiere di Charlottenburg, circa tre chilometri a ovest del Tiergarten, ma a nord il corpo d'armata di testa della 3\u00aa Armata d'assalto del generale Kuznecov, il 79\u00ba Corpo di fucilieri del generale Sem\u00ebn Perev\u0451rtkin, aveva raggiunto il quartiere di Moabit vicino alla sponda settentrionale della Sprea, da dove si poteva raggiungere il Palazzo del Reichstag. I soldati del generale Perev\u0451rtkin conquistarono abbastanza facilmente la prigione di Moabit e poi percorsero gli 800 metri della Alt-Moabit Stra\u00dfe che li separavano dalla riva della Sprea. Si trovava ancora a Berlino anche la 3\u00aa Armata corazzata della Guardia del generale Rybalko, dipendente dal 1\u00b0 Fronte Ucraino del maresciallo Konev, che avanzava nell'area sud-occidentale della citt\u00e0 di Wilmersdorf in direzione dell'Hohenzollerndamm.\nIl maresciallo Konev continuava a sollecitare il generale Rybalko affinch\u00e9 affrettasse la sua marcia in avanti e raggiungesse il Tiergarten entro il 28 aprile, ma errori di comunicazione tra le armate provocarono gravi incidenti di fuoco amico. L'attacco venne sferrato a partire da Wilmersdorf, mentre la 55\u00aa Brigata carri della Guardia del colonnello David Dragunskij avanz\u00f2 lungo la Kantstra\u00dfe in direzione dello zoo. L'artiglieria della 3\u00aa Armata corazzata della Guardia bombard\u00f2 duramente le aree d'attacco, dove in realt\u00e0 erano gi\u00e0 presenti i reparti dell'irritatissimo generale \u010cujkov, che sembra non avesse informato il comandante dell'armata corazzata della deviazione verso sinistra dei suoi soldati. La rivalit\u00e0 tra i due fronti sovietici era sempre accesissima; alcuni comandanti dell'8\u00aa Armata della Guardia del generale \u010cujkov giunsero al punto di utilizzare i carri armati distrutti per ostruire il passo ai rivali del 1\u00b0 Fronte Ucraino e sbarrargli la strada per il centro di Berlino. Di fronte al rischio di scontri fratricidi, l'alto comando sovietico diram\u00f2 nuovi ordini tassativi che imposero al maresciallo Konev di deviare le sue forze verso ovest. Il generale Rybalko dovette eseguire, nonostante la grande delusione, i nuovi ordini, che lo trasferivano all'area di Viktoria-Luise-Platz fino alla stazione di Savignyplatz, ormai definitivamente escluso dalla corsa verso il Reichstag. La rivalit\u00e0 era presente anche tra le stesse armate del 1\u00b0 Fronte Bielorusso; i generali della 5\u00aa Armata d'assalto si preoccupavano costantemente dei progressi da sud dell'8\u00aa Armata della Guardia e il 28 aprile furono studiati piani per \"farla tornare sulla sponda meridionale del canale Landwehr\", e le divisioni di punta ricevettero l'ordine di attaccare senza riguardi verso la Wilhelmstra\u00dfe, la Saarlandstra\u00dfe e puntare alla sede della Gestapo, al ministero dell'aeronautica e alla Cancelleria del Reich. Il quartier generale del maresciallo \u017dukov ebbe difficolt\u00e0 a mettere ordine tra le armate e a delimitare con precisione i limiti dei settori d'azione.\nIl 28 aprile, mentre la battaglia era ancora in corso, l'alto comando sovietico decise di costituire una prima struttura amministrativa per riportare all'ordine i quartieri che venivano progressivamente occupati. Il generale Nikolaj Berzarin venne quindi nominato \"comandante della guarnigione di Berlino\" con la completa autorit\u00e0 amministrativa e politica sulla citt\u00e0. Il generale si affrett\u00f2 a diramare un Ordine N. 1 che venne affisso in tutta la citt\u00e0 con le prime disposizioni esecutive.\nLa battaglia di Berlino tuttavia non era finita; il generale \u010cujkov aveva di fronte l'ostacolo del canale Landwehr, che sbarrava l'accesso al quartiere governativo; i carri armati potevano passare solo attraverso i due ponti M\u00f6ckern e Potsdamer, che erano fortemente presidiati dai reparti della SS \"Nordland\". I soldati sovietici della 8\u00aa Armata della Guardia dovettero ricorrere a mezzi improvvisati per superare il corso d'acqua; alcuni reparti utilizzarono le gallerie della metropolitana, altri, guidati dal tenente Balakin e dal tenente Klimuskin, passarono attraverso i canali di scolo delle fogne della riva meridionale e poi risalirono per le condutture della riva settentrionale dopo aver attraversato a nuoto. I reparti corazzati subirono inizialmente pesanti perdite nel tentativo di passare sul ponte M\u00f6ckern; la struttura era stata minata e i genieri dovettero intervenire per impedire la distruzione del ponte; alcuni tentativi di reparti d'assalto di infiltrarsi vennero bloccati. Alla fine, ricorrendo all'espediente di impiegare come esca un T-34 parzialmente incendiato e coprendosi con cortine fumogene, i carri armati riuscirono a passare sulla riva settentrionale del canale Landwehr.\n29 aprile.\nIl pomeriggio del 28 aprile le prime unit\u00e0 del 79\u00ba Corpo di fucilieri del generale Perev\u0451rtkin, appartenenti alla 3\u00aa Armata d'assalto del generale Kuznecov, raggiunsero da nord le rive della Sprea e per la prima volta individuarono, in mezzo al fumo e alla polvere dei combattimenti, il profilo della cupola del Reichstag a circa 600 metri di distanza, oltre il ponte Moltke che attraversava il fiume. Mentre si diffondeva l'eccitazione e l'emozione tra le truppe, il generale osserv\u00f2 personalmente la posizione e riorganizz\u00f2 le sue forze per la battaglia finale. La missione appariva particolarmente difficile a causa della necessit\u00e0 di passare il ponte Moltke, della presenza di sbarramenti lungo i viali e di fortificazioni negli edifici in cemento difesi principalmente da reparti fanatici del cosiddetto \"Kampfgruppe Mohnke\", costituito soprattutto con unit\u00e0 SS della Guardia di Himmler (\"Begleit Battalion Reichsfuher SS\") e della Guardia di Hitler (\"Wachtbattalion L.A.H.\"). Altre forze tedesche nell'area del Reichstag comprendevano unit\u00e0 del \"Volksturm\", paracadutisti della 9\u00aa Divisione e marinai del battaglione \"Grossadmiral Donitz\". Nell'area del Reichstag, complessivamente, erano schierati, secondo le fonti sovietiche, circa 5\u00a0000 soldati tedeschi, supportati da tre reparti di artiglieria campale e uno di artiglieria antiaerea. La topografia della zona era particolarmente sfavorevole per le truppe sovietiche: oltre al ponte sul fiume Sprea, alcune aree, dove era in costruzione un tunnel ferroviario e un grande edificio, erano parzialmente inondate e difficilmente transitabili per i mezzi motorizzati; inoltre tutto il settore era sotto il tiro di alcuni pezzi contraerei della 3\u00aa batteria contraerea pesante del settore 211 schierati vicino al Reichstag al comando dei capi-batteria Richter e Radloff e anche dei grandi cannoni del bunker dello zoo; infine il Reichstag era pesantemente fortificato, le porte e le finestre erano state sbarrate e murate, nidi di mitraglitrici erano posizionate nelle grandi sale interne.\nIl generale Perev\u0451rtkin disponeva di tre divisioni per l'attacco finale all'area del Reichstag: sulla destra (a sud) era schierata, negli edifici delle dogane, la 150\u00aa Divisione fucilieri del generale Vas\u00edlij \u0160at\u00edlov con due reggimenti, 469\u00b0 e 756\u00b0 in prima linea e uno, il 674\u00b0 in riserva; sulla sinistra (a nord) si trovava, nelle rovine della stazione Lehrte, la 171\u00aa Divisione fucilieri del colonnello Negoda con il 380\u00ba e il 525\u00ba reggimento in linea e il 713\u00b0 in riserva. Il 79\u00ba Corpo di fucilieri disponeva anche in seconda linea, lungo la Invalidenstra\u00dfe, della 207\u00aa Divisione del colonnello Asafov ed era fortemente rinforzato con artiglierie pesanti, cannoni campali, una brigata di carri armati e una di lanciafiamme. Nonostante le ingenti forze a disposizione, il generale Perev\u0451rtkin non riusc\u00ec a conquistare facilmente il ponte Moltke; l'attacco venne condotto di sorpresa alla mezzanotte del 29 aprile dal I battaglione del 756\u00ba reggimento, comandato dal capitano Stepan Neustroev, e dal I battaglione del 380\u00ba reggimento, guidato dal tenente K. Samsonov, ma venne fortemente contrastato I carri di accompagnamento superarono la prima barricata, ma vennero in gran parte distrutti dai tiri del bunker dello zoo sulla seconda barricata all'uscita del ponte; le unit\u00e0 sovietiche giunte sull'altra riva della Sprea vennero contrattaccate durante la notte, mentre i tedeschi rimasti isolati a nord del ponte nel quartiere Moabit partecipavano ai combattimenti. Un tentativo tedesco di far saltare il ponte Moltke non ebbe successo e al primo mattino finalmente i sovietici respinsero i contrattacchi e si stabilirono saldamente sulla riva meridionale del fiume.\nNel primo mattino del 29 aprile il 79\u00ba Corpo fucilieri rafforz\u00f2 le sue posizioni e rastrell\u00f2 con la 150\u00aa e la 171\u00aa Divisione gli edifici a nord della Moltkestra\u00dfe, di fronte alla grande costruzione del Ministero degli Interni, e tutto il quartiere diplomatico a nord della grande piazza, la K\u00f6nigsplatz, di fronte al Reichstag; contemporaneamente le truppe del genio furono impegnate a rimuovere gli ostacoli e aprire vie sicure per la marcia dei mezzi corazzati. Alle ore 7:00, con un breve bombardamento d'artiglieria, ebbe inizio l'assalto della 150\u00aa Divisione del generale \u0160atilov al Ministero degli Interni, la cosiddetta \"casa di Himmler\", difeso soprattutto dalle formazioni SS della Guardia del Reichsf\u00fchrer; il battaglione del capitano Neustroev avanz\u00f2 al riparo delle mura, ma incontr\u00f2 forte resistenza; solo a mezzogiorno riusc\u00ec a occupare l'angolo dell'edificio rivolto verso la riva del fiume e a penetrare nel cortile interno. I combattimenti furono accaniti e cruenti; si prolungarono per ore a distanza ravvicinata sui vari piani dell'immensa costruzione, mentre alcune stanze erano preda degli incendi. I reparti sovietici subirono forti perdite, il 469\u00ba reggimento dovette essere ritirato e sostituito dal 674\u00ba reggimento del tenente colonnello A. Plekhodanov che, alla fine, dopo una intera giornata di scontri, riusc\u00ec a conquistare la \"casa di Himmler\"; gli ultimi nuclei di resistenza tedesca vennero eliminati solo alle ore 4:30 del 30 aprile. Nella giornata del 29 aprile, mentre si prolungavano i combattimenti nel palazzo del Ministero degli Interni, altri reparti sovietici avevano fatto ulteriori progressi; alle ore 8:30 era iniziato anche un primo sbarramento d'artiglieria diretto contro gli accessi del Reichstag. Due reggimenti della 171\u00aa Divisione del colonnello Negoda avanzarono a est della Moltkestra\u00dfe e rastrellarono il quartiere diplomatico: il 525\u00ba reggimento si schier\u00f2 sulla Alsenstra\u00dfe, mentre il 380\u00ba reggimento raggiunse e occup\u00f2 la sede della legazione della Svizzera che si trovava proprio a nord della K\u00f6nigsplatz.\n30 aprile.\nEbbe quindi inizio la preparazione dell'assalto finale al Reichstag; il comando sovietico fece affluire rinforzi di artiglieria e mezzi corazzati; a 300 metri dal grande edificio vennero posizionati ottantanove cannoni di calibro fino a 152\u00a0mm e 203\u00a0mm, supportati anche da batterie di lanciarazzi \"katju\u0161a\" M-31. Le truppe d'assalto si schierarono in prima linea e vennero distribuite una serie di bandiere rosse che avrebbero dovuto essere innalzate sul Reichstag in segno di vittoria. Una, la bandiera N. 5, venne assegnata dal generale \u0160atilov al comandante del 756\u00ba reggimento, colonnello Zincenko, che a sua volt\u00e0 la pass\u00f2 al capitano Neustroev, comandante del I battaglione; altre bandiere vennero consegnate al I battaglione del 674\u00ba reggimento (capitano Davydov), al I battaglione del 380\u00ba reggimento (tenente Samsonov) e a due squadre speciali di soldati, in gran parte membri del \"Komsomol\", guidati dal maggiore Bondar e dal capitano Vladimir Makov.\nIl palazzo del Reichstag e il terreno circostante erano difesi dalla terza compagnia del \"Wachtbatallion L.A.H\", dipendente dal Reggimento SS \"Anhalt\", al comando dell'esperto \"Obersturmf\u00fchrer\" Gerhard Babick, il cui posto di comando, collegato al Reichstag da un tunnel, si trovava pi\u00f9 indietro in un sotterraneo tra la Dorotheenstra\u00dfe e la Hermann-G\u00f6ring-Stra\u00dfe. Il tenente Babick, specialista dei combattimenti ravvicinati, diede prova di estrema determinazione, facendo fucilare sommariamente i soldati sbandati o indisciplinati ed espresse fino all'ultimo grande fiducia, affermando che erano in arrivo rinforzi di carri pesanti Tiger II; il tenente organizz\u00f2 la difesa schierando tutto intorno al palazzo del Reichstag piccoli gruppi di SS.\nAl primo mattino del 30 aprile i capitani Neustroev e Davydov, posizionati al primo piano della \"casa di Himmler\", osservarono direttamente il campo di battaglia; videro alcune trincee, reticolati e cannoni semoventi schierati davanti a un edificio grigio con una cupola semidistrutta; pi\u00f9 indietro osservarono una costruzione ancora pi\u00f9 grande, verosimilmente la Porta di Brandeburgo. Sul momento, ignorando completamente la forma del Reichstag, non riuscirono a orientarsi e credettero che il Reichstag fosse la costruzione pi\u00f9 grande in secondo piano; fu il colonnello Zincenko, comandante del 756\u00ba reggimento, che, osservando le mappe, chiar\u00ec l'equivoco e per telefono comunic\u00f2 bruscamente ai due capitani che il Reichstag era proprio la costruzione pi\u00f9 piccola e pi\u00f9 vicina. Il capitano Neustroev interrog\u00f2 anche due prigionieri, prima di essere del tutto convinto e ordinare al suo battaglione di attaccare l'edificio. Il primo attacco venne sferrato all'alba, ma divenne subito chiaro per le truppe sovietiche che l'obiettivo era difeso e che i tedeschi si sarebbero battuti accanitamente fino all'ultimo. L'assalto venne subito arrestato dal fuoco nemico proveniente dal Reichstag e soprattutto dal Tiergarten e dal Teatro dell'opera Kroll, che era un bastione fortemente presidiato dai tedeschi e si trovava sul fianco e alle spalle delle truppe attaccanti della 150\u00aa Divisione.\nIl comando sovietico dovette quindi portare avanti la 207\u00aa Divisione fucilieri, la riserva del 79\u00ba Corpo del generale Perev\u0451rtkin, per ripulire il settore del Teatro dell'opera Kroll; i due reggimenti della divisione, 587\u00b0 e 598\u00b0, attraversarono il ponte Moltke provenendo dallo Schlieffen-Ufer e poi aggirarono il teatro imperiale; dopo violenti combattimenti, continuati per tutta la mattinata del 30 aprile, le truppe sovietiche riuscirono finalmente a eliminare quest'altro caposaldo tedesco. Nel frattempo era in preparazione un secondo attacco al Reichstag con il supporto di rinforzi di artiglieria, lanciarazzi e carri armati; dopo un pesante bombardamento iniziale, l'assalto venne sferrato alle ore 11:30, ma di nuovo incapp\u00f2 in un'aspra ed efficace resistenza da parte dei difensori tedeschi. Mentre la 150\u00aa Divisione del generale \u0160atilov attaccava con due reggimenti, il 756\u00b0 a sinistra e il 674\u00b0 a destra, direttamente attraverso la K\u00f6nigsplatz verso il canale inondato del tunnel ferroviario in costruzione che sbarrava l'accesso al Reichstag, il 380\u00ba reggimento della 171\u00aa Divisione, al comando del maggiore \u0160atalin, avanz\u00f2 pi\u00f9 a nord a partire dalla legazione svizzera. Furono queste truppe, soprattutto, che subirono forti perdite a causa dei continui contrattacchi tedeschi e di cruenti combattimenti ravvicinati; solo nel tardo pomeriggio i soldati del 380\u00b0 raggiunsero la linea anticarro piena d'acqua che sbarrava l'accesso all'edificio. Alle 13:30 le fanterie sovietiche, colpite dal fuoco dei cannoni del bunker dello zoo, furono costrette di nuovo a fermarsi; solo il 525\u00ba reggimento della 171\u00aa Divisione, che era schierato all'estrema sinistra settentrionale, riusc\u00ec a sfuggire alla sorveglianza del nemico e dal quartiere diplomatico raggiunse il ponte del Kromprinz.\nNel vortice dei combattimenti la confusione stava aumentando, mentre diveniva sempre maggiore la frenesia tra i comandi sovietici per riuscire a conquistare al pi\u00f9 presto il Reichstag e issare la bandiera della vittoria entro il 1\u00ba maggio. Il generale \u0160atilov aveva osservato l'attacco dalla zona del piazzale della dogane a circa 600 metri di distanza; alle ore 14:25 segnal\u00f2 erroneamente che sembrava di aver individuato, in mezzo al fumo, una bandiera rossa sventolare dal secondo piano dell'edificio. La comunicazione giunse attraverso la catena di comando fino al maresciallo \u017dukov che, desideroso di coronare il suo ruolo di conquistatore di Berlino, si affrett\u00f2 a divulgare al mondo la sensazionale notizia con un comunicato che affermava che \"alle ore 14:25 unit\u00e0 della 3\u00aa Armata d'assalto... hanno conquistato il Reichstag in cima al quale hanno issato la bandiera sovietica\". La notizia si rivel\u00f2 rapidamente non corrispondente al vero, dato che i soldati sovietici erano ancora bloccati davanti al canale del tunnel ferroviario in K\u00f6nigsplatz e il maresciallo \u017dukov diede sfogo alla sua ira, ordinando al generale \u0160atilov di \"issare in un modo o nell'altro una bandiera... anche nelle colonne dell'ingresso principale. In qualunque modo!\"\nL'assalto decisivo venne infine sferrato alle ore 18:00 del 30 aprile, mentre il cielo si oscurava per il calare del sole e per la presenza di intense nubi di fumo e polvere provocate dai continui combattimenti. L'attacco, preceduto da un nuovo bombardamento dell'artiglieria e dei lanciarazzi, venne sferrato da tre battaglioni con grande energia; i soldati sovietici caricarono attraverso la K\u00f6nigsplatz, superarono il fossato parzialmente allagato del tunnel in lavorazione e, protetti in parte dal tiro dei carri armati che si erano avvicinati alla trincea, raggiunsero la scalinata del Reichstag. Per primi arrivarono all'edificio i soldati del I battaglione del 756\u00ba reggimento, guidati dal vicecomandante tenente Aleksej Berest, dall'aiutante K. Gusjev e dal sergente I. Sjanov, affiancati subito dagli uomini del I battaglione del 380\u00b0 del capitano Davydov. I soldati sovietici, alcuni sventolando bandiere rosse, raggiunsero le colossali colonne dell'ingresso del Reichstag sotto il fuoco dei difensori; furono i militari P\u00ebtr Pianitskij, Jakimovic, Prygunov e P\u00ebtr \u0160\u010derbina, della compagnia del sergente I. Sjanov, che salirono verso l'entrata: il sergente Pjanitskij in testa a tutti, cadde ucciso lungo la scalinata e la sua bandiera venne raccolta dal sergente P\u00ebtr \u0160\u010derbina, che fiss\u00f2 lo stendardo su una delle colonne e poi raggiunse il portone d'entrata. L'enorme ingresso era completamente sbarrato e murato e si dovette far intervenire due mortai che, a distanza ravvicinata, praticarono un'apertura nel portone; nel frattempo altri soldati sovietici con bandiere rosse avevano raggiunto la scalinata: il tenente Koshkarbaev e il soldato Bulatov del 674\u00ba reggimento, il sergente Eremin e il soldato Savenko del 380\u00ba reggimento, il sergente Smirnov e i soldati Belenokov e Somov del 525\u00b0, il sergente Japarov della brigata d'artiglieria pesante.\nI primi a entrare dentro il Reichstag attraverso l'apertura praticata nel portone murato furono il capitano Neustroev, comandante del I battaglione del 756\u00b0, e il sergente \u0160\u010derbina che aveva issato la prima bandiera rossa sulle colonne del porticato d'entrata: essi si trovarono in un ambiente vastissimo, immerso nell'oscurit\u00e0 e pieno di polvere e fumo. Nelle grandi sale vuote dei tre piani e nel seminterrato si erano barricati reparti SS della terza compagnia del \"Wachtbatallion L.A.H\" dell\"'Obersturmf\u00fchrer\" Babick, che offrirono una resistenza disperata che si prolung\u00f2, estremamente accanita, per molte ore. I tedeschi difesero il secondo piano e contrattaccarono anche nell'angolo nord-occidentale dell'edificio, dove avevano fatto irruzione i soldati del 380\u00ba reggimento. Nel frattempo, in una stanza al primo piano, il capitano Neustroev organizz\u00f2 una squadra d'assalto con uomini del I battaglione e del gruppo speciale del capitano Makov per conquistare i piani superiori e issare la bandiera della vittoria sul tetto del Reichstag. Secondo alcune fonti furono i soldati guidati dai sergenti Michail Minin, Gazi Zagitov e Aleksandr Lisimenko, appartenenti alla squadra del capitano Makov, che, alle ore 21:00 del 30 aprile, salirono di corsa la scalinata interna e riuscirono a far sventolare per primi la bandiera dalla statua della dea della vittoria sul tetto della costruzione; altri autori riferiscono che gi\u00e0 in precedenza il gruppo scelto designato della divisione, guidato dai due sergenti della sezione ricognitori, il russo Michail Alekseevi\u010d Egorov e il georgiano Meliton Kantaria, aveva issato la bandiera sulla scalinata in parte demolita e poi aveva fatto sventolare lo stendardo dal secondo piano. Inoltre alle ore 21:15 un altro gruppo, guidato dal tenente Sergej Sorochin, avrebbe innalzato un'altra bandiera rossa sul tetto del Reichstag. In ogni caso continuavano aspri combattimenti a distanza ravvicinata e i soldati sovietici non riuscirono a ripulire il terzo piano; forti nuclei tedeschi inoltre avevano trasformato il seminterrato in una fortezza quasi inespugnabile.\nIn tarda serata, mentre continuavano gli scontri nel Reichstag, intervenne personalmente il colonnello Zincenko, comandante del 756\u00ba reggimento; egli raggiunse il primo piano e nella semioscurit\u00e0 parl\u00f2 prima con il capitano Neustroev e il tenente Berest, ordinandogli di organizzare una squadra d'assalto per portare sul tetto la bandiera rossa N. 5, e quindi si fece raggiungere dai sergenti del gruppo d'assalto \"ufficiale\" Kantaria e Egorov, a cui affid\u00f2 personalmente l'incarico dicendogli: \"Bene ragazzi, andate e alzate lo stendardo lass\u00f9\". Il gruppo d'assalto, guidato dal tenente Berest, part\u00ec all'assalto del terzo piano e tenne impegnati, con una nuova serie di violenti combattimenti, le SS tedesche, mentre i due sergenti esploratori Egorov e Kantaria trovarono nella parte posteriore dell'edificio una scala esterna che salirono rapidamente raggiungendo il tetto dove, in piena notte alle ore 22:50, innalzarono la bandiera rossa N. 5 sul gruppo marmoreo ornamentale della parte frontale del Reichstag.\nIn quel momento tuttavia nessuno poteva vedere lo stendardo e nessun fotografo era disponibile per riprendere la scena simbolica della vittoria sovietica a Berlino. L'impresa fu immortalata il 2 maggio dal celebre fotografo Evgenij Chaldej, che ricre\u00f2 la scena della bandiera rossa sventolata sul Reichstag utilizzando tre soldati presenti in quel momento sul campo della battaglia ormai terminata e che peraltro appartenevano alla 8\u00aa Armata della Guardia del generale \u010cujkov che non aveva avuto alcun ruolo nel famoso combattimento. Le foto scattate da Chaldej, nonostante gli elementi di artificiosit\u00e0, divennero in poco tempo tra le pi\u00f9 celebri immagini dell'intera seconda guerra mondiale. La propaganda sovietica non divulg\u00f2 dettagli sulle foto di Chaldej e i due sergenti Egorov e Kantaria vennero ufficialmente riconosciuti come i protagonisti dell'evento simbolico, ricevendo anche la decorazione di Eroe dell'Unione Sovietica.\n1-2 maggio.\nLa battaglia nel palazzo del Reichstag tuttavia non era conclusa con l'impresa dei due sergenti sovietici; al contrario i tedeschi asserragliati nei sotterranei erano ancora numerosi e bene armati; dopo alcune trattative, al mattino del 1\u00ba maggio, per concordare una resa, i difensori decisero di continuare a combattere e cercarono anche di incendiare l'edificio per costringere i sovietici a evacuare. Le truppe sovietiche dovettero superare ancora momenti difficili in mezzo al fumo dell'incendio e con scarse disponibilit\u00e0 di acqua; riuscirono infine a costringere alla resa i superstiti della guarnigione tedesca, che cedettero le armi, dopo trattative con il tenente Berest, al mattino del 2 maggio 1945. Nel frattempo lo \"Obersturmfuhrer\" Babick aveva abbandonato il suo posto di comando sotterraneo dietro il Reichstag, ma i suoi uomini superstiti continuarono per ore a sparare dalle macerie sullo Schiffbauerdamm contro i soldati sovietici sparpagliati fuori dal palazzo. Nella battaglia nel settore del Reichstag i sovietici subirono ingenti perdite, oltre 2\u00a0000 morti, mentre rivendicarono ufficialmente di aver ucciso circa 2\u00a0500 soldati nemici e di averne catturati altri 2\u00a0604. Altre fonti riducono sostanzialmente le perdite tedesche nel settore del Reichstag e riferiscono di circa 200 morti e 300 soldati prigionieri.\nLa morte di Hitler.\nNel momento in cui i sergenti Egorov e Kantaria innalzavano la bandiera della vittoria sul Reichstag, Adolf Hitler e sua moglie Eva Braun erano gi\u00e0 morti da alcune ore. Anche gli ultimi giorni del F\u00fchrer nel bunker sotto la Cancelleria erano stati caratterizzati dall'alternanza di fasi di cupa disperazione con scoppi di ira vendicativa e improvvisi momenti di entusiasmo e di irrealistico ottimismo. Il 28 aprile Hitler aveva organizzato il viaggio aereo fuori da Berlino del feldmaresciallo von Greim e della sua compagna Hanna Reitsch; i due riuscirono a uscire in volo su un Arado Ar 96 che era fortunosamente atterrato sull'Asse Est-Ovest; secondo i piani di Hitler, von Greim avrebbe dovuto assumere il comando della Luftwaffe e organizzare attacchi aerei contro i sovietici a Berlino. Ancor prima della loro partenza, alle ore 19:00, Hitler venne a conoscenza, tramite l'intercettazione di un comunicato della BBC da Londra, che Heinrich Himmler era entrato in contatto con i nemici occidentali e aveva offerto la resa senza condizioni. Il tradimento di colui che era ritenuto il pi\u00f9 fedele compagno di Hitler, dopo il discutibile comportamento di G\u00f6ring e l'apparente ostruzionismo di numerosi generali combattenti, scaten\u00f2 l'ira di Hitler, che destitu\u00ec subito da tutte le cariche Himmler e fece fucilare immediatamente per vendetta Hermann Fegelein, l'ufficiale di collegamento SS presso il bunker e cognato di Eva Braun, ritenuto a conoscenza del tradimento e inoltre recentemente catturato dopo un suo tentativo di diserzione.\nDopo aver appreso della defezione di Himmler, Hitler venne informato la sera del 28 aprile dal generale Weidling sugli ultimi sviluppi militari a Berlino: il generale descrisse realisticamente la situazione; le scorte di munizioni e le riserve di cibo erano praticamente esaurite e sarebbero state sufficienti solo per altri due giorni, le sue forze erano ridotte a circa 30.000 uomini con pochissimi mezzi corazzati. Il comandante della guarnigione proponeva di organizzare una sortita generale per rompere l'accerchiamento e marciare verso ovest in direzione della 12. Armata del generale Wenck, che sembrava essere entrata in collegamento con le truppe del generale Reymann asserragliate a Potsdam. Il generale Weidling aveva preparato un piano dettagliato che prevedeva di schierare in testa i carri armati rimasti con i resti della 9. Divisione paracadutisti e la 18. Panzergrenadier-Division; il secondo scaglione avrebbe compreso anche Hitler e i suoi collaboratori, protetti dal \"Kampfgruppe \" Mohnke e da un battaglione di fucilieri di marina; infine la colonna sarebbe stata coperta dal terzo scaglione, costituito dai resti della Panzer-Division Muncheberg, dalla SS \"Nordland\" e dal \"Kampfgruppe\" B\u00e4renf\u00e4nger. La guarnigione si sarebbe diretta verso ovest lungo la Heerstra\u00dfe e avrebbe attraversato l'Havel al ponte di Pichelsdorf, ancora difeso dai giovani della \"Hitlerjugend\" sotto il comando degli ufficiali Schlunder e Theilhacker. Il capo della \"Hitlerjugend\", Artur Axmann, sostenne fortemente il progetto del generale Weidling, mentre anche il generale Krebs sembr\u00f2 prenderlo in seria considerazione, ma Hitler respinse subito il piano; egli preferiva terminare la sua vita nella capitale della Germania piuttosto che cadere come un fuggiasco o rischiare di essere fatto prigioniero dei sovietici. Hitler appariva ormai quasi completamente rassegnato; le ultime defezioni dei suoi collaboratori pi\u00f9 fidati e la sequenza di cattive notizie dal fronte lo convinsero a prendere le ultime decisioni della sua vita.\nIl 29 aprile Hitler dett\u00f2 alle sue segretarie il suo farneticante e bizzarro testamento politico, in cui accusava del suo fallimento soprattutto i collaboratori pi\u00f9 stretti che non avevano corrisposto alla sua fiducia ed esaltava la \"guerra che un giorno passer\u00e0 alla storia come la pi\u00f9 gloriosa ed eroica manifestazione della lotta per l'esistenza di una nazione\"; egli continu\u00f2 anche nel testamento a condannare \"l'ebraismo internazionale\" ed esort\u00f2 i suoi successori a continuare a combatterlo \"inesorabilmente\". Il F\u00fchrer indic\u00f2 i successori designati per le cariche da lui ricoperte: l'ammiraglio Karl D\u00f6nitz come Presidente del Reich, Goebbels come cancelliere della Germania e il feldmarescialo Sch\u00f6rner come comandante in capo della Wehrmacht. Completati questi atti formali, che Bormann si incaric\u00f2 di trasmettere all'ammiraglio D\u00f6nitz a Flensburg, Hitler spos\u00f2 con una breve cerimonia la sua compagna Eva Braun. La sera del 29 aprile si tenne la conferenza militare finale con la presenza dei generali Weidling e Mohnke.\nLe relazioni dei due alti ufficiali non diedero alcuna speranza; secondo il generale Weidling le munizioni e i mezzi di combattimento erano ormai esauriti e la resistenza non avrebbe potuto essere prolungata per pi\u00f9 di altre 24 ore; il generale Mohnke, consultato da Hitler, sostanzialmente conferm\u00f2 le previsioni del comandante della guarnigione. A questo punto Hitler sembr\u00f2 completamente rassegnato; respinse una nuova proposta del generale Weidling di organizzare una sortita generale, afferm\u00f2 che, dopo la sua morte, i soldati superstiti avrebbero potuto uscire dalla citt\u00e0 a \"piccoli gruppi\" e soprattutto specific\u00f2 che non avrebbe dovuto essere concluso alcun atto formale di resa con i sovietici. Alle ore 1:00 del 30 aprile Hitler ricevette l'ultima comunicazione via radio da parte del feldmaresciallo Keitel; egli chiariva definitivamente che l'\"Armata Wenck\" era bloccata a Beelitz e non poteva pi\u00f9 avanzare, mentre la 9. Armata era completamente circondata; nessuno quindi sarebbe arrivato a salvare Berlino.\nIl 30 aprile 1945 Adolf Hitler, dopo aver fatto colazione con le sue segretarie e aver salutato e ringraziato i suoi collaboratori e aiutanti personali, si ritir\u00f2 insieme a Eva Braun nella sua stanza privata nel bunker e intorno alle ore 15:15 si suicid\u00f2 ingerendo una fiala di cianuro e contemporaneamente sparandosi un colpo di pistola alla testa; la Braun si suicid\u00f2 ingerendo il veleno. I corpi furono trasportati in superficie, deposti in una trincea sommariamente scavata nel giardino e bruciati completamente con circa 150 litri di benzina.\nFine della resistenza di Berlino.\nCombattimenti finali.\nNei giorni 29 e 30 aprile, mentre si combatteva per il Reichstag, negli altri settori la battaglia urbana dentro Berlino era continuata con la massima violenza; a sud in particolare il generale \u010cujkov, superato con difficolt\u00e0 il canale Landwehr, sferr\u00f2 un attacco su tre direttrici con l'8\u00aa Armata della Guardia rinforzata dai carri armati della 1\u00aa Armata corazzata della Guardia del generale Katukov. In direzione del Tiergarten avanzava il 28\u00ba Corpo fucilieri della Guardia; al centro, lungo la Wilhelmstra\u00dfe che portava direttamente alla Cancelleria di Hitler, procedeva, a partire dalla Belle-Alliance-Platz, il 29\u00ba Corpo fucilieri della Guardia; infine pi\u00f9 a est era schierato il 4\u00ba Corpo fucilieri della Guardia. Sulla destra del fronte d'attacco dei generali \u010cujkov e Katukov progrediva la 5\u00aa Armata d'assalto del generale Berzarin; le truppe attaccavano a nord del canale Landwehr. La 5\u00aa Armata puntava ad attaccare da est il settore della Cancelleria e la sede della Gestapo, anticipando i soldati del generale \u010cujkov.\nAlle ore 12:00 del 29 aprile il generale \u010cujkov, dal suo posto di comando sulla Belle-Alliance-Stra\u00dfe, diede inizio all'attacco generale al settore del Tiergarten, preceduto da un'ora di bombardamento dell'artiglieria; alcune unit\u00e0 esploranti si infiltrarono nei tunnel della metropolitana sotterranea. Questo settore della capitale tedesca era ancora difeso da circa 10\u00a0000 soldati, tra cui numerosi reparti di SS straniere. La Divisione SS \"Nordland\" del generale Krukenberg schierava sulla sua sinistra reparti norvegesi e danesi da Spittelmarkt alla Kochstra\u00dfe, mentre al centro, per sbarrare la Wilhelmstra\u00dfe e la Friedrichstra\u00dfe, oltre a unit\u00e0 scandinave, erano presenti i volontari francesi superstiti della \"Charlemagne\"; in seconda linea, sparpagliati in piccoli gruppi tra il Tiergarten e Unter den Linden, si trovavano i carri armati rimasti del battaglione SS \"Hermann von Salza\" e del battaglione pesante SS 503. I Tiger II del sergente Georg Diers e del sergente Karl-Heinz Turk tiravano dalla stazione di Potsdamer Platz verso la stazione Anhalt. Questi reparti si batterono validamente fino all'ultimo e i sovietici subirono forti perdite di mezzi corazzati soprattutto per l'intervento delle squadre anticarro delle SS francesi. Il 29 aprile vennero assegnate le ultime due Croci di Cavaliere della Croce di ferro al sergente francese Vaulot e al maggiore Herzig del battaglione pesante 503. L'avanzata dei soldati della 8\u00aa Armata della Guardia fu lenta e difficile, con combattimenti in tutti gli edifici e lungo le strade principali e le distruzioni e le perdite furono pesanti; sulla sinistra altre formazioni sovietiche entrarono nello zoo e colpirono la torre contraerea.\nAnche negli altri settori della battaglia i combattimenti furono accaniti e sanguinosi; a est, la 5\u00aa Armata d'assalto del generale Berzarin si avvicin\u00f2 all'area governativa, rastrell\u00f2 la parte meridionale del Prenzlauberg e impegn\u00f2 una dura battaglia per il possesso della stazione Anhalt. A sud-ovest le armate corazzate del maresciallo Konev, escluse dall'area pi\u00f9 centrale di Berlino, continuarono a combattere per stringere il cerchio intorno alla citt\u00e0, impedire sortite dei tedeschi ed eliminare le sacche di resistenza lasciate indietro. La 3\u00aa Armata corazzata della Guardia devi\u00f2 quindi con la sua massa principale verso Charlottenburg e organizz\u00f2 formazioni di sbarramento verso Ruthleben; la 4\u00aa Armata corazzata del generale Lelju\u0161enko era soprattutto impegnata ad affrontare con i suoi due corpi meccanizzati le unit\u00e0 in arrivo da ovest della \"armata Wenck\"; tuttavia fece entrare in azione anche il 10\u00ba Corpo carri della Guardia, insieme con unit\u00e0 della 13\u00aa Armata, sull'isola Wannsee, dove le forze tedesche isolate resistettero tutto il 29 aprile. Potsdam era caduta fin dal 27 aprile.\nIl 30 aprile si combatt\u00e9 in tutte le zone della capitale in rovina; le armate del 1\u00b0 Fronte Bielorusso erano in azione a ovest, dove la 47\u00aa Armata aveva costituito uno sbarramento tra Potsdam e Spandau e attaccava Kladow e Pichelsdorf, e a nord, dove i carri armati della 2\u00aa Armata corazzata della Guardia del generale Bogdanov avanzarono tra Charlottenburg e la parte occidentale del Tiergarten e si avvicinarono ai reparti della armata del generale \u010cujkov che entravano nel Tiergarten da sud. L'8\u00aa Armata della Guardia fece pochi progressi al centro e solo alla fine del 30 aprile i reparti esploranti della 74\u00aa Divisione del 29\u00ba Corpo fucilieri giunsero in vista della Cancelleria del Reich, mentre invece il 28\u00ba Corpo fucilieri della Guardia avanz\u00f2 sulla sinistra nell'area meridionale del giardino zoologico, che tuttavia era fortemente presidiato da una numerosa guarnigione tedesca decisa a resistere. A est la 5\u00aa Armata d'assalto del generale Berzarin continu\u00f2, insieme al 11\u00ba Corpo carri, ad avvicinarsi lentamente alla Cancelleria e alla Porta di Brandenburgo, complet\u00f2 la conquista della stazione Anhalt e inizi\u00f2 un violentissimo combattimento contro alcuni reparti della SS \"Nordland\" per il possesso della sede della Gestapo in Prinz-Albrecht-Stra\u00dfe. Violenti scontri erano in corso anche nell'enorme edificio del ministero dell'aeronautica, difeso da una congerie di reparti tedeschi, tra cui volontari SS belgi, lettoni e scandinavi.\nLa 3\u00aa Armata corazzata della Guardia del generale Rybalko si era ormai ritirata dal centro di Berlino, ma continuava ad avanzare verso nord-ovest per collegarsi con i carri armati dell'armata corazzata del generale Borgdanov; alla fine del 30 aprile poche centinaia di metri separavano le due formazioni blindate; il 7\u00ba Corpo carri della Guardia era arrivato al quartiere di Westend, mentre altri reparti sovietici stavano rastrellando Wilmersdorf. Nelle ultime ore del 30 aprile, mentre si combatteva la fase decisiva dei combattimenti per il Reichstag, le truppe sovietiche stavano combattendo duramente anche nel Tiergarten e nello zoo. i carri armati pesanti iniziavano ad ascendere lungo la Unter den Linden e i cannoni tiravano attraverso l'Asse Est-Ovest. I combattimenti nel giardino zoologico furono particolarmente intensi e segnarono il destino anche delle preziose specie animali custodite; molti animali, tra cui i leoni, rimasero uccisi, gli uccelli si dispersero in cielo, alcuni babbuini furono abbattuti dai guardiani per timore che uscissero dalle gabbie danneggiate. L'attacco al giardino zoologico, strenuamente difeso da oltre 5\u00a0000 soldati tedeschi solidamente trincerati, venne condotto dalla 39\u00aa Divisione fucilieri della Guardia appartenente all'armata del generale \u010cujkov e continu\u00f2 per tutto il giorno; i bunker vennero circondati e distrutti con l'intervento di reparti del genio, ma gli ultimi difensori tedeschi dello zoo vennero eliminati solo il giorno seguente.\nTrattative di resa.\nDopo la morte di Hitler ed Eva Braun e la cremazione dei due cadaveri, Goebbels, Bormann e il generale Krebs avevano richiamato alla Cancelleria il generale Weidling; il comandante militare di Berlino venne informato della fine del F\u00fchrer e sollecitato a organizzare una presa di contatto con i sovietici. Il generale Krebs avrebbe cercato di concordare un cessate il fuoco sul campo per dare tempo al nuovo governo dell'ammiraglio D\u00f6nitz di costituirsi e iniziare trattative formali con i sovietici. Alle ore 23:30 del 30 aprile, quindi, il colonnello Seifert arriv\u00f2 agli avamposti della 35\u00aa Divisione fucilieri della Guardia, appartenente all'armata del generale \u010cujkov e rifer\u00ec di essere stato inviato dal generale Krebs per organizzare un colloquio diretto tra capi militari al massimo livello. Il generale Cujkov, informato subito dai comandanti subordinati, accolse la richiesta e alle ore 3:50 del 1\u00ba maggio avvenne l'incontro al posto di comando della 8\u00aa Armata della Guardia tra il generale Krebs e il generale \u010cujkov. L'alto ufficiale tedesco inform\u00f2 della morte di Hitler, lesse il suo testamento politico e una dichiarazione di Goebbels che richiedeva \"condizioni soddisfacenti\" di pace tra la Germania e l'Unione Sovietica. Il generale \u010cujkov si mostr\u00f2 duro e imperturbabile e, per prima cosa, telefon\u00f2 al maresciallo \u017dukov per informarlo delle sensazionali notizie e avere istruzioni.\nIl maresciallo \u017dukov invi\u00f2 al comando dell'8\u00aa Armata della Guardia il suo capo di stato maggiore, generale Vasilij Sokolovskij, e inform\u00f2 subito Stalin delle notizie riguardo alla morte di Hitler e alle richieste tedesche di aprire una trattattiva; Stalin si rammaric\u00f2 che non fosse stato possibile catturare vivo il F\u00fchrer e richiese immediate ricerche del suo cadavere, ordinando inoltre di interrompere ogni trattativa e richiedere la resa immediata e incondizionata. I colloqui tra il generale Krebs e i generali \u010cujkov e Sokolovskij ripresero senza grandi risultati e si trascinarono su questioni diplomatico-politiche, mentre risult\u00f2 presto evidente che il generale tedesco non aveva i pieni poteri per concludere una resa formale e cercava di guadagnare tempo, affermando di dover consultare prima i nuovi dirigenti della Germania Goebbels e D\u00f6nitz; dopo molte divagazioni e sterili discussioni, si riusc\u00ec a organizzare una linea telefonica di collegamento con il bunker; il generale Krebs parl\u00f2 con Goebbels, che per\u00f2 gli ordin\u00f2 di ritornare indietro per nuove consultazioni. Alla fine i sovietici imposero un brusco \"ultimatum\", richiedendo la resa senza condizioni per le ore 10:15 del 1\u00ba maggio. Il generale Krebs ritorn\u00f2 dietro le linee tedesche.\nNel bunker della Cancelleria Goebbels e Bormann rifiutarono, nonostante il parere favorevole del generale Weidling, di andare contro gli ordini di Hitler che vietavano la resa e quindi respinsero le richieste sovietiche trasmesse dal generale Krebs; alle ore 16:00 venne inviato un ufficiale con un documento scritto firmato dal generale Krebs e da Bormann che rifiutava le richieste sovietiche. Nel frattempo il maresciallo \u017dukov aveva ordinato la immediata ripresa delle operazioni e, quindi, dalle ore 18:30 del 1\u00ba maggio l'artiglieria apr\u00ec il fuoco in tutti i settori. Le operazioni nell'area di Berlino ripresero: la 3\u00aa Armata d'assalto e la 2\u00aa Armata corazzata della Guardia, provenienti da nord, entrarono in collegamento nel Tiergarten e nel giardino zoologico con i reparti dell'8\u00aa Armata della Guardia e della 1\u00aa Armata corazzata della Guardia che salivano da sud; la 3\u00aa Armata della Guardia del generale Rybalko, 1\u00b0 Fronte Ucraino, rastrell\u00f2 completamente Wilmersdorf e Halensee, mentre finalmente i carri armati e la fanteria della 4\u00aa Armata corazzata della Guardia superarono la resistenza nell'isola di Wannsee. I combattimenti dentro Berlino furono accaniti e sanguinosi fino all'ultimo: le unit\u00e0 tedesche e i volontari stranieri accerchiati si battevano disperatamente, mentre i soldati sovietici avanzavano prudentemente, impiegando soprattutto la potenza di fuoco dei cannoni e dell'artiglieria per cercare di evitare nuove perdite inutili in questa fase finale della guerra.\nTentativi di sortita.\nIl fallimento delle trattative convinse Goebbels che non ci fosse pi\u00f9 alcuna via d'uscita; egli e sua moglie Magda, quindi, decisero di suicidarsi e la sera del 1\u00ba maggio si avvelenarono; in precedenza avevano ucciso con il veleno anche i loro sei figli. I generali Krebs e Burgsdorf e il capitano Franz Sch\u00e4dle presero la stessa decisione e si suicidarono a loro volta, mentre nel bunker della Cancelleria si organizzava una disperata sortita per sfuggire ai russi. I generali Krukenberg e Ziegler erano stati richiamati da Martin Bormann e dal generale Mohnke per partecipare alla sortita e furono radunati rapidamente alcune centinaia di SS, soldati della Wehrmacht e civili; vennero organizzate varie squadre che partirono separatamente dalle ore 23:00.\nIl tentativo principale, effettuato a mezzanotte attraverso il ponte di Weidendammer sulla Sprea, con l'appoggio del Tiger II del sergente Diers e di un cannone d'assalto, venne rapidamente contrastato dai soldati sovietici sulla Ziegelstra\u00dfe e termin\u00f2 in un disastro. Dopo tre tentativi falliti di sfondamento, il gruppo si disperse: il carro Tiger fu distrutto, Martin Bormann e Ludwig Stumpfegger rimasero uccisi. Il gruppo guidato dal generale Mohnke con le segretarie di Hitler super\u00f2 la Sprea su una passerella e in un primo tempo riusc\u00ec a proseguire, mentre il gruppo del generale Krukenberg con i superstiti della SS \"Nordland\", comprese le SS francesi, venne respinto, dovette tornare indietro e in pratica si dissolse; la maggior parte, compreso il generale Krukenberg, furono catturati o uccisi. Il 2 maggio anche il gruppo del generale Mohnke, che comprendeva, oltre le segretarie, anche Hans Baur, Otto G\u00fcnsche e Johann Rattenhuber, venne bloccato vicino alla Sch\u00f6nhauser Allee; gli uomini vennero tutti presi prigionieri, mentre le segretarie riuscirono ad allontanarsi e raggiunsero avventurosamente l'Elba.\nL'alto comando sovietico si allarm\u00f2 per questi ripetuti tentativi di sfuggire all'accerchiamento e unit\u00e0 corazzate della 2\u00aa Armata della Guardia del generale Bogdanov e della 3\u00aa Armata d'assalto vennero messe in allarme per inseguire i fuggiaschi e respingere nuovi tentativi. Questi sbarramenti impedirono la sortita delle truppe guidate dal generale Barenfanger, che quindi decise di suicidarsi insieme alla moglie. La sortita pi\u00f9 grande venne effettuata a partire dal 2 maggio dal Tiergarten dai superstiti della Panzer-Division Muncheberg e della 18. Panzergrenadier-Division che si diressero verso il ponte sull'Havel di Charlottenburger Br\u00fccke, ancora in possesso dei giovani della \"Hitlerjugend\"; sotto i colpi del 125\u00ba Corpo fucilieri sovietico, i tedeschi subirono gravi perdite, ma alla fine riuscirono a passare in direzione di Staaken; tuttavia, inseguiti e accerchiati, in gran parte furono annientati entro il 5 maggio; i sovietici controllarono accuratamente i cadaveri all'interno dei mezzi blindati distrutti, alla ricerca di eventuali corpi dei principali capi nazisti.\nResa finale.\nNel frattempo la battaglia di Berlino era ufficialmente gi\u00e0 finita; la sera del 1\u00ba maggio il generale Weidling, nel suo posto di comando alla Bendlerstrasse, aveva deciso, dopo aver consultato i suoi ufficiali, di arrendersi con la guarnigione della capitale. Un messaggio radio venne inviato alle unit\u00e0 sovietiche del 28\u00ba Corpo fucilieri della Guardia dell'8\u00aa Armata della Guardia alle ore 0:40 del 2 maggio in cui veniva richiesto un cessate il fuoco; il generale \u010cujkov venne avvertito e si concord\u00f2 un incontro al ponte Potsdamer, che ebbe luogo con la partecipazione del colonnello tedesco Dufving e dei colonnelli sovietici Semcenko e Matusov. Il generale \u010cujkov accett\u00f2 la resa della guarnigione di Berlino e, dopo un messaggio del ministero della propaganda del Reich che comunicava che Goebbels era morto, il generale Helmuth Weidling in persona alle ore 6:00 del 2 maggio attravers\u00f2 le linee e si consegn\u00f2 ai sovietici.\nIl generale \u010cujkov, dopo aver informato il maresciallo \u017dukov degli ultimi avvenimenti, prima incontr\u00f2 una delegazione del ministero della propaganda che lo inform\u00f2 del suicidio di Goebbels e del generale Krebs e della probabile morte di Bormann, quindi ebbe un colloquio diretto con il generale Weidling con la partecipazione del generale Sokolovskij, inviato dal comando del 1\u00b0 Fronte Bielorusso. Dopo qualche discussione, il generale Weidling accett\u00f2 di firmare un documento indirizzato alle truppe tedesche in cui si ordinava il cessate il fuoco e la resa della guarnigione. Si effettu\u00f2 anche una registrazione audio, letta personalmente dal generale Weidling, del documento di resa, che venne subito diffusa con gli altoparlanti per le vie di Berlino.\nLa Cancelleria del Reich, parzialmente in rovina e ormai praticamente abbandonata, venne raggiunta e occupata il mattino del 2 maggio, mentre erano in corso le trattative finali, dai soldati del 1050\u00ba Reggimento fucilieri del tenente colonnello Gumerov, appartenente alla 301\u00aa Divisione del generale Vladimir Antonov, dipendente dalla 5\u00aa Armata d'assalto. Vennero catturate numerose insegne e simboli della Germania nazista, mentre nel giardino i sovietici trovarono i resti bruciati di Goebbels e di sua moglie e l'ingresso del bunker di Hitler; il colonnello Sevtsov assunse il controllo di tutta l'area con le truppe della divisione del generale Antonov.\nNei giorni seguenti fu il tenente colonnello Ivan Klimenko, comandante della sezione dello SMER\u0160 del 79\u00ba Corpo fucilieri della 3\u00aa Armata d'assalto, che invidu\u00f2 il luogo della sepoltura dei resti carbonizzati di Hitler ed Eva Braun e fece riesumare i corpi, che poi furono sottoposti ad autopsia l'8 maggio. Anche se i risultati dell'indagine e le testimonianze raccolte confermavano l'identificazione dei corpi, per molto tempo ancora sarebbero continuate le ricerche e i dubbi sulla fine effettiva di Hitler.\nDentro Berlino il fuoco cess\u00f2 effettivamente alle ore 18:00 del 2 maggio 1945; dalle cantine e dai rifugi uscirono le truppe tedesche ancora presenti, che si incolonnarono demoralizzate verso i centri di raccolta per i prigionieri di guerra; nelle vie e nelle piazze della citt\u00e0 in rovina si ammassarono i soldati sovietici che festeggiarono con entusiamo la vittoria finale e la probabile fine della guerra. I carri armati della 2\u00aa Armata carri della Guardia si incontrarono davanti alla porta di Brandeburgo con i mezzi corazzati dell'11\u00ba Corpo carri. Le truppe delle varie armate si frammischiarono e fraternizzarono; ci furono balli, canti, urla di gioia, grandi bevute di alcolici; gli equipaggi dei carri armati uscirono dai loro mezzi e si unirono al festeggiamento generale.\nViolenze sui civili e saccheggi.\nLa battaglia di Berlino venne combattuta in una vasta area urbanizzata abitata ancora da quasi tre milioni di civili che vissero le ultime settimane della guerra in una situazione deplorevole; la maggior parte delle persone, in grande maggioranza donne e vecchi, rimase in cantine, rifugi sotterranei o gallerie della metropolitana, senza acqua e luce e con gravi difficolt\u00e0 di approvvigionamento. Oltre ai pericoli dei combattimenti in superficie con armi pesanti, i civili si trovarono esposti alle violenze e alle brutalit\u00e0 delle truppe sovietiche. Inoltre percorrevano le strade in rovina anche unit\u00e0 irregolari tedesche del progetto \"Wehrwolf\", impegnate ad organizzare una sorta di guerriglia urbana contro i reparti dell'Armata Rossa, e le cosiddette \"corti marziali itineranti\", che si incaricavano durante la battaglia di identificare, catturare e impiccare sommariamente i presunti disertori tra i soldati della guarnigione di Berlino. I civili vissero in una atmosfera di terrore e rassegnazione.\nI soldati sovietici gi\u00e0 nell'inverno 1945 si erano abbandonati a violenze e devastazioni appena arrivati sul suolo tedesco. Desiderosi di vendicare l'enorme numero di morti civili e distruzioni subite a causa della lunga e devastante occupazione tedesca ed esacerbati dalle continue perdite, i soldati dell'Armata Rossa, sollecitati inoltre dalla propaganda a dimostrarsi spietati con il nemico, si erano vendicati sanguinosamente. Stalin e la dirigenza sovietica erano intervenuti per ridurre le violenze, preoccupati per le conseguenze di queste atrocit\u00e0. I civili berlinesi erano informati delle atrocit\u00e0 sovietiche e temevano una ripetizione in massa delle violenze nella capitale; correvano voci lugubri e molti progettavano di suicidarsi. L'arrivo a Berlino delle formazioni sovietiche di prima linea in generale non comport\u00f2 gravi violenze ed abusi nei confronti dei civili berlinesi, ma effettivamente la seconda ondata di truppe e le unit\u00e0 di retroguardia invece scatenarono per alcuni giorni un violento saccheggio; le violenze e gli stupri delle donne tedesche furono molto numerosi. Dopo pochi giorni, i capi sovietici assunsero tutti i poteri militari e civili e cercarono di mettere ordine e arrestare i saccheggi e le violenze; gli episodi di brutalit\u00e0 quindi gradualmente si ridussero, vennero organizzate nuove amministrazioni con collaboratori o comunisti tedeschi; la popolazione, che in generale si dimostr\u00f2 rassegnata e disciplinata, fu messa al lavoro per sgombrare le macerie e ripristinare i servizi.\nLa tragedia delle atrocit\u00e0 subite dai civili tedeschi a Berlino e in particolare le violenze subite dalle donne e dalle ragazze \u00e8 stato argomento di accese polemiche sia a livello di autorit\u00e0 politiche nel periodo della Guerra fredda sia nel quadro dell'analisi storiografica degli eventi. Mentre in generale negli autori sovietici e russi il problema \u00e8 minimizzato o del tutto trascurato, in alcuni autori occidentali, come Cornelius Ryan e Antony Beevor, questi tragici fatti sono ampiamente riportati e descritti.\nUltime battaglie.\nMentre era in corso la battaglia nell'area di Berlino, molti violenti combattimenti si erano svolti anche in altri settori del fronte tra formazioni tedesche impegnate in deboli contrattacchi o alla disperata ricerca di vie di salvezza verso ovest e le armate sovietiche schierate dallo \"Stavka\" per proteggere il raggruppamento principale in combattimento nella capitale tedesca e distruggere le forze nemiche accerchiate. A partire dal 26 aprile il generale Wenck, energicamente sollecitato dal feldmaresciallo Keitel, aveva dato inizio alla sua manovra con la 12. Armata in direzione est, apparentemente per salvare Berlino. La 12. Armata, costituita da quattro deboli corpi d'armata con alcune divisioni di riserva appena costituite con giovani reclute entusiaste ma scarsamente equipaggiate, aveva sorpreso la 13\u00aa Armata sovietica ed era avanzata rapidamente fino a giungere il 27 aprile a Beelitz, 25 chilometri dalla capitale.\nNello stesso momento i resti della 9. Armata del generale Theodor Busse stavano disperatemente cercando di ripiegare verso ovest; il generale aveva concentrato i pochi mezzi corazzati rimasti della 21. Panzer-Division e della Panzer-Division \"Kurmark\" e la notte del 26 aprile aveva dato inizio alla sortita in direzione di Halbe e Barut, ottenendo inizialmente notevoli successi. I marescialli \u017dukov e Konev intervennero per controllare la situazione e richiedere l'accerchiamento intorno alla 9. Armata; il 1\u00b0 Fronte Bielorusso concentr\u00f2 a nord la 3\u00aa Armata, la 69\u00aa Armata e la 33\u00aa Armata, mentre il maresciallo Konev fece intervenire una parte della 28\u00aa Armata e della 13\u00aa Armata e il grosso della 3\u00aa Armata della Guardia; inoltre vennero impiegate in massa le forze aeree sovietiche da appoggio tattico; dopo combattimenti violentissimi, le truppe del generale Busse furono di nuovo accerchiate intorno a Halbe.\nIl 28 e 29 aprile il maresciallo Konev dovette intervenire anche per fermare la minacciosa avanzata della 12. Armata del generale Wenck nel settore di Beelitz-Treuenbritzen; prima il 6\u00ba Corpo meccanizzato della Guardia e poi anche il 5\u00ba Corpo meccanizzato della Guardia, appartenenti alla 4\u00aa Armata corazzata della Guardia del generale Lelju\u0161enko, che contemporaneamente era anche in azione con parte delle sue forze nell'area di Berlino, dovettero affrontare le divisioni del generale Wenck. La situazione dei sovietici divenne difficile e furono fatte entrare in azioni riserve di carri armati pesanti.\nLa 12. Armata venne fermata a Beelitz, ma alcune unit\u00e0 di avanguardia proseguirono fino a Potsdam, dove riuscirono a stabilire un precario collegamento con la guarnigione del generale Reymann.\nA nord di Berlino l'attesa controffensiva del generale Steiner non ebbe mai inizio; al contrario, il generale ingann\u00f2 il feldmaresciallo Keitel, che era accorso sul posto per accelerare le operazioni, rassicurandolo sulle sue intenzioni, mentre invece era deciso a ripiegare verso ovest per arrendersi alle forze anglo-americane; anche il generale von Manteuffel, comandante della 3. Panzerarmee, era in piena ritirata con tutte le sue forze superstiti verso ovest senza interessarsi della situazione di Berlino e senza obbedire agli ordini tassativi del feldmaresciallo Keitel. Durante un incontro diretto, il 28 aprile, i generali von Manteuffel e Heinrici si rifiutarono di obbedire alle disposizioni ultimative del feldmaresciallo e continuarono la ritirata.\nIl 1\u00ba maggio la battaglia nella sacca di Halbe ebbe una svolta decisiva; i resti della 9. Armata giunsero, dopo essere stati decimati dal fuoco dell'artiglieria sovietica e dagli attacchi dei cacciabombardieri, a due chilometri di distanza dalla 12. Armata. L'ultimo attacco venne sferrato nella tarda mattinata con in testa i soli due carri Tiger II rimasti del battaglione pesante SS 502; dopo aver subito perdite elevatissime di uomini e mezzi, i pochi, esausti superstiti dell'armata del generale Busse riuscirono a raggiungere la salvezza oltre le linee del generale Wenck, ma la maggior parte dei reparti accerchiati venne annientata nel corso di due giorni di violentissimi combattimenti. Le perdite totali della 9. Armata furono di circa 200.000 uomini, mentre solo 40.000 soldati si collegarono con le truppe della 12. Armata. Fino al 7 maggio il generale Wenck organizz\u00f2 con successo la ritirata delle sue forze, dei superstiti della 9. Armata e di numerose colonne di profughi civili verso l'Elba, con l'obiettivo di arrendersi agli americani; anche a nord il generale von Manteuffel ritir\u00f2 la sua armata verso ovest per arrendersi alle truppe britanniche. Il maresciallo Rokossovskij complet\u00f2 vittoriosamente la sua campagna lanciando la 2\u00aa Armata d'assalto, la 65\u00aa Armata e il 1\u00ba Corpo carri della Guardia verso la costa del Mar Baltico fino a Stralsunda, mentre la 70\u00aa, la 49\u00aa Armata e il 3\u00ba Corpo carri della Guardia sbaragliavano le deboli difese tedesche sulla linea Neustrelitz-F\u00fcrstenberg. Il 3 maggio le truppe della 70\u00aa Armata entrarono in collegamento a Wismar con le truppe del feldmaresciallo Montgomery e il giorno seguente altre armate fucilieri sovietiche, rinforzate con due corpi meccanizzati della Guardia, raggiunsero la linea di demarcazione sull'Elba.\nIl maresciallo Konev, mentre concludeva la distruzione della 9. Armata e respingeva gli attacchi della 12. Armata, aveva anche organizzato rapidamente lo sganciamento delle sue migliori forze corazzate dall'area di Berlino per lanciarle immediatamente, secondo il brusco ordine diretto di Stalin del 28 aprile, verso l'obiettivo finale di Praga. La citt\u00e0 era insorta, mentre il Gruppo d'armate Centro del feldmaresciallo Sch\u00f6rner stava cercando di organizzare un'ultima resistenza. Si tratt\u00f2 di una nuova corsa per anticipare gli americani e raggiungere gli obiettivi politici di Stalin; il 6 maggio le armate corazzate della Guardia del maresciallo Konev, dopo un rapidissimo raggruppamento, ripartirono all'offensiva verso sud e sud-est, in collaborazione con le truppe del generale Andrej Er\u00ebmenko e del maresciallo Rodion Malinovskij, che avanzavano da est e da sud. Venne respinta la proposta di collaborazione presentata dal generale Bradley. Le colonne corazzate del generale Rybalko e del generale Lelju\u0161enko entrarono prima a Dresda e poi a Praga, che venne liberata il 9 maggio 1945.\nDue giorni prima, il 7 maggio, dopo gli ultimi tentativi falliti dell'ammiraglio D\u00f6nitz di dividere la coalizione avversaria e arrendersi solo agli alleati occidentali, il Terzo Reich aveva ufficialmente cessato la resistenza, firmando un primo documento di resa a Reims di fronte al generale Eisenhower. Un secondo documento di resa venne firmato la notte del 8 maggio dal feldmresciallo Keitel a Berlino di fronte al maresciallo \u017dukov, come espressamente richiesto da Stalin, che in questo modo volle evidenziare simbolicamente il ruolo decisivo svolto dall'unione Sovietica nella seconda guerra mondiale in Europa.\nBilancio e conclusione.\nL'operazione offensiva di Berlino, come venne denominata ufficialmente dall'alto comando sovietico la battaglia finale condotta dal 1\u00b0 Fronte Bielorusso, dal 1\u00b0 Fronte Ucraino e dal 2\u00b0 Fronte Bielorusso, si concluse quindi in 17 giorni con la quasi totale distruzione del raggruppamento tedesco sulla linea dell'Oder-Neisse, con la conquista della capitale nemica e la morte del capo della Germania nazista. L'offensiva, nonostante una preparazione affrettata e la necessit\u00e0 di estesi riposizionamenti di truppe, ebbe successo e venne completata praticamente entro i termini di tempo previsti inizialmente. Si dimostr\u00f2 tuttavia molto pi\u00f9 difficile del previsto; in particolare, la battaglia iniziale di sfondamento del 1\u00b0 Fronte Bielorusso fu prolungata e sanguinosa per i reparti impegnati. Il maresciallo \u017dukov divenne, come da lui sempre desiderato, il conquistatore di Berlino, ma la battaglia non fu una pagina felice della sua carriera; il maresciallo comp\u00ec numerosi errori tattici per eccesso di precipitazione e per insufficiente valutazione delle difficolt\u00e0 tecniche e della forza dell'avversario. La sua azione di comando \u00e8 stata fortemente criticata da alcuni suoi colleghi e anche dagli storici militari. Anche la fase della battaglia urbana dentro la citt\u00e0 di Berlino mise in evidenza alcune carenze delle truppe sovietiche e della preparazione degli ufficiali in comando; dopo la guerra lo stato maggiore dell'Armata Rossa avrebbe analizzato dettagliatamente l'operazione Berlino e avrebbe apportato notevoli variazioni alle disposizioni tattiche e all'organizzazione delle sue armate, accrescendo le capacit\u00e0 di collaborazione tra mezzi corazzati e unit\u00e0 di fanteria.\nA causa delle carenze tattiche dei reparti e degli errori di esecuzione, oltre che per le capacit\u00e0 di resistenza del nemico, la battaglia di Berlino si trasform\u00f2 quindi in una delle campagne di guerra pi\u00f9 difficili combattute dall'Armata Rossa e le perdite furono straordinariamente elevate: secondo le fonti ufficiali, i tre fronti combattenti ebbero 78.291 morti e 274.184 feriti, a cui vanno aggiunti i 2.825 morti e 6.067 feriti tra le truppe polacche che combatterono insieme ai sovietici. Il 1\u00b0 Fronte Bielorusso perse 179.490 soldati, il 1\u00b0 Fronte Ucraino 113.825 e il 2\u00b0 Fronte Bielorusso 59.110. Le perdite di materiale furono ugualmente molto rilevanti: furono totalmente distrutti 1.997 carri armati e cannoni semoventi, 2.108 cannoni e 917 aerei; le unit\u00e0 maggiormente impegnate negli scontri subirono perdite particolarmente pesanti; la 1\u00aa Armata corazzata del generale Katukov, che combatt\u00e9 fin dal primo giorno sulle alture di Seelow e termin\u00f2 la battaglia al Tiergarten di Berlino, perse 431 carri armati sui 709 disponibili, dei quali 104 furono distrutti nei combattimenti urbani in gran parte a distanza ravvicinata, mentre la 2\u00aa Armata corazzata della Guardia del generale Bogdanov, che arriv\u00f2 fino alla Porta di Brandeburgo, perse 209 mezzi corazzati sui 667 iniziali. Il 1\u00b0 Fronte Ucraino del maresciallo Konev, che condusse operazioni pi\u00f9 manovrate su ampi spazi di territorio tedesco, perse circa 800 mezzi corazzati.\nAl termine delle operazioni il raggruppamento tedesco sulla linea dell'Oder-Neisse e le riserve impegnate durante la battaglia dal comando tedesco vennero in gran parte accerchiate e distrutte; solo una parte dell'armata del generale von Manteuffel e gli esigui resti della 9. Armata e della 12. Armata riuscirono a raggiungere le linee anglo-americane. Secondo i dati ufficiali sovietici, i tedeschi avrebbero avuto complessivamente 458.080 morti e feriti, mentre sarebbero stati catturati quasi 480.000 prigionieri; inoltre sarebbero stati distrutti oltre 4.000 mezzi corazzati e quasi 5.000 aerei. Questi dati sembrano troppo elevati e non corrispondenti agli effettivi reali dell'esercito tedesco sul fronte orientale; altri autori, pur confermando i dati delle perdite umane, affermano che il maresciallo \u017dukov avrebbe catturato circa 100.000 prigionieri e il maresciallo Konev circa 34.000 e segnalano che i tedeschi avrebbero perso circa 1.500 carri armati e cannoni d'assalto. Le perdite civili tedesche sono difficilmente calcolabili; lo storico John Erickson riporta la cifra di 100.000 civili morti durante la battaglia.\nDal punto di vista dell'analisi storiografica della battaglia finale di Berlino, l'interpretazione dei fatti da parte degli specialisti \u00e8 stata ampiamente discordante; alcuni storici occidentali hanno sminuito l'importanza di quest'ultima battaglia, descrivendo i difensori tedeschi come forze raccogliticce e demoralizzate costituite principalmente da rassegnati \"Volksturm\" e giovanissimi della \"Hitlerjugend\"; in qualche caso, come lo storico tedesco Erich Kuby, si \u00e8 arrivati a scrivere che in pratica a Berlino non ci sarebbe stata una vera battaglia, che i soldati sovietici combatterono prudentemente per evitare perdite e che anche i tedeschi spesso cedettero facilmente le loro posizioni. In altri casi, invece, come lo storico John Keegan o la memorialistica sovietica e tedesca, si \u00e8 scritto di uno scontro ancor pi\u00f9 violento della battaglia di Stalingrado o di quella di Budapest e di caparbia resistenza finale del nazismo, descrivendo la disperata ed esaltata resistenza dei reparti di SS fanatiche, dei volontari nazisti europei, degli ultimi combattenti di Hitler contro l'inesorabile avanzata dei soldati sovietici, in un ambiente allucinante caratterizzato da morte, distruzione, linciaggi, saccheggi, stupri di massa, suicidi, esecuzioni sommarie e corti marziali itineranti.\nDal punto di vista geopolitico complessivo, la battaglia di Berlino ebbe sicuramente una importanza decisiva per l'organizzazione territoriale europea del dopoguerra e per gli sviluppi iniziali della Guerra fredda. Con la prestigiosa vittoria sovietica e la conquista della capitale nemica, Stalin pot\u00e9 far valere la sua posizione nelle trattative con gli alleati occidentali sull'assetto futuro della Germania e ottenere la conferma dell'area di occupazione del territorio tedesco gi\u00e0 prevista negli incontri precedenti tra i capi alleati. Le truppe dell'Armata Rossa, entrate vittoriose a Berlino e nel territorio tedesco orientale, avrebbero garantito per oltre quarant'anni la posizione di potere dell'Unione Sovietica nel cuore dell'Europa."}
{"id": "76673", "revid": "1632387", "url": "https://it.wikipedia.org/wiki?curid=76673", "title": "VIII secolo a.C.", "text": "Personaggi significativi.\nRomolo, fondatore di Roma."}
{"id": "76674", "revid": "104485", "url": "https://it.wikipedia.org/wiki?curid=76674", "title": "IX secolo a.C.", "text": ""}
{"id": "76675", "revid": "1305772", "url": "https://it.wikipedia.org/wiki?curid=76675", "title": "Rotore", "text": "Rotore \u00e8 un termine che assume vari significati, a seconda del contesto:"}
{"id": "76690", "revid": "365417", "url": "https://it.wikipedia.org/wiki?curid=76690", "title": "X secolo a.C.", "text": ""}
{"id": "76691", "revid": "599013", "url": "https://it.wikipedia.org/wiki?curid=76691", "title": "Circuito digitale", "text": "Un circuito digitale, nell'elettronica digitale, \u00e8 un circuito elettronico il cui funzionamento \u00e8 basato su un numero finito di livelli di tensione elettrica. \nQuesta tipologia di circuiti si contrappone a quella del circuito analogico la quale, per definizione, \u00e8 basata su un numero infinito di livelli di tensione.\nStoria.\nNel 1985 il costruttore Philips introdusse due nuove famiglie logiche in tecnologia CMOS, la prima, denominata HC, aveva caratteristiche nuove, la soglia del livello di commutazione era posta a met\u00e0 tensione di alimentazione, la quale poteva spaziare in un range relativamente ampio (2-6 volt). La seconda famiglia denominata HCT, si proponeva come sostitutiva diretta della TTL, avendo a suo vantaggio un consumo di corrente estremamente minore, mantenendo la soglia di commutazione e la tensione di alimentazione (VCC), identici alla TTL.\nQuesta tecnologia \u00e8 stata fortemente incentivata dalla produzione di componenti integrati in grado di svolgere le pi\u00f9 disparate funzioni, sebbene sia possibile realizzare lo stesso circuito anche impiegando componenti discreti (come ad esempio i transistor).\nLivelli logici.\nNella maggior parte dei casi sono presenti solamente due livelli di tensioni identificati con l'uno o con lo zero della logica binaria (o booleana). I due livelli di tensione usati nei circuiti digitali rappresentano i numeri binari 0 e 1, detti \"livelli logici\".\nGeneralmente si associa il livello basso (rappresentato solitamente con la lettera L, da low) allo 0 e il livello alto (rappresentato solitamente con la lettera H, da high) all'1, anche se \u00e8 possibile utilizzare la rappresentazione opposta.\n\u00c8 usuale permettere una certa tolleranza nella tensione utilizzata; per esempio una tensione tra 0 e 2 volt pu\u00f2 rappresentare lo 0 logico, mentre una tensione fra 3 e 5 volt pu\u00f2 rappresentare l'1 logico. Una tensione tra 2 e 3 volt sarebbe quindi non valida e potrebbe esistere soltanto in condizioni di errore oppure durante una transizione di livello logico che non avviene mai in modo istantaneo.\nEsempi di tensioni relative ai livelli logici, nelle due pi\u00f9 comuni famiglie logiche di circuiti integrati:\nNota: VCC = tensione di alimentazione.\nConfrontando le tensioni di alimentazione di queste due famiglie di circuiti integrati logici, \u00e8 evidente il maggiore range di tensione in cui pu\u00f2 lavorare la famiglia CMOS rispetto alla TTL. Quest'ultima ha un range molto ristretto di alimentazione, tuttavia permette velocit\u00e0 operative maggiori, anche se a scapito di un maggior consumo di corrente; velocit\u00e0 ancora maggiori si possono ottenere con la tecnologia ECL (emitter-coupled logic), la quale con tempi di commutazione prossimi ad 1 nS richiede correnti ancora maggiori. Le varie famiglie CMOS succedutesi nel tempo presentate dai vari costruttori, hanno comunque avuto significativi miglioramenti in velocit\u00e0: dagli 80 nS della prima, la 4000B in tecnologia metal gate, ai 3 nS della ACL (Advance CMOS Logic), sempre con circa 2 nanowatt di dissipazione per porta.\nL'elaborazione di segnali digitali.\nL'elaborazione dei segnali viene realizzata seguendo le regole dell'algebra di Boole.\nI blocchi elementari di elaborazione sono le porte logiche o \"gates\". Esse permettono di effettuare le operazioni base quali AND, OR, NOT e combinazioni di queste come NOR, XOR e XNOR. Combinando tra loro pi\u00f9 porte logiche si realizzano circuiti logici pi\u00f9 complessi, quali per esempio i flip-flop, circuiti in grado di memorizzare informazioni elementari, e in generale reti logiche variamente complesse.\nLogica combinatoria e sequenziale.\nIn generale i circuiti digitali possono implementare sia una logica combinatoria sia una logica sequenziale.\nTecnologie differenziate.\nFacendo riferimento al chip singolo, ricavato dal wafer di silicio, precise leggi fisiche impediscono di ottenere il dispositivo ideale, avente massima velocit\u00e0 di commutazione e minimo consumo, caratteristiche opposte tra loro. Pertanto la ricerca prosegue in due direzioni: in una si cerca di ottenere la massima velocit\u00e0 accettandone il maggior consumo di corrente, nell'altra si d\u00e0 la priorit\u00e0 all'ottenimento del minor consumo possibile pur a scapito della velocit\u00e0. La ragione di queste opposte direzioni di ricerca sta nella richiesta del mercato. Esempi d'impiego estremo delle due tipologie sono i sistemi d'arma, dove prioritario \u00e8 la velocit\u00e0, e apparecchiature satellitari e dispositivi portatili, dove prioritario invece \u00e8 ottenere il minor consumo possibile.\nSempre prioritaria \u00e8 anche la corsa alla riduzione dell'area di silicio occupata dal dispositivo, attraverso l'aumento della cosiddetta scala di integrazione, in quanto impatta proporzionalmente sul costo di produzione del circuito integrato. Per questo motivo i produttori di chip investono grandi somme di denaro per lo sviluppo di submicrometriche che permettono di integrare su un singolo dispositivo interi sistemi digitali (cellulari, computer, sistemi di guida etc).\nLe differenti e numerose tecnologie susseguitesi nel tempo, sono state denominate \"famiglie\", la prima \u00e8 stata la RTL (Resistor-transistor logic), seguita dalla DTL (Diode-transistor logic), andata in obsolescenza anch'essa con l'avvento della TTL (Transistor-transistor logic). Facevano parte di questa famiglia i chip impiegati nelle CPU dei computer prima dell'avvento del microprocessore. Attualmente \u00e8 presente sul mercato nella versione veloce e in quella a basso consumo. La famiglia CMOS \u00e8 quella che permette di ottenere la pi\u00f9 alta densit\u00e0 di transistor per millimetro quadrato in quanto ha componenti di dimensione di 65 nanometri.\nSui chip pi\u00f9 complessi si riescono a integrare diversi milioni di \"gates\" equivalenti dove un \"gate\" \u00e8 la cella digitale elementare NAND2."}
{"id": "76696", "revid": "767487", "url": "https://it.wikipedia.org/wiki?curid=76696", "title": "Anni 560 a.C.", "text": ""}
{"id": "76704", "revid": "767487", "url": "https://it.wikipedia.org/wiki?curid=76704", "title": "Anni 570 a.C.", "text": ""}
{"id": "76706", "revid": "1543377", "url": "https://it.wikipedia.org/wiki?curid=76706", "title": "Lotfi Zadeh", "text": "\u00c8 noto soprattutto per i suoi lavori che segnano la nascita della teoria degli insiemi fuzzy nel 1965 (nota in italiano anche come teoria degli \"insiemi sfocati\") e la teoria della logica fuzzy nel 1973.\nNato da padre giornalista iraniano di origine azerbaigiana (di Ardabil) e da madre ebrea russa, cresce in Iran e studia a Teheran, prima al Liceo Alborz quindi alla Universit\u00e0 di Teheran. Nel 1944 si trasferisce negli Stati Uniti. Alla Columbia University, nel 1952, insieme a John R. Ragazzini, di cui era allievo, \u00e8 autore di studi pionieristici nell'analisi e nel trattamento dei segnali nel dominio del tempo discreto su quella che si sarebbe chiamata la Trasformata z, divenuta strumento di uso comune nell'elaborazione numerica dei segnali e nel controllo digitale. Dal 1959 ha insegnato all'Universit\u00e0 della California a Berkeley.\nAltri suoi studi successivi riguardano l'introduzione del Soft computing nel 1991, la computazione con le parole, la teoria computazionale della percezione e il linguaggio naturale precisato.\nBiografia.\nLotfi Zadeh, nome intero Lutfali Alasgarzada, fu un noto scienziato di origine azerbaigiana nato il 4 febbraio 1921 nel paesino di Novkhani della citt\u00e0 di Baku. Nacque in una famiglia colta, dal padre Rahim Alasgarzada (1898-1980), iraniano di origine azerbaigiana, e dalla madre Fanya Moiseyevna Koreman (1897-1974), pediatra di origini russo-ebraiche.\nDurante la Prima Guerra Mondiale il padre di Lutfi Zadeh, nato nella citt\u00e0 di Ardabil dell\u2019Iran, si \u00e8 trasfer\u00ec a Baku e intraprese un\u2019attivit\u00e0 commerciale. Parallelamente fece il corrispondente dell\u2019Iran in Azerbaigian. A Baku conobbe la sua futura moglie e la spos\u00f2 con il consenso dei genitori. Nel 1932 a seguito della decisione dell\u2019Unione Sovietica riguardo agli azerbaigiani con la cittadinanza iraniana, si trov\u00f2 costretto a scegliere se prendere la cittadinanza della Repubblica Socialista Sovietica Azera o ritornare in Iran. La famiglia degli Alasgarzada scelse di tornare in Iran. Questa decisione, presa quando Lutfi aveva solo 10 anni, gioc\u00f2 un\u2019importante ruolo nella futura formazione di Lotfi Zadeh. In Iran approfitt\u00f2 della possibilit\u00e0 di studiare in una scuola americana e dopo essersi laureato in ingegneria elettrica presso l\u2019Universit\u00e0 di Teheran, si trasfer\u00ec negli Stati Uniti per continuare gli studi presso l'Istituto di Tecnologia del Massachusetts. \nNel 1947, quando la sua famiglia lo raggiunse, egli lavorava gi\u00e0 alla Columbia University. Nel 1948 ottenne il master in ingegneria elettronica. Nel 1957 Lotfi Zadeh, con il consiglio di Norbert Wiener, considerato il padre della cibernetica, inizi\u00f2 a lavorare come professore all\u2019Universit\u00e0 della California, a Berkeley, dove ha continuato l'attivit\u00e0 fino alla fine della sua vita.\nLa morte.\nLotfi Zadeh \u00e8 morto all\u2019et\u00e0 di 96 anni il 6 settembre 2017 negli Stati Uniti. Poco prima della sua morte, il noto scienziato aveva chiesto di essere sepolto a Baku. La sua salma \u00e8 stata portata nella capitale azerbaigiana \u00e8 sepolta nel Vicolo delle sepolture onorarie. Lo stesso giorno si \u00e8 tenuta una cerimonia di commiato con lo scienziato nell\u2019Accademia Nazionale delle Scienze dell\u2019Azerbaigian. Alla cerimonia hanno partecipato il Presidente Ilham Aliyev, gli ufficiali dello Stato e del Governo e i personaggi importanti nell\u2019ambito della scienza e della cultura.\nLotfi Zadeh \u00e8 stato sposato con Fey, deceduta nel 2017. Hanno avuto due figli.\nLotfi Zadeh \u00e8 stato anche il Presidente Onorario delle associazioni della diaspora azera negli Stati Uniti.\nAttivit\u00e0 scientifica.\nLotfi Zadeh fu membro di numerose accademie, vincitore di moltissimi premi e medaglie. Dottore onorario di decine di organizzazioni statali e pubbliche, \u00e8 stato considerato uno degli studiosi pi\u00f9 citati al mondo. Solo nel periodo compreso tra il 1990 e il 2000, alle sue opere sono stati fatti pi\u00f9 di 36.000 riferimenti. Secondo Google Scholar, a partire da ottobre 2019, il lavoro di Zadeh \u00e8 stato citato circa 230.000 volte in opere accademiche.\nOggi, alla scienza mondiale sono note 6 importanti teorie di Lotfi Zadeh. Al momento, sono ampiamente utilizzati nella scienza e nell'industria. Ci\u00f2 che lo ha reso famoso nel mondo \u00e8 stata la sua teoria della \u201clogica fuzzy\u201d, considerata una rivoluzione nella scienza mondiale. Questa teoria ha dato una nuova espressione al concetto di insiemi binari, che sta alla base della matematica: \u201cgli insiemi fuzzy\u201d.\nQuesta teoria, utilizzata dalle principali aziende mondiali, \u00e8 stata sviluppata nel 1965. La teoria della logica Fuzzy, che non era stata accettata dalla comunit\u00e0 scientifica americana per esattamente 20 anni, \u00e8 stata finalmente accolta con grande interesse dagli scienziati giapponesi negli anni '80 e la sua applicazione ha permesso di guadagnare miliardi al paese orientale. Oggi, le aziende giapponesi come Mitsubishi, Toshiba, \u201cSony\u201d, Canon, Sanyo, Nissan, Honda hanno sviluppato fotocamere e videocamere, lavatrici, aspirapolvere basati su logica fuzzy. Sono ampiamente utilizzati nella produzione, gestione di automobili, treni , processi industriali. Quando nel 1989 Lotfi Zadeh ha ricevuto il Premio Honda, il pi\u00f9 alto riconoscimento assegnato agli scienziati giapponesi per il successo della teoria della logica fuzzy nell'industria, gli americani hanno iniziato a capire e ad apprezzare il valore di questa teoria.\nOggi, questa teoria adesso \u00e8 ampiamente utilizzata nella produzione da societ\u00e0 americane come: General Motors, General Electric, Motorola, Dupont, Kodak e altre. Il database dei brevetti degli Stati Uniti elenca oltre 33.000 brevetti e applicazioni con \"fuzzy\" nel titolo; \u00e8 davvero insolito che una cos\u00ec vasta gamma di innovazioni possa essere ricondotta cos\u00ec chiaramente al lavoro di un singolo ricercatore.\nOltre alla teoria della \u201clogica fuzzy\u201d, Lotfi Zadeh ha proposto cinque teorie scientifiche fondamentali: \" la teoria computazionale della percezione\", \"teoria dei sistemi\", \"teoria della computazione con le parole\", \"teoria di filtri ottimali\" e \"soft computing\".\nIl lavoro di Lotfi Zadeh, noto nella scienza come trasformazione Zeta, \u00e8 una teoria scientifica che ha gettato le basi per la creazione di sistemi di controllo, informazione e comunicazione discreti e digitali. Le sue popolari teorie sullo spazio, il controllo e l'osservazione dei sistemi dinamici costituiscono la base della moderna scienza del controllo. La NASA studia, progetta e implementa sistemi di controllo basati su queste teorie.\nNel 2016, scienziati giapponesi hanno sviluppato il primo robot con intelligenza artificiale basato sulla teoria di Lotfi Zadeh.\nPremi e riconoscimenti.\nNel 1973 Lotfi Zadeh ha ricevuto il prestigioso Premio per l'educazione degli ingegneri elettronici ed elettrici. Il professor Zadeh ha seguito pi\u00f9 di 50 studenti di dottorato, molti dei quali sono diventati leader in molte aree dell'ingegneria, della gestione e delle scienze dell'informazione.\nIn riconoscimento delle sue ricerche, Lotfi Zadeh ha ricevuto numerosi premi nazionali e internazionali. Queste includono l\u2019elezione come membro dell'Accademia Nazionale di Ingegneria degli Stati Uniti; Membro straniero dell'Accademia delle Scienze, finlandese, polacca, coreana, bulgara e dell'Azerbaigian.\nLotfi Zadeh \u00e8 stato inserito nella Silicon Valley Engineering Hall of Fame, nell'Heinz Nixdorf MuseumsForum Wall of Fame e nella AI Hall of Fame.\nNel 2013, durante la cerimonia di premiazione, il professor Lutfi Zadeh ha ricevuto il premio \"Frontiere della conoscenza\" della Fondazione BBVA ed \u00e8 stato premiato con 400.000 euro dalla Fondazione nella categoria di \u201cTecnologie di Informazione e Comunicazione\u201d."}
{"id": "76711", "revid": "104458", "url": "https://it.wikipedia.org/wiki?curid=76711", "title": "Aksel Lund Svindal", "text": "Sciatore polivalente, \u00e8 stato l'atleta di punta della nazionale norvegese degli anni 2000 e 2010. Tra i suoi successi vanta due titoli olimpici (nel supergigante a e nella discesa libera a ), cinque iridati (nella discesa libera e nello slalom gigante a \u00c5re 2007, nella supercombinata a Val-d'Is\u00e8re 2009, nella supercombinata a Garmisch-Partenkirchen 2011 e nella discesa libera a Schladming 2013) e uno iridato juniores, due Coppe del Mondo generali e nove di specialit\u00e0 (due di discesa libera, cinque di supergigante, una di slalom gigante e una di combinata).\nHa vinto gare di Coppa del Mondo in quattro delle cinque specialit\u00e0 dello sci alpino: discesa libera, supergigante, slalom gigante e supercombinata; inoltre ai XXII Giochi olimpici invernali di \u00e8 stato portabandiera della Norvegia durante la cerimonia di apertura.\nBiografia.\nStagioni 1999-2004.\nSvindal, originario di Kjeller e attivo in gare FIS dal dicembre 1998, ha esordito in Coppa Europa il 28 novembre 2000 a Levi, chiudendo 43\u00ba in slalom gigante, e in Coppa del Mondo il 28 ottobre 2001 a S\u00f6lden nella medesima specialit\u00e0, senza qualificarsi per la seconda manche.\nAi Mondiali juniores del 2002 ha dato prova di essere uno sciatore polivalente, vincendo l'oro nella combinata, l'argento nel supergigante e il bronzo nella discesa libera e nello slalom speciale. Nella successiva stagione 2002-2003 ha ottenuto i primi risultati di rilievo in Coppa Europa, tra i quali il primo podio il 28 novembre a Levi, in slalom gigante (2\u00ba), e la prima vittoria l'11 dicembre a San Vigilio, in uno slalom gigante nella formula KO; a fine stagione \u00e8 risultato vincitore della classifica di slalom speciale e 3\u00ba nella classifica generale del circuito continentale. Nello stesso anno in Coppa del Mondo ha conquistato il primo podio, il 26 gennaio arrivando secondo nella combinata di Kitzb\u00fchel, e ha inoltre esordito ai campionati mondiali nella rassegna iridata di Sankt Moritz, classificandosi 22\u00ba nella discesa libera, 5\u00ba nello slalom gigante e non completando il supergigante.\nStagioni 2005-2006.\nNel 2005 ai Mondiali di Bormio/Santa Caterina Valfurva ha gareggiato in tutte le specialit\u00e0, vincendo la medaglia d'argento nella combinata e piazzandosi 7\u00ba nella discesa libera e nel supergigante, 6\u00ba nello slalom gigante e 12\u00ba nello slalom speciale. Il 27 novembre 2005 ha vinto la sua prima gara di Coppa del Mondo, il supergigante di Lake Louise in Canada.\nAnche ai XX Giochi olimpici invernali di ha preso parte a tutte le gare in programma, classificandosi 21\u00ba nella discesa libera, 5\u00ba nel supergigante e 6\u00ba nello slalom gigante e non concludendo le prove di slalom speciale e di combinata. Al termine della stagione in Coppa del Mondo si \u00e8 aggiudicato la Coppa del Mondo di supergigante e ha chiuso al secondo posto nella classifica generale dietro all'austriaco Benjamin Raich, iniziando un confronto che sarebbe proseguito negli anni successivi.\nStagioni 2007-2008.\nAi Mondiali di \u00c5re 2007 Svindal ha conquistato le medaglie d'oro nella discesa libera e nello slalom gigante, mentre si \u00e8 piazzato 13\u00ba nel supergigante, 5\u00ba nella supercombinata e non ha terminato lo slalom speciale. Ha inoltre vinto la Coppa del Mondo 2007 al termine di un serrato confronto finale con Raich, distanziandolo di tredici punti (minimo distacco mai registrato fino a quel momento con la modalit\u00e0 di punteggio introdotta nel 1992) e assicurandosi la vittoria al termine dell'ultima gara delle finali di Lenzerheide. Nella stessa stagione ha conquistato anche la Coppa del Mondo di slalom gigante e quella di combinata, assegnata dalla FIS per la prima volta.\nLa stagione 2007-2008 ha visto Svindal protagonista fino a novembre, con due vittorie nelle prime quattro gare. La stagione del norvegese, per\u00f2, \u00e8 stata compromessa da un infortunio sub\u00ecto durante le prove della discesa libera di Beaver Creek che lo ha costretto a una lunga interruzione, escludendolo dalla lotta per la vittoria finale in Coppa del Mondo.\nStagioni 2009-2010.\nNel 2008-2009 in Coppa del Mondo Svindal \u00e8 tornato al successo vincendo due gare consecutive sulla stessa pista sulla quale si era infortunato, la Birds of Prey: il 5 dicembre la discesa libera, il 6 il supergigante. Arrivato alle finali di \u00c5re in piena corsa per aggiudicarsi la vittoria finale, ha conquistato la vetta della classifica generale vincendo la discesa libera e giungendo secondo nel supergigante. La prova di slalom gigante lo ha visto per\u00f2 finire fuori dai primi quindici, ultima posizione valevole per i punti, mentre la contemporanea vittoria di Raich aveva riportato l'austriaco a soli due punti dall'atleta norvegese. L'ultima gara della stagione, lo slalom speciale, sembrava pi\u00f9 favorevole a Raich, specialista della disciplina, che partiva con il pettorale numero 1; il campione austriaco per\u00f2 ha inforcato nella prima manche consegnando la coppa di cristallo nelle mani di Svindal che cos\u00ec, il 14 marzo 2009, ha vinto la sua seconda Coppa del Mondo assoluta. La classifica finale indicava infatti 1009 punti per il norvegese e 1007 per l'austriaco: i due punti di margine hanno aggiornato il record del minimo distacco, gi\u00e0 detenuto dagli stessi Svindal e Raich. Nel 2009 Svindal, oltre alla vittoria generale, si \u00e8 anche aggiudicato la sua seconda Coppa del Mondo di supergigante, superando nell'ultima gara in testa alla classifica di specialit\u00e0 Hermann Maier. Nello stesso anno ai Mondiali di Val-d'Is\u00e8re ha conquistato prima la medaglia di bronzo, dietro allo svizzero Didier Cuche e all'italiano Peter Fill, nella prova di supergigante; poi, il 9 febbraio, quella d'oro nella supercombinata davanti al francese Julien Lizeroux e al croato Natko Zrn\u010di\u0107-Dim. Si \u00e8 inoltre classificato 11\u00ba nella discesa libera e 9\u00ba nello slalom gigante.\nConvocato per i XXI Giochi olimpici invernali di , in Canada, \u00e8 stato uno dei suoi massimi protagonisti. Dapprima ha vinto infatti la medaglia d'argento nella discesa libera vinta dallo svizzero Didier D\u00e9fago; quattro giorni dopo si \u00e8 laureato campione olimpico nel supergigante; infine \u00e8 giunto terzo nello slalom gigante vinto da Carlo Janka. Non \u00e8 andato a medaglia, tra le gare disputate, soltanto nella supercombinata, che non ha portato a termine.\nStagioni 2011-2012.\nNel 2011 ai Mondiali di Garmisch-Partenkirchen ha ottenuto il quarto oro iridato, salendo sul gradino pi\u00f9 alto del podio nella supercombinata; si \u00e8 inoltre piazzato 5\u00ba nella discesa libera, 4\u00ba nello slalom gigante e non ha concluso il supergigante. In Coppa del Mondo non \u00e8 riuscito a contendere la coppa di cristallo al croato Ivica Kosteli\u0107, che se l'\u00e8 aggiudicata con ampio margine, ma ha vinto una classica dello sci alpino: lo slalom gigante della Chuenisb\u00e4rgli ad Adelboden.\nNella stagione 2011-2012 si \u00e8 aggiudicato la sua terza Coppa del Mondo di supergigante e ha chiuso al terzo posto la classifica generale.\nStagioni 2013-2014.\nAi Mondiali di Schladming 2013 \u00e8 stato nuovamente uno dei protagonisti e ha vinto l'oro nella discesa libera e il bronzo nel supergigante, oltre a essersi classificato 4\u00ba nello slalom gigante e a non aver concluso la supercombinata. Nella stessa stagione in Coppa del Mondo si \u00e8 aggiudicato la sua quarta Coppa di supergigante, raggiungendo al secondo posto nella classifica di coppe di cristallo di questa specialit\u00e0 il campione elvetico Pirmin Zurbriggen, e la sua prima Coppa del Mondo di discesa libera; in classifica generale \u00e8 stato invece superato dall'austriaco Marcel Hirscher di oltre trecento punti. Svindal si \u00e8 tuttavia imposto in due classici supergiganti: sulla Saslong della Val Gardena e sulla Streifalm di Kitzb\u00fchel.\nAi XXII Giochi olimpici invernali di \u00e8 stato portabandiera della Norvegia durante la cerimonia di apertura e si \u00e8 classificato 4\u00ba nella discesa libera, 7\u00ba nel supergigante e 8\u00ba nella supercombinata. Ha chiuso inoltre la stagione di Coppa del Mondo vincendo nuovamente le Coppe di specialit\u00e0 di discesa libera e di supergigante, classificandosi ancora al secondo posto (sempre dietro a Hirscher) nella classifica generale ma imponendosi in due classiche piste della discesa libera: la Birds of Prey di Beaver Creek e la Stelvio di Bormio.\nStagioni 2015-2017.\nAll'inizio della stagione 2014-2015 ha sub\u00ecto un infortunio al tendine d'Achille che l'ha tenuto lontano dalle competizioni per la prima parte della stagione; \u00e8 tornato alle gare in occasione dei Mondiali di Vail/Beaver Creek 2015, dove \u00e8 stato 6\u00ba sia nella discesa libera sia nel supergigante. Nella stagione successiva, dopo aver ottenuto diversi piazzamenti di rilievo tra i quali le vittorie nelle discese libere di Beaver Creek, Val Gardena e Wengen, durante la discesa libera di Kitzb\u00fchel ha sub\u00ecto un ulteriore grave infortunio, mentre era al comando della classifica generale: la rottura del legamento crociato anteriore del ginocchio destro che lo ha costretto a terminare anzitempo la stagione, chiusa comunque da Svindal al 2\u00ba posto nella classifica di discesa libera (superato dall'italiano Fill di 26 punti) e al 3\u00ba in quella di supergigante.\nNel gennaio 2017 una seconda operazione al menisco della gamba destra, infortunatasi circa un anno prima, lo ha portato a disputare nella stagione 2016-2017 solamente le gare di dicembre in Val-d'Is\u00e8re e in Val Gardena, dove ha collezionato due secondi e un terzo posto: ci\u00f2 lo ha quindi precluso dalla partecipazione ai successivi Mondiali di Sankt Moritz 2017.\nStagioni 2018-2019.\nAi XXIII Giochi olimpici invernali di , sua ultima presenza olimpica, ha preso parte alla combinata senza per\u00f2 concludere la prova, mentre il 15 febbraio ha vinto la medaglia d'oro nella discesa libera, diventando il primo atleta norvegese ad ottenere il metallo pi\u00f9 prezioso in tale disciplina a cinque cerchi nonch\u00e9 il campione olimpico pi\u00f9 anziano nella storia dello sci alpino. Ha invece ottenuto un quinto posto nell'ultima gara disputata, il supergigante vinto dall'austriaco Matthias Mayer. Nella stessa stagione in Coppa del Mondo ha ottenuto 3 vittorie e 8 podi, classificandosi al terzo posto nella graduatoria generale, al secondo nella Coppa di discesa libera (70 punti dietro lo svizzero Beat Feuz) e nuovamente terzo in quella di supergigante.\nIl 19 gennaio 2019 ha preso per l'ultima volta il via a una gara di Coppa del Mondo, la discesa libera di Wengen chiusa da Svindal al 4\u00ba posto, e ai successivi Mondiali di \u00c5re 2019 ha vinto la medaglia d'argento nella discesa libera, ultima gara della sua carriera, ed \u00e8 stato 16\u00ba nel supergigante; nella stagione di Coppa del Mondo i suoi podi sono stati 3, tra i quali l'ultimo \u00e8 stato la vittoria nel supergigante della Val Gardena del 14 dicembre.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nDH = discesa libera\nSG = supergigante\nGS = slalom gigante\nSC = supercombinata\nCoppa Europa.\nCoppa Europa - vittorie.\nLegenda:\nGS = slalom gigante\nSL = slalom speciale\nAustralia New Zealand Cup.\nAustralia New Zealand Cup - vittorie.\nLegenda:\nSG = supergigante"}
{"id": "76715", "revid": "47767", "url": "https://it.wikipedia.org/wiki?curid=76715", "title": "Misaele", "text": "Origine e diffusione.\nDeriva dall'ebraico \u05de\u05d9\u05e9\u05d0\u05db (\"Mishael\"), latinizzato in \"Misael\", e il suo significato \u00e8 la domanda retorica \"chi \u00e8 ci\u00f2 che \u00e8 Dio?\" (da \"miy\", \"chi\", ed \"El\", uno dei nomi di Dio nella Bibbia). \u00c8 quindi simile, per etimologia e significato, ai nomi Michele e Michea.\n\u00c8 il nome di tre personaggi biblici, fra cui uno dei tre giovani della trib\u00f9 di Giuda che furono gettati nella fornace ardente dal re di Babilonia Nabucodonosor II (Da ). In Italia \u00e8 molto raro, e di matrice sia israelitica, sia cristiana; \u00e8 attestato principalmente nel Nord e in Toscana.\nOnomastico.\nL'onomastico viene festeggiato il 16 o il 17 dicembre in ricordo del gi\u00e0 citato Misaele, fanciullo, ricordato assieme ai compagni Anania e Azaria."}
{"id": "76717", "revid": "2195494", "url": "https://it.wikipedia.org/wiki?curid=76717", "title": "Transatlantico", "text": "Per transatlantico si intende in modo generico una nave specializzata nel trasporto di passeggeri oltre oceano, in genere con regolare servizio di linea. Nonostante queste navi siano ormai scomparse dalle rotte oceaniche, il termine \u00e8 ancora in uso per indicare indifferentemente qualsiasi nave da crociera.\nTuttavia, bisogna ricordare che i transatlantici (anche se si sono evoluti nel tempo) sono strutturalmente molto diversi dalle moderne navi da crociera.\nLe prime di solito hanno scafo di doppio spessore, una prua pi\u00f9 slanciata, e un bordo molto pi\u00f9 alto. Sono progettate per affrontare le attraversate in qualsiasi condizione per tutto l'arco dell'anno. Cosa che per chiari motivi non \u00e8 sempre possibile a tutte le navi. Uno tra i transatlantici pi\u00f9 famosi \u00e8 il Titanic affondato nel suo viaggio inaugurale, dopo la collisione con un iceberg, la notte tra il 14-15 aprile 1912.\nStoria.\nViene detto trans-atlantico per il fatto che la prima traversata nautica transoceanica si \u00e8 compiuta proprio attraverso l'Atlantico. Le rotte tipiche dei transatlantici si svolgevano infatti fra l'Europa e l'America, e da tutti i maggiori porti europei vi erano servizi regolari per gli USA o per alcuni paesi sudamericani come l'Argentina. Il transatlantico (che era in passato una nave a vapore) rest\u00f2 l'unico mezzo di trasporto diretto fra il Vecchio ed il Nuovo Continente, sino all'allestimento delle rotte aeree intercontinentali.\nI passaggi venivano tipicamente offerti in tre diverse classi, della quale la prima era destinata ai turisti, ai viaggiatori per diletto, la seconda ai viaggiatori professionali, mentre la terza era destinata agli emigranti, talvolta costretti a viaggiare in condizioni di grave disagio, stipati sottocoperta ed ammessi a spazi esterni ristretti e rigorosamente separati dal resto dell'imbarcazione.\nRispetto ad una nave passeggeri tradizionale, il transatlantico era studiato per poter fronteggiare le condizioni di mare e climatiche particolari dell'oceano, e dislocava quindi tonnellaggi giganteschi, che malgrado le dimensioni generali consentivano velocit\u00e0 di crociera assai elevate.\nA parte la condizione riservata agli emigranti, i transatlantici offrivano condizioni di estremo lusso per i viaggiatori pi\u00f9 fortunati, ed \u00e8 con questi \"giganti del mare\" che fanno il loro ingresso a bordo di navi passeggeri le piscine, i campi da tennis, le verande, le orchestre, i saloni da ballo, i negozi.Il periodo della seconda guerra mondiale vide la requisizione da parte dei paesi in conflitto della gran parte dei transatlantici, trasformati in navi trasporto truppe o navi ospedale. Alcuni di essi trovarono una fine anticipata a causa della guerra; ad esempio l'italiano Conte Rosso o il tedesco Wilhelm Gustloff.\nL'attivit\u00e0 originaria dei transatlantici riprese nel primo dopoguerra con nuovo slancio e con nuove navi varate di continuo, sempre pi\u00f9 lussuose, pi\u00f9 accessoriate e pi\u00f9 grandi.\nL'unica compagnia che arma un transatlantico tuttora in servizio \u00e8 la Cunard Line, con la \"RMS Queen Mary 2\" (varato nel 2004), mentre gli altri due transatlantici esistenti ma non pi\u00f9 in servizio sono il \"Queen Mary e la Queen Elizabeth 2,\" anch'esse della Cunard Line: il Queen Mary fu varato nel 1934 e ritirato nel 1967, ed \u00e8 oggi adibito a museo, ristorante e hotel galleggiante nel porto di Long Beach (California), la Queen Elizabeth 2 invece fu varato nel 1967 e ritirato nel 2008 e attualmente si trova ormeggiato a Dubai in attesa di una sistemazione definitiva."}
{"id": "76718", "revid": "104458", "url": "https://it.wikipedia.org/wiki?curid=76718", "title": "Elena Fanchini", "text": "\u00c8 sorella di Nadia e Sabrina, a loro volta sciatrici alpine di alto livello.\nBiografia.\nStagioni 2001-2005.\nOriginaria di Montecampione di Artogne e attiva in gare FIS dal marzo del 2001, ha fatto parte della nazionale italiana dal 2003. In Coppa Europa ha esordito il 23 gennaio 2003 all'Abetone in slalom gigante, senza completare la gara, e ha conquistato il primo podio il 19 dicembre dello stesso anno a Ponte di Legno/Passo del Tonale in discesa libera (3\u00aa); nel 2004 ha subito un intervento chirurgico per una lesione al ginocchio.\nNel 2005 ha esordito in Coppa del Mondo, il 6 gennaio a Santa Caterina Valfurva in discesa libera (17\u00aa) e ai Campionati mondiali: nella rassegna iridata di Bormio/Santa Caterina Valfurva ha vinto la medaglia d'argento nella discesa libera, \u00e8 stata 20\u00aa nella combinata e non ha concluso lo slalom gigante. Il 23 febbraio seguente ha vinto la medaglia d'argento nella discesa libera anche ai Mondiali juniores di Bardonecchia, dietro alla sorella Nadia; il giorno dopo ha vinto la medaglia di bronzo nel supergigante, sempre in coppia con la sorella (argento).\nStagioni 2006-2010.\nIl 2 dicembre 2005 ha vinto la sua prima gara di Coppa del Mondo aggiudicandosi la discesa libera di Lake Louise, suo primo podio nel circuito; ai XX Giochi olimpici invernali di , suo esordio olimpico, si \u00e8 piazzata 29\u00aa nella discesa libera e non ha concluso il supergigante, mentre ai Mondiali di \u00c5re 2007 ha ottenuto il 27\u00ba posto nella discesa libera e il 31\u00ba nel supergigante.\nDurante un allenamento in Austria nell'ottobre 2008 si \u00e8 procurata la rottura dei legamenti del ginocchio sinistro, infortunio che l'ha costretta a saltare l'intera stagione 2008-2009. Tornata alle gare in quella seguente, ha partecipato anche ai XXI Giochi olimpici invernali di , dove si \u00e8 classificata 14\u00aa nella discesa libera e non ha concluso il supergigante.\nStagioni 2011-2020.\nAi Mondiali di Garmisch-Partenkirchen 2011 ha gareggiato nella discesa libera e nel supergigante, piazzandosi rispettivamente 16\u00aa e 18\u00aa. Il 16 marzo 2012 ha conquistato la sua unica vittoria in Coppa Europa, nonch\u00e9 ultimo podio, a Pila in supergigante, mentre nella stagione seguente ai Mondiali di Schladming 2013 \u00e8 stata 9\u00aa nella discesa libera e 15\u00aa nella supercombinata. L'anno dopo ha preso parte ai XXII Giochi olimpici invernali di , sua ultima presenza olimpica, classificandosi 12\u00aa nella discesa libera e non concludendo la supercombinata. Il 16 gennaio 2015 ha conquistato la sua seconda e ultima vittoria in Coppa del Mondo, nonch\u00e9 ultimo podio, a Cortina d'Ampezzo in discesa libera; ai successivi Mondiali di Vail/Beaver Creek 2015 si \u00e8 classificata 26\u00aa nella discesa libera e 16\u00aa nella combinata e a quelli di Sankt Moritz 2017, sua ultima presenza iridata, \u00e8 stata 14\u00aa nella discesa libera.\nIl 12 gennaio 2018 ha annunciato di dover rinunciare a partecipare ai XXIII Giochi olimpici invernali di per curarsi da un tumore. Nella stagione 2018-2019 stava per ritornare alle competizioni in Coppa del Mondo, ma durante gli allenamenti per il supergigante di Killington \u00e8 caduta sulla pista Superstar e ha riportato la frattura di un dito della mano e un trauma distorsivo-contusivo al ginocchio sinistro, con frattura del perone prossimale; l'infortunio le ha impedito di disputare l'intera stagione. Ha annunciato il ritiro il 22 aprile 2020, assieme alla sorella Nadia; la sua ultima gara in carriera \u00e8 rimasta cos\u00ec il supergigante di Coppa del Mondo disputato a Val-d'Is\u00e8re il 17 dicembre 2017 e chiuso dalla Fanchini al 39\u00ba posto.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nDH = discesa libera\nCoppa Europa.\nCoppa Europa - vittorie.\nLegenda:\nSG = supergigante\nSouth American Cup.\nSouth American Cup - vittorie.\nLegenda:\nSG = supergigante"}
{"id": "76720", "revid": "1652635", "url": "https://it.wikipedia.org/wiki?curid=76720", "title": "Trireme", "text": "La trireme ( al singolare, al plurale) era un tipo di nave greca da guerra che utilizzava come propulsione, oltre alla vela, tre file di rematori (da cui deriva il nome greco) disposti su ciascuna delle due fiancate dello scafo.\nEtimologia.\nTrireme deriva dalla parola greca \"\u03a4\u03c1\u03b9\u03ae\u03c1\u03b7\u03c2\", che \u00e8 l'unico tema femminile uscente in -\u03b5\u03c2 della III declinazione, formato dal prefisso \"\u03c4\u03c1\u03b9-\" (derivante da \u03c4\u03c1\u03b5\u1fd6\u03c2, \u03c4\u03c1\u03af\u03b1 \"tre\") e dal radicale indoeuropeo \"*ar-\", che indica l'idea di \"ordinare\" o \"adattare\".\n\u03a4\u03c1\u03b9\u03ae\u03c1\u03b7\u03c2 \u00e8 un aggettivo sostantivato, perch\u00e9 originariamente era sempre accompagnato dal sostantivo \u03bd\u03b1\u1fe6\u03c2 (\"nave\"), poi con l'evolversi della lingua venne omesso questo nome, lasciando solamente l'aggettivo che, quindi, prese anche il valore di sostantivo.\nPrime apparizioni.\nLa trireme comparve dapprima nella Ionia tra il 550 e il 525 a.C., quale evoluzione della \"Pentecontera\", per essere poi (o forse contemporaneamente) adottata dai Corinzi e, ben presto, anche dagli altri Greci. Anche se Tucidide segnala la prima trireme come opera costruita da Aminocle di Corinto nel 709 a.c. (\"Tucidide\" I, 13), questa affermazione non \u00e8 dimostrata n\u00e9 confermata da altre fonti, anche se joni e corinzi furono i primi a usare le triremi, probabilmente prima del 550 quando questo tipo di unit\u00e0 incominci\u00f2 a diffondersi massicciamente nell'Egeo e nelle colonie greche.\nLa prima potenza a generalizzare l'uso delle triremi, abolendo le altre unit\u00e0 da guerra (come le \"biremi\") fu Samo sotto la tirannia di Policrate , che in circa sette anni (tra il 533 e il 525 a.C.) ne var\u00f2 pi\u00f9 di un centinaio. Essendo una nave relativamente piccola, facile da costruire, spesso anche con legni poco stagionati (anche perch\u00e9 non usata per la navigazione ordinaria, ma per brevi spedizioni di guerra) era relativamente facile potenziare rapidamente le flotte, pare che Atene invent\u00f2 la propria flotta quasi dal nulla dopo aver scoperto le miniere di argento di Maronea (483 a.C.) tanto che alla battaglia di Salamina (480 a.C.) la sua flotta, in precedenza quasi priva di questo tipo di unit\u00e0, arriv\u00f2 a schierarne almeno 200.\nLe triremi vennero utilizzate (con qualche differenza costruttiva) anche da Fenici (che anzi potrebbero averla sperimentata contemporaneamente o prima dei Greci, a livello archeologico \u00e8 dimostrata l'invenzione fenicia della \"biremi\", che i Greci si auto-attribuivano) e da Romani. Fecero anche parte della flotta persiana, sebbene tutte le triremi persiane, sia per costruzione sia per equipaggio, fossero di provenienza fenicia, caria e ionica. \nIn effetti Clemente di Alessandria, un erudito greco-romano del II secolo, afferm\u00f2 che la triremi era un'invenzione fenica della citt\u00e0 di Sidone. Erodoto menziona le prime trirermi (mercenarie, greche o fenice) come al servizio del faraone Necho II (610-595 a.C.) ma presumibilmente sono da intendere come sinonimi di nave da guerra. Pi\u00f9 circostanziato e credibile \u00e8, sempre in Erodoto (III, 44) la seconda citazione di queste navi, nella battaglia di Pelusio (525 a.C.), quando il tiranno Policrate ne affitt\u00f2 40 ai Persiani contro gli Egiziani. Ai tempi della battaglia di Lade (495 a.C.) le flotte sembrano composte per lo pi\u00f9 da triremi, o in maggioranza da tale tipo di unit\u00e0 (quella dei Greci joni in rivolta ne annovera ben 353, di cui ben 100 della sola isola di Chios, anche se Atene invi\u00f2 solo biremi e pentacotere), e riguardano tanto i Greci, quanto i Persiani e i loro alleati (che oltre ai Fenici comprendevano altri Greci, mentre 119 triremi della flotta greca defezionarono in favore dei Persiani all'inizio dello scontro).\nL'importanza storica delle triremi \u00e8 notevole. Esse divennero l'arma principale dell'antica marineria greca (e di tutte le principali potenze navali mediterranee, venendo replicata fino all'epoca ellenistica anche da Romani, Etruschi, Fenici e Punici). Le triremi, lucidamente volute e guidate da Temistocle, sconfiggendo la flotta persiana nella celeberrima Battaglia di Salamina, diventarono protagoniste di un momento di svolta per la storia e i destini politici del Mediterraneo.\nL'utilizzazione delle triremi si prolung\u00f2 fino all'et\u00e0 di Costantino il grande, anche se dall'et\u00e0 ellenistica in poi il ruolo principale delle navi da guerra fu preso da quadriremi, quinqueremi e altre unit\u00e0 di maggiore dislocamento (e con la capacit\u00e0 di trasportare artiglieria, come balliste, scorpioni e catapulte, e fanteria), mentre nel tardo impero e nel Medioevo, prima si utilizzarono unit\u00e0 pi\u00f9 piccole come la \"Liburna\" e poi si torn\u00f2 a unit\u00e0 pi\u00f9 grandi come il \"Dromone\", per poi arrivare alla galea, quindi dall'et\u00e0 del bronzo al '600 le unit\u00e0 da guerra mediterranee furono essenzialmente unit\u00e0 a remi.\nCaratteristiche costruttive.\nEra un'imbarcazione leggera, a un solo albero, dotata di una vela rettangolare (e qualche volta triangolare), la quale veniva ammainata durante lo scontro.\nAnche se l'albero era effettivamente solo uno, ogni trireme ne imbarcava due, quello ordinario, e l'\"akateion\" (albero piccolo/albero di servizio), l'albero \"maestro\" o \"ordinario\" era utilizzato nella navigazione, ma in caso di imminenza di uno scontro veniva lasciato a terra, mentre l\"'akateion\" era sempre tenuto a bordo, e montato solo dopo la battaglia (che avveniva, in genere, a scafo disalberato) per manovrare con i rematori stremati e per favorire un'eventuale fuga. Interpretazioni rivelatesi errate delle fonti, nel XIX e nel primo XX secolo hanno fatto ritenere che \"akateion\" e albero principale fossero montati in due punti diversi dello scafo e che fosse possibile montarli in contemporanea, con delle triremi \"a due alberi\", cosa che invece non \u00e8 mai avvenuta.\nDimensioni:\nSulla prua, nella parte inferiore, si trovava il \"rostro\", uno sperone in legno, rivestito di bronzo, con lame taglienti, che serviva a sfondare e successivamente ad affondare le navi nemiche. Il rostro si allungava, a pelo dell'acqua, per circa 2 metri.\nA poppa era presente un doppio timone.\nNei modelli pi\u00f9 evoluti erano presenti le murate con lo scopo di proteggere tutti i rematori dai colpi del nemico: le triremi fenicie, ad esempio, avevano ponti pi\u00f9 larghi, adatti a ospitare pi\u00f9 fanti, e murate per impedirne la caduta in mare.\nLa trireme arcaica dislocava circa 70 tonnellate, fino ad arrivare alle circa 90 dopo la guerra del Peloponneso. Il rostro in particolare conobbe una continua evoluzione verso la fine dell'epoca classica, rinforzandosi e aumentando in massa e complessit\u00e0, anche perch\u00e9 le battaglie navali classiche si differenziavano molto da quelle arcaiche proprio per lo scarso ruolo assegnato alla fanteria di marina e agli arcieri, e la grande importanza nelle tattiche di speronamento e nelle manovre navali vere e proprie.\nFacile e veloce da costruire era anche frequentemente soggetta ad avarie e danni, quindi difficilmente un'unit\u00e0 era ancora operativa dopo 10 anni dal varo, anche per le caratteristiche del legno e del calafataggio, che le rendevano, se vecchie, facili a imbarcare acqua.\nEquipaggio e armamento.\nEquipaggio della trireme nel periodo classico.\nUna trireme greca nel periodo classico aveva un equipaggio di 200 uomini, compresi 5 ufficiali. In genere era formato da:\nLa disposizione esatta dei 170 vogatori, \u00e8 da sempre questione controversa. Rimane infatti difficile immaginare la possibilit\u00e0 di stipare in spazi cos\u00ec angusti un equipaggio cos\u00ec numeroso evitando al contempo che i remi entrassero in contatto e che l'innalzamento del baricentro, dovuto ai tre ordini di rematori, non compromettesse la stabilit\u00e0 della nave.\nGli arcieri, talvolta mercenari sciti (ad Atene) o cretesi, avevano in dotazione arco e frecce, mentre i fanti di marina, protetti da grandi scudi rotondi, elmi e corazze di bronzo, erano provvisti di lance e giavellotti.\nI rematori, in genere, non erano schiavi, ma cittadini poveri altamente addestrati, che durante la battaglia oltre a vogare seduti su un cuscino, completamente nudi, lanciavano all'occorrenza, giavellotti o usavano la fionda durante gli abbordaggi. Spesso le potenze navali erano o diventavano democrazie, i Greci pensavano che questo dipendesse dall'importanza militare dei vogatori, visto che la \"Polis\" era innanzi tutto un organismo politico-militare, e chi vi ricopriva un importante ruolo militare riusciva, di solito, ad averne anche uno politico.\nAll'occorrenza la nave adibita al trasporto di cavalli, fino a una trentina, veniva utilizzata solo con la terza fila di rematori.\nLe caratteristiche di navigazione.\nLa caratteristica principale della trireme era il connubio tra manovrabilit\u00e0 elevata e velocit\u00e0, permesso dall'abbinamento dell'imponente numero di rematori con masse e dimensioni ridotte.\nPer esaltarne le doti in vista delle battaglie, la nave veniva disalberata cosicch\u00e9 la spinta propulsiva rimaneva affidata unicamente ai rematori.\nLeggera e con pochissimo pescaggio, cos\u00ec da poter essere tirata in secca ogni sera, lunga e sottile, la trireme sacrificava la stabilit\u00e0 e la robustezza, alla velocit\u00e0 e alla manovrabilit\u00e0 estrema. La triremi veniva messa a terra da poppa, con la prua sulla linea di marea, per questo (come si vede in diverse pitture vascolari), le strutture di poppa erano particolarmente robuste e allungate. \nFragilit\u00e0 e instabilit\u00e0 ponevano alle triremi dei limiti nella navigazione, sconsigliandone alcuni utilizzi: le flotte evitavano il mare aperto e la navigazione notturna, preferendo il cabotaggio diurno. L'angustia degli spazi non consentiva peraltro lo stivaggio di grandi provviste, rendendo necessari frequenti scali. Non era un tipo di unit\u00e0 con buone caratteristiche marine o capace di affrontare le tempeste (infatti un piccolo numero di biremi rimasero in servizio per l'esplorazione lontana), in caso di burrasca intere flotte potevano affondare, e in caso si prevedesse una tempesta difficilmente si usciva dal riparo delle baie.\nLa notevole consistenza dell'equipaggio richiedeva l'adozione di notevoli cautele tese a evitare che movimenti bruschi compromettessero la stabilit\u00e0 della fragile nave.\nEra poi cruciale garantire la sincronia della voga: al capovoga, in piedi in posizione centrale, spettava la scansione del ritmo, coadiuvato da due ufficiali a prua e a poppa, e da un suonatore di \"aulos\".\nLa remata veniva accompagnata dal grido di voga, adattato al ritmo di remata. Per le navi ateniesi sono attestate le forme caratteristiche di \"o opop, o opop\" e \"ryppapai\".\nLa remata si componeva di una fase propulsiva caratterizzata da un tempo di strappo netto e rapido, seguita da un tempo di recupero pi\u00f9 lento. La triremi usava il vento assieme o in sostituzione della forza dei vogatori. Si noti che il vento doveva essere al lasco o al gran lasco, o comunque posteriore, perch\u00e9 le triremi erano pessime boliniere, anche in virt\u00f9 del loro scarsissimo pescaggio, anzi, visto lo scarroccio che un tipo di unit\u00e0 cos\u00ec lungo e poco stabile subisce nel caso di navigazione di bolina, la maggior parte delle triremi in caso di vento non favorevole o entrava in porto o usava i soli remi.\nRiguardo alle prestazioni velocistiche della nave rimane insuperata la \"performance\" riferita da Tucidide nel 427 a.C.: cambiata idea sull'opportunit\u00e0 di un massacro gi\u00e0 deliberato per i maschi della polis di Mitilene nell'isola di Lesbo, l'assemblea cittadina invi\u00f2 una trireme (la nave sacra Paralo che fungeva anche da messaggera) all'inseguimento della spedizione punitiva gi\u00e0 inviata. Con un incredibile \"tour de force\", la nave inseguitrice percorse senza sosta i 340\u00a0km che separavano l'Attica dall'isola, in sole 24 ore circa, a una media di 7,6 nodi. \nSenofonte nell\"'Anabasi\" (VI, 4,2) parla di un viaggio tra Eraclea di Bitinia e Bisanzio in un giorno, se la triremi aiutava i rematori con la vela e aveva il vento in poppa, si tratta di circa 160 miglia, con una giornata di navigazione probabilmente di 16 ore, quindi grossomodo 10 nodi di media. \nQueste sono comunque prestazioni notevoli e rare, A. Cartalut, nel suo pionieristico (e da allora contestato, rivisitato, accettato e riabilitato) saggio: \"La Tri\u00e9re ath\u00e8nienne: etude de arch\u00e9ologie naval\" (Parigi, 1881), stima che a 18 vogate al minuto, vento scarso, e tutti i vogatori in postazione viaggiasse a 5,2 nodi, mettendo in azione due ordini di vogatori (come nei viaggi a media distanza) fosse capace di 4,5 nodi, che scendevano a 3,6 se vogava un solo ordine (come succedeva, raramente, se si viaggiva di notte). Viceversa con la sola vela ordinaria il viaggio era da 5,2 nodi con vento di poppa leggero (forza 3 Beaufort, ovvero trai 7 e i 10 nodi), e che potesse raggiungere e superare i 7 nodi con venti pi\u00f9 intensi. Per superare gli 8 nodi era necessario l'uso congiunto di remi e vela, e condizioni favorevoli. In compenso la maneggevolezza in acque tranquille di questo tipo di unit\u00e0 era stupefacente, anche perch\u00e9, pescando poco, era possibile manovrare fin sulla spiaggia, mentre i vogatori potevano esercitare una forza maggiore del consueto se ben riposati, tanto che spesso la flotta attaccata, se riusciva a mettere in mare le navi, era in vantaggio perch\u00e9 non aveva vogatori stanchi.\nQueste caratteristiche evidenziate da gli studiosi ottocenteschi delle triremi sono state in parte confermate e in parte smentite dall'archeologia sperimentale, la triremi \"Olympias\", costruita da un team greco-britannico negli anni '80 non pu\u00f2 essere considerata la perfetta copia di una normale triremi greca (\u00e8 infatti costruita in legni pregiati e ha alcune parti in materiali tecnologicamente moderni, come l'acciaio nella \"hypozomata\", al posto della canapa), ma \u00e8 un suo discreto omologo. Nel 1987, con un equipaggio di 170 vogatori volontari (di entrambi i sessi), l'\"Olympias\" raggiunse (alla voga) una velocit\u00e0 di 9 nodi (17 km/h) e fu in grado di effettuare virate di 180\u00b0 in un minuto in un arco pari a 2,5 volte la lunghezza della nave (36,9 metri, per 70 tonnellate), queste prestazioni velocistiche furono ottenute per\u00f2 in condizioni ideali. Viaggi pi\u00f9 lunghi con vogatori \"stanchi\" fanno ipotizzare velocit\u00e0 continuative nell'ordine dei 5-6 nodi. Viceversa sembrano smentite le ipotesi, sempre nate nel XIX secolo in contrapposizione a Cartalut, di velocit\u00e0 massime di speronamento sui 16 nodi e di velocit\u00e0 di spostamento prossime ai 12. Il confronto tra la bireme \"Ivlia\" (costruita sperimentalmente a fine anni '80 in URSS, sul modello della biremi piccola, con solo 50 vogatori per 26 tonnellate di dislocamento) e la triremi \"Olympias\" ha evidenziato come quest'ultima fosse molto pi\u00f9 veloce (l\"'Ivlia\" superava a stento i 5 nodi alla voga) e manegevole, ma reggesse molto peggio il mare e fosse meno in grado di navigare lontano dalle coste o con moto ondoso intenso.\nChiaramente tutte queste abilit\u00e0 di manovra vennero sfruttate in guerra e col tempo si evolsero in vere e proprie tattiche. Esse erano principalmente volte a permettere lo speronamento degli avversari o a evitarlo e tra queste ricordiamo:\nUna volta che le navi erano giunte a contatto o si incagliavano una all'altra, si procedeva al classico affiancamento, facilitando l'azione offensiva degli arcieri e permettendo l'abbordaggio da parte dei fanti di marina. \nLe navi che prediligessero tale tecnica, potevano incrementare l'equipaggio armato fino a 40 uomini.\nTestimonianze archeologiche.\nPochi sono gli esempi rimasti e peraltro in pessime condizioni. Ma una scoperta eccezionale, avvenuta nel 1988, ha permesso di studiare e capire il mondo della navigazione greca: la nave greco arcaica di Gela che per le dimensioni, la tecnica costruttiva, il carico e il sorprendente stato di conservazione costituisce il migliore esempio di nave greca e uno dei pi\u00f9 importanti ritrovamenti subacquei di tutti i tempi. Si tratta di una trireme di oltre 20 metri di lunghezza e quasi 7 di larghezza. Sempre nel mare di Gela si \u00e8 scoperta recentemente un'altra trireme greca.\nBibliografia.\nSull'esperimento di ricostruzione della trireme ateniese \"Olympias\":"}
{"id": "76723", "revid": "767487", "url": "https://it.wikipedia.org/wiki?curid=76723", "title": "Anni 580 a.C.", "text": ""}
{"id": "76724", "revid": "767487", "url": "https://it.wikipedia.org/wiki?curid=76724", "title": "Anni 590 a.C.", "text": ""}
{"id": "76725", "revid": "123651789", "url": "https://it.wikipedia.org/wiki?curid=76725", "title": "Anni 540 a.C.", "text": "Eventi, invenzioni e scoperte.\nAnassimandro muore"}
{"id": "76729", "revid": "767487", "url": "https://it.wikipedia.org/wiki?curid=76729", "title": "Anni 500 a.C.", "text": "Eventi, invenzioni e scoperte.\n509 a.C."}
{"id": "76731", "revid": "8", "url": "https://it.wikipedia.org/wiki?curid=76731", "title": "C. E. Shannon", "text": ""}
{"id": "76733", "revid": "767487", "url": "https://it.wikipedia.org/wiki?curid=76733", "title": "Anni 490 a.C.", "text": ""}
{"id": "76736", "revid": "1280900", "url": "https://it.wikipedia.org/wiki?curid=76736", "title": "Il fantasma dell'Opera (musical 1986)", "text": ""}
{"id": "76739", "revid": "767487", "url": "https://it.wikipedia.org/wiki?curid=76739", "title": "Anni 480 a.C.", "text": ""}
{"id": "76744", "revid": "767487", "url": "https://it.wikipedia.org/wiki?curid=76744", "title": "Anni 470 a.C.", "text": ""}
{"id": "76745", "revid": "767487", "url": "https://it.wikipedia.org/wiki?curid=76745", "title": "Anni 460 a.C.", "text": ""}
{"id": "76746", "revid": "767487", "url": "https://it.wikipedia.org/wiki?curid=76746", "title": "Anni 440 a.C.", "text": ""}
{"id": "76747", "revid": "125918367", "url": "https://it.wikipedia.org/wiki?curid=76747", "title": "Mellotron", "text": "Il mellotron \u00e8 uno strumento musicale a tastiera divenuto popolare tra la fine degli anni sessanta e la prima met\u00e0 degli anni settanta. Fu utilizzato per la prima volta da Graham Bond nell'album \"The Sound of '65\". Successivamente \u00e8 stato usato anche da molti altri artisti, tra cui i Beatles, Brian Jones dei Rolling Stones, Deep Purple, i Pink Floyd, i Moody Blues, i Genesis, Rick Wakeman, gli Yes, John Paul Jones dei Led Zeppelin, i King Crimson, Robert Wyatt, i Jethro Tull, Barclay James Harvest, i Motorpsycho e Herbie Hancock.\nLo strumento non ha un suono proprio, essendo pensato e realizzato per riprodurre strumenti musicali tipici dell'orchestra sinfonica o voci umane. Un esempio dei suoni selezionabili si pu\u00f2 ascoltare nei primi secondi della canzone \"Strawberry Fields Forever\", dove lo strumento, che allora era quasi sconosciuto, \u00e8 suonato da Paul McCartney. Lo strumento \u00e8 diventato negli anni settanta uno dei pilastri per i tessuti sinfonici molto usati nel progressive rock.\nFunzionamento.\nIl mellotron ha un funzionamento simile a quello di un sampler, ma genera i suoni tramite nastri registrati. Quando viene premuto un tasto, il nastro collegato viene spinto sulla testina di riproduzione, come in un registratore a nastro. Finch\u00e9 il tasto resta abbassato, il nastro scorre sulla testina e il suono viene riprodotto. Quando il tasto viene rilasciato (sollevandosi, quindi, come in un pianoforte o altri strumenti a tastiera), una molla fa tornare indietro il nastro alla sua posizione di riposo.\nSullo strumento \u00e8 disponibile una variet\u00e0 di suoni: nei primi modelli \u00e8 presente una ripartizione fra sezioni ritmiche e sezioni soliste. Questa ripartizione viene poi superata nei modelli successivi. Il telaietto che contiene i nastri \u00e8 progettato per poter essere rimosso e sostituito con altri suoni registrati.\nStoria.\nInizialmente venne creato e pubblicizzato come strumento da casa, similmente ad un organo da salotto. Lo dimostrano le prime versioni, dove l'imponente e artistica costruzione in legno non permetteva molti spostamenti.\n\u00c8 considerato l'antenato dei moderni campionatori, poich\u00e9 la pressione di ciascun tasto innesca la riproduzione di un segmento di nastro magnetico su cui \u00e8 stato precedentemente registrato il suono di archi, cori e flauti (i suoni pi\u00f9 comuni, ma anche violoncello e vari strumenti a fiato). La durata del campione era di 8 secondi; terminato il segmento di nastro, bisognava alzare il dito dal tasto e ripremerlo. In quella frazione di secondo una molla riavvolgeva il nastro riposizionandolo al punto di start.\nInizialmente ogni modello poteva riprodurre solo un suono, quello corrispondente ai nastri installati. Successivamente fu creato un sistema a cartucce, grazie al quale si poteva smontare il blocco dei nastri e sostituirlo con un altro differente. L'ultima versione includeva un blocco rotante con quattro sezioni di nastri e diversi suoni che potevano essere cambiati girando una manovella sullo strumento.\nLo strumento era delicatissimo ed ogni pezzo di nastro doveva essere esattamente lungo come gli altri. La velocit\u00e0 di scorrimento di ogni nastro andava calibrata per mantenere tutti i tasti intonati fra loro. I nastri che si rompevano potevano essere sostituiti e i campioni originali erano conservati presso la casa madre.\nIn Italia.\nNegli anni settanta fu introdotto in Italia e largamente utilizzato da musicisti come Equipe 84, PFM, Museo Rosenbach, Pooh, Le Orme, Banco del Mutuo Soccorso, Matia Bazar, Celeste, Osanna, Adalberta Brunelli e molti altri. Il Giardino dei Semplici lo usa in forte prevalenza nel suo secondo album, \"Le Favole del Giardino\" (1977). Vanno ricordati anche Checco Marsella, che lo suon\u00f2 nel concept album \"Terra in bocca\" (1971) del gruppo I Giganti, e Massimo Roselli che, invece, lo suon\u00f2 nel concept album 'Quella Vecchia Locanda' (1972) dell'omonimo gruppo. Paolo Rustichelli usa il mellotron nell'album di rock progressivo \"Opera Prima\" (1970).\nL'oblio e la riscoperta.\nDopo un periodo di oblio dovuto all'avvento dei sintetizzatori digitali, al notevole peso e alla proverbiale instabilit\u00e0 dei modelli \"storici\" come l'M-400, negli anni novanta \u00e8 stato riscoperto grazie a gruppi rock progressivo come \u00c4nglag\u00e5rd, Anekdoten, Spock's Beard, Bigelf e Landberk, Porcupine Tree e altri, tra i quali The Smashing Pumpkins, Red Hot Chili Peppers, Oasis, U2 e Muse. \u00c8 stato utilizzato anche dai Verdena durante le registrazioni di diversi album (\"Solo un grande sasso\", \"Requiem\" e \"Wow\").\nRecentemente \u00e8 stato messo in produzione il modello Mk-VI.\nDal 2009 \u00e8 disponibile il Mellotron M4000D, ovvero un mellotron digitale con tutte le registrazioni dei Mellotron e Chamberlin, ovviamente con la limitazione di durata massima di 8 secondi, a suo tempo dettata dall'utilizzo del nastro magnetico.\nLe sonorit\u00e0 dei mellotron originali a nastri magnetici sono oggi disponibili come plugin VST, di vasto utilizzo nel software musicale (sampler, DAW)"}
{"id": "76751", "revid": "767487", "url": "https://it.wikipedia.org/wiki?curid=76751", "title": "Anni 400 a.C.", "text": ""}
{"id": "76753", "revid": "179521", "url": "https://it.wikipedia.org/wiki?curid=76753", "title": "Il fantasma dell'Opera", "text": "Il fantasma dell'Opera (\"Le Fant\u00f4me de l'Op\u00e9ra\") \u00e8 un romanzo scritto da Gaston Leroux. Fu pubblicato per la prima volta come serie su \"Le Gaulois\" dal 23 settembre 1909 all'8 gennaio 1910 ed edito in volume alla fine di marzo 1910 da Pierre Lafitte.\nIl romanzo \u00e8 in parte ispirato da eventi storici all'Opera di Parigi durante il diciannovesimo secolo e da un racconto apocrifo riguardante l'uso dello scheletro di un ex allievo di balletto nella produzione del 1841 di \"Der Freisch\u00fctz\" di Carl Maria von Weber. \n\u00c8 stato trasposto con successo in vari adattamenti sia cinematografici che teatrali, i pi\u00f9 importanti dei quali sono la rappresentazione del film del 1925 con Lon Chaney e il musical del 1986 di Andrew Lloyd Webber.\nAmbientazione.\nL'esperienza di giornalista sugger\u00ec a Leroux di ambientare il romanzo alcuni anni prima della sua pubblicazione (sotto il regno di Napoleone III) e, soprattutto, di documentarsi minuziosamente sull'ambientazione: il Teatro dell'opera di Parigi, l'Op\u00e9ra Garnier.\nAccurate, infatti, risultano le descrizioni delle sale, dei palchi, delle dinamiche del teatro e di molti altri particolari (alcuni aneddoti citati all'inizio della vicenda, ad esempio, sono basati su fatti reali, rendendo la vicenda nella sua interezza ancora pi\u00f9 verosimile).\nTrama.\nNella Parigi del 1880, il popolo crede che il Teatro dell'Opera sia infestato da un'entit\u00e0 sconosciuta. Un attore di palcoscenico, di nome Joseph Buquet, viene trovato impiccato e la corda intorno al collo scompare. Una giovane e sconosciuta soprano svedese, di nome Christine Daa\u00e9, viene chiamata a sostituire Carlotta, primo soprano dell'Opera, malata, in occasione della festa di pensionamento di due impresari del teatro. La sua esibizione \u00e8 un successo inaspettato. Il visconte Raoul de Chagny, spettatore dell'evento, la riconosce come sua compagna di giochi d'infanzia e ricorda il suo amore per lei. Cerca di incontrarla dietro le quinte, dove sente un uomo complimentarsi con lei da dentro il suo camerino. Una volta che Christine se n'\u00e8 andata, indaga nella stanza, ma la trova vuota.\nA Perros-Guirec, Christine incontra Raoul, che le chiede della voce udita nella stanza. Christine gli dice che \u00e8 stata istruita dall'Angelo della Musica, di cui suo padre era solito parlare. Quando Raoul suggerisce che potrebbe essere vittima di uno scherzo, lei si arrabbia. Una notte, Christine visita la tomba del padre, dove appare una figura misteriosa che suona il violino per lei. Raoul tenta di affrontarlo, ma viene attaccato e messo subito fuori combattimento.\nTornati a Palazzo Garnier, i nuovi impresari ricevono una lettera dal fantasma che gli domanda di assegnare a Christine il ruolo principale di Margherita nel \"Faust\". I due ignorano le richieste, credendo che si tratti di uno scherzo, e le conseguenze sono disastrose: Carlotta (basata su Madmoiselle Carvalho) finisce per gracidare come un rospo e il lampadario precipita improvvisamente in mezzo al pubblico, uccidendo uno spettatore. Il Fantasma, dopo aver rapito Christine dal suo camerino, si rivela un uomo deforme di nome Erik. Erik intende tenerla con lui per qualche giorno nel suo covo, ma Christine gli toglie la maschera e, con orrore di entrambi, vede il suo volto senza naso, senza labbra, con gli occhi infossati, che ricorda un teschio prosciugato nei secoli, coperto di carne morta ingiallita.\nTemendo di essere abbandonato, Erik decide di tenerla con s\u00e9 per sempre. Tuttavia quando, dopo due settimane, Christine chiede di essere liberata anche Erik si dichiara d'accordo, a condizione che lei porti sempre il suo anello e gli resti fedele. Sul tetto del teatro, Christine racconta a Raoul del suo rapimento e gli fa promettere di portarla in un posto dove Erik non avrebbe pi\u00f9 potuto trovarla. Raoul risponde a Christine che il giorno dopo avrebbe cercato di fare qualcosa, e lei si dichiara soddisfatta. Tuttavia, Christine non ha dimenticato Erik e si ripromette di cantare per lui un'ultima volta per dirgli addio. Erik ascolta di nascosto tutta la conversazione.\nLa notte seguente, Erik, geloso e infuriato, cerca di costringere Christine a sposarlo mentre lei si esibisce nel \"Faust\". Nel frattempo, Raoul \u00e8 guidato da un ignoto \"habitu\u00e9\" del teatro, soprannominato il Persiano, nel covo segreto di Erik, nelle profondit\u00e0 del Teatro dell'Opera. I due finiscono invece intrappolati nella stanza degli specchi di Erik, il quale minaccia di uccidere tutti i presenti nel teatro usando dell'esplosivo, se Christine non accetter\u00e0 di sposarlo. Christine accetta.\nInizialmente Erik cerca di annegare Raoul con l'acqua che doveva servire a spegnere l'esplosivo, ma Christine lo implora offrendosi di essere la sua \"sposa vivente\", con la promessa di non uccidersi subito dopo il matrimonio, come invece accadeva nel libro. Alla fine Erik libera Raoul e il Persiano dalla sua camera di prigionia e li lascia andare.\nQuando Erik si trova con Christine da solo, alza la sua maschera per baciarla sulla fronte e viene ricambiato. Erik ammette di non aver mai dato o ricevuto un bacio, nemmeno da sua madre, e, sopraffatto dall'emozione, piange con Christine e le loro lacrime \"si mescolano\". Erik confessa di non essersi mai sentito cos\u00ec vicino a un altro essere umano in vita sua.\nErik fa promettere al Persiano di dare la notizia della sua morte al giornale del luogo, dato che presto sarebbe morto davvero, morto \"d'amore\". Qualche tempo dopo Christine mantiene la promessa fatta a Erik in punto di morte: ritorna nel covo di Erik, lo seppellisce in un luogo in cui non potr\u00e0 essere trovato e gli restituisce l'anello d'oro, come Erik le aveva chiesto. In seguito un giornale del luogo pubblica un semplice titolo: \"Erik \u00e8 morto\". Raoul viene a scoprire che suo fratello maggiore era stato ucciso da Erik e fugge con Christine, ed entrambi non torneranno mai pi\u00f9 a Parigi.\n(Passaggi narrati direttamente dal Persiano, capitolo finale della vita di Erik): Erik era il figlio di un imprenditore edile, malformato dalla nascita. Scapp\u00f2 dalla nativa Normandia per lavorare in fiere e carovane, imparando le arti circensi in Asia e in Europa, per finire a costruire palazzi di trucchi in Persia e Turchia. Tornato in Francia si mise una maschera sul volto e inizi\u00f2 la sua attivit\u00e0 di costruttore. Vinto un subappalto per lavorare alle fondamenta del Palazzo Garnier, Erik si costru\u00ec in segreto un covo per scomparire nei sotterranei del teatro, con passaggi nascosti e altri trucchi, che gli permettevano di spiare gli impresari, gli artisti e le maestranze.\nPersonaggi.\nRaoul de Chagny.\nTimido visconte, Raoul de Chagny \u00e8 l'idealista amico d'infanzia di Christine, la cui vita sociale sarebbe molto povera senza l'aiuto del fratello maggiore. Proprio la sera dell'avvicendamento dei direttori dell'Opera, il giovane Raoul si trova tra gli spettatori che assistono all'altisonante esordio canoro della bella e brava Christine Daa\u00e9. Gi\u00e0 innamorato sin dall'infanzia, il rivederla dopo anni ne risveglia la vecchia passione, rendendola sempre pi\u00f9 forte, al punto di sfidare il fantasma nel suo stesso terreno (i sotterranei del teatro), pur di liberare Christine dalla prigionia cui \u00e8 costretta da Erik. Raoul, in un certo senso, compie materialmente quella discesa nel cuore di Christine che, dichiarando apertamente il suo amore (corrisposto), non era riuscito a compiere a causa della presenza di Erik, del suo sogno e del suo incomprensibile potere sull'amata.\nChristine Daa\u00e9.\nPiccolo talento della musica lirica, Christine \u00e8 la figlia di un violinista svedese, che prima di morire la lascia in custodia ad un'amica di famiglia. Cresciuta all'ombra della leggenda dell\"Angelo della Musica\", Christine, senza alcuna protezione, cade preda degli intrighi di Erik, divenendone oggetto di ossessione amorosa e valvola di sfogo per la sua rabbia ed il suo odio contro il genere umano.\nIn lei l'amore per Raoul e la piet\u00e0 verso Erik convivono e lottano contemporaneamente: sono i due elementi cardine di tutta la vicenda, che, uniti alla passione per la musica (Leroux, infatti, non perde occasione per citare varie opere liriche, descrivendone quasi le stesse note), rendono il romanzo una allegoria stessa della vita ed una originale rivisitazione del soggetto di base di \"Notre Dame de Paris\" di Victor Hugo. Christine \u00e8 mossa da una profonda piet\u00e0 nei confronti di Erik e prova compassione per un uomo che Dio ha creato cos\u00ec orribile eppure cos\u00ec sublime.\nSecondo quanto scritto nel libro ella muore nel 1907 a 53 anni. Mentre, nella trasposizione in pellicola del 2004, muore nel 1917 a 63 anni\nIl Persiano.\nIl \"daroga\" di Mazenderan, detto \"il Persiano\", conosce Erik da molto tempo: era stato lui a portare Erik a palazzo per divertire la piccola sultana annoiata. Erik aveva costruito per il sultano la \"camera dei supplizi\" ed era stato pertanto condannato a morte - visto che conosceva troppi segreti - ma il \"daroga\" lo aveva aiutato a fuggire dalla Persia e poi condotto a Costantinopoli.\nIl \"daroga\", ossia il capo della polizia locale, colpevole di tradimento, aveva perso cos\u00ec tutti i suoi beni e, costretto all'esilio, si era rifugiato in Francia.\nA Parigi il \"daroga\" vive grazie alla pensione dello stato persiano - che ha comunque mantenuto - e frequenta spesso l'Opera, avendo cos\u00ec modo di incontrare di nuovo Erik. \"Il Persiano\", conoscendo il genio di Erik, cerca di scoprire i suoi trucchi, i passaggi segreti che ha costruito dentro il teatro e l'ingresso della Casa del Lago.\nSar\u00e0 grazie a lui che il visconte di Chagny riuscir\u00e0 a raggiungere Christine nella dimora del fantasma.\nCarlotta.\n\u00c8 un personaggio minore proveniente dalla Spagna. Viene minacciata dal fantasma in modo che lei non possa cantare in teatro. Ma Carlotta disubbidisce ai suoi ordini, e per punirla il fantasma la rende stonata alle orecchie di tutti durante una rappresentazione, gracidando con la sua abilit\u00e0 da ventriloquo e facendo uscire il suono come fosse dalla bocca di lei. La sua figura \u00e8 ispirata al soprano Marie Caroline Miolan-Carvalho, prima interprete di molte opere di Charles Gounod (\"Faust\", \"Mireille\", \"Rom\u00e9o et Juliette\").\nErik, il fantasma dell'Opera.\nErik \u00e8 il personaggio chiave della vicenda. Le sue origini sono confuse, anche se nel romanzo si chiariscono le origini francesi ed i trascorsi in oriente.\nNato con il volto sfigurato, ripudiato persino dalla madre a causa del suo volto simile ad un teschio, fin da piccolo inizi\u00f2 a coprirsi con una maschera. Dai pochi flashback della sua vita si scopre che arriv\u00f2 in oriente viaggiando come fenomeno da baraccone, e che \u00e8 un abile utilizzatore del laccio del Punjab (un'arma orientale con la quale strangolava i nemici).\nPersonaggio dalle mille abilit\u00e0, \u00e8 anche un formidabile costruttore in quanto pare che lui stesso abbia contribuito alla costruzione dell'Opera e dei vari passaggi segreti. I sotterranei dell'Opera e i cunicoli sono la sua dimora, dalla quale pu\u00f2 vedere e sentire tutto.\nLa sua deformit\u00e0 \u00e8 per lo meno ripagata da un talento eccezionale nel canto: la sua voce pu\u00f2 essere grave o acuta a suo piacimento ed \u00e8 grazie a questa dote che ammalier\u00e0 la giovane cantante Christine (cosa che riesce a fare anche grazie alle sue capacit\u00e0 di ventriloquo; \u00e8 infatti il migliore ventriloquo del mondo).\nNei sotterranei lavora incessantemente al suo lavoro finale: il \"Don Giovanni trionfante\", e mentre compone possono passare molti giorni senza che lui dorma o tocchi cibo."}
{"id": "76760", "revid": "767487", "url": "https://it.wikipedia.org/wiki?curid=76760", "title": "L'estate di Kikujiro", "text": " \u00e8 un film del 1999, scritto e diretto da Takeshi Kitano.\nPresentato in concorso al 52\u00ba Festival di Cannes il 20 maggio 1999, \u00e8 uscito in patria il 5 giugno e in Italia il 3 dicembre dello stesso anno.\nTrama.\nIl piccolo Masao \u00e8 un bambino che vive a Tokyo con la nonna. Quando arrivano le vacanze estive, Masao rimane solo in citt\u00e0 e decide di andare alla ricerca della madre, che non vede da molto tempo e di cui non ha pi\u00f9 notizie certe. Viene accompagnato nel suo viaggio da un amico di famiglia, che per\u00f2 decide di andare prima a giocare alle corse in bicicletta, portando sempre il bambino con s\u00e9. Quando i due arrivano finalmente dalla madre del bambino, scoprono che la signora ha un'altra famiglia: Masao torna quindi a casa dalla nonna, avendo nel frattempo stretto amicizia con questo strano signore.\nColonna sonora.\nLa colonna sonora \u00e8 stata composta da Joe Hisaishi e raccolta nell'album omonimo \"Kikujiro\", prodotto dalla Polydor K. K. e comprendente 12 tracce."}
{"id": "76761", "revid": "367445", "url": "https://it.wikipedia.org/wiki?curid=76761", "title": "Anni 390 a.C.", "text": ""}
{"id": "76763", "revid": "2056951", "url": "https://it.wikipedia.org/wiki?curid=76763", "title": "Duarte Pio di Braganza", "text": "Biografia.\nNascita ed educazione.\n\u00c8 il primogenito maschio del pretendente al trono portoghese Duarte Nuno di Braganza e di Francesca d'Orl\u00e9ans-Braganza. Duarte Pio \u00e8 nato nella citt\u00e0 di Berna, in Svizzera. Alla sua nascita, alla sua famiglia era ancora vietato rientrare in Portogallo per via delle leggi d'esilio del 19 dicembre 1834 e del 15 ottobre 1910. Anche se il Portogallo era divenuto una repubblica dal 1910, i genitori di Duarte cercarono di assicurare i diritti di successione al figlio e sostennero di averlo fatto nascere su suolo portoghese nell'ambasciata portoghese a Berna (condizione richiesta dalle costituzioni lusitane), procurandogli quindi la nazionalit\u00e0 portoghese . Alcuni monarchici portoghesi contestarono, tuttavia, i suoi diritti della successione in quanto nel certificato di battesimo non fu riportata l'ambasciata come luogo di nascita. I padrini furono il papa Pio XII e la regina Amelia del Portogallo, madre di Manuele II, l'ultimo re del regno del Portogallo.\nIl 27 maggio 1950 l'Assemblea nazionale abrog\u00f2 le leggi d'esilio del 19 dicembre 1834 e del 15 ottobre 1910 e l'anno successivo visit\u00f2 il Portogallo per la prima volta accompagnando sua zia l'infanta Filippa. Nel 1952 si trasfer\u00ec permanentemente in Portogallo con i suoi genitori e fratelli.\nDal 1957 al 1959 fu iscritto al col\u00e9gio Nuno \u00c1lvares a Santo Tirso, nel 1960 entr\u00f2 nell'Accademia militare di Lisbona. Si iscrisse all'Instituto superior de agronomia (ora Istituto de agronomia, parte dell'Technical University di Lisbona), dove si \u00e8 laureato in agraria, e si \u00e8 specializzato all'\"Institute for Development\" dell'Universit\u00e0 di Ginevra in Svizzera.\nServizio militare.\nDal 1968 al 1971 ha rispettato i suoi obblighi come cittadino portoghese facendo il servizio militare come richiesto dalla legge. Come da prassi in questa occasione gli \u00e8 stato richiesto di giurare fedelt\u00e0 alla Repubblica portoghese ed \u00e8 stato per questo motivo criticato da alcuni monarchici, una parte dei quali ha quindi sostenuto che aveva perso i suoi diritti alla successione.\nDuarte ha avuto i gradi di sottotenente (\"alferes\") ed \u00e8 stato impiegato come pilota d'elicottero nell'aeronautica portoghese in Angola, allora in preda alla guerra coloniale portoghese. Nel 1972 ha partecipato con un gruppo multi-etnico angolano all'organizzazione di una lista indipendente di candidati all'Assemblea nazionale ed \u00e8 stato quindi espulso dall'Angola per ordine del primo ministro Marcello Caetano. Duarte Pio ha tuttavia mantenuto i contatti con i vari leader in lingua portoghese.\nSuccessione.\nIl 24 dicembre 1976 il padre di Duarte Pio, Duarte Nuno, mor\u00ec ed egli divenne il pretendente al trono portoghese, iniziando a portare il titolo di duca di Braganza. Nella sua pretesa al trono \u00e8 sostenuto da svariate associazioni regionali monarchiche indipendenti (\"Reais Associa\u00e7\u00f5es\").\nAlcuni monarchici portoghesi, tra i quali anche il Partido Popular Mon\u00e1rquico, non lo riconosce come pretendente e come duca di Braganza, a causa del fatto che nel 1828 il suo bisnonno, Michele del Portogallo si proclam\u00f2 re ed in seguito fu esiliato da sua nipote Maria II del Portogallo: secondo una legge di bando del 1834 e la costituzione del 1838, Michele I e tutti i suoi discendenti sono stati banditi dalla successione al trono di Portogallo. Nel 1842 fu restaurata la costituzione del 1826 (rimasta in vigore fino al 1910, quando cadde la monarchia) che non contemplava il bando per Michele I e i suoi discendenti.\nDuarte \u00e8 il parente maschile pi\u00f9 prossimo all'ultimo re portoghese Manuele II di Portogallo: esistono parenti discendenti per via femminile (che per la Costituzione del 1826 hanno diritti di successione), ma nessuno di questi ha nazionalit\u00e0 portoghese (richiesta dalla Costituzione per la successione al trono) e nessuno di questi lontani congiunti ha mai reclamato attivamente il trono.\nNel 1912 e nel 1922 il nonno di Duarte, Michele di Braganza, si riconcili\u00f2 con Manuele II, sebbene questa riconciliazione non sia stata accettata da molti monarchici. \u00c8 inoltre discussa l'esistenza dell'atto di Dover, il compromesso firmato dai due. Alcune organizzazioni monarchiche in Portogallo sostengono che soltanto le Cortes o l'Assemblea nazionale potrebbero determinare legalmente il pretendente legittimo se si decidesse di ristabilire la monarchia. Un gruppo di monarchici che sostenne dom Miguel fu Integralismo Lusitano, mentre l'unico attuale partito politico portoghese esplicitamente monarchico, il Partido Popular Mon\u00e1rquico, supporta un lontano cugino per parte femminile di Duarte Pio, il duca di Loul\u00e8.\nAll'inizio degli anni 1980, e come era successo a suo padre, Duarte Pio ha avuto un lungo contenzioso legale sulla propriet\u00e0 della casa reale di Braganza contro le pretese di Maria Pia di Sassonia Coburgo Braganza, che si proclamava figlia naturale del re Carlo I del Portogallo e sorellastra del re Manuele II.\nNel maggio 2006, il ministero portoghese degli affari esteri pubblic\u00f2 una nota in cui si riferiva a Duarte Pio come duca di Braganza; a questo riconoscimento si oppose Nuno da C\u00e2mara Pereira, membro del parlamento e leader del Partido Popular Mon\u00e1rquico.\nNel 2007 sempre Nuno da C\u00e2mara Pereira ha denunciato Duarte Pio per furto e uso indebito dell'ordine dinastico di S\u00e3o Miguel da Ala.\nCampagne per Timor Est.\nDuarte \u00e8 stato un importante sostenitore dell'indipendenza di Timor Est, ex colonia portoghese occupata con forza dall'Indonesia nel 1975. Ancora prima che i leader politici mondiali considerassero Timor un'emergenza, Duarte Pio organizz\u00f2 parecchie campagne nazionali ed internazionali a nome di Timor Est, tra cui \"Timor 87 Vamos Ajudar\" e \"Lusit\u00e2nia Expresso\" nel 1992. Nel 1997 sugger\u00ec al vice presidente indonesiano Jusuf Habibie un referendum sull'indipendenza di Timor Est: nel 1999, dopo che Habibie stesso era divenuto presidente dell'Indonesia, un referendum sanc\u00ec l'indipendenza del paese.\nMatrimonio.\nIl 13 maggio 1995 Duarte Pio spos\u00f2 Isabel de Her\u00e9dia, una donna d'affari portoghese: \u00e8 stato il primo matrimonio di un membro della famiglia reale portoghese avvenuto in Portogallo dalle nozze di Luigi I di Portogallo nel 1862 ed il primo con un membro dell'aristocrazia lusitana dalle nozze di Ferdinando I del Portogallo nel 1371. La cerimonia fu celebrata nel monastero dos Jer\u00f3nimos a Lisbona dal cardinale Ant\u00f3nio Ribeiro, patriarca di Lisbona. Erano presenti le principali personalit\u00e0 politiche portoghesi, tra cui il presidente della Repubblica M\u00e1rio Soares, il presidente dell'Assemblea nazionale ed il primo ministro An\u00edbal Cavaco Silva. Inoltre erano presenti esponenti di diverse case reali europee, regnanti e non, che riconoscono Duarte Pio come legittimo pretendente al trono.\nIl matrimonio di Duarte con Isabella e la nascita del loro primo figlio fu occasione di grande attenzione da parte dei mezzi di informazione portoghesi.\nDiscendenza.\nDuarte Pio con Isabel de Her\u00e9dia ha avuto tre figli:\nTitoli e trattemento.\nNei paesi che li riconoscono, Duarte Pio porta i titoli di sua altezza reale, serenissimo signore, duca di Braganza, di Guimar\u00e3es e di Barcelos, marchese di Vila Vi\u00e7osa, conte di Arraiolos, di Our\u00e9m, di Barcelos, di Faria, di Neivae di Guimar\u00e3es, sovrano del reale ordine di Santa Isabella, gran maestro dell'ordine dell'Immacolata Concezione di Vila Vi\u00e7osa e gran maestro per nascita dell'Ordine reale di San Michele dell'Ala e giudice della Reale fratellanza di San Michele dell'Ala.\nNel giorno 18 novembre 2016, a Duarte Pio \u00e8 stata conferita la dignit\u00e0 di presidente d'onore della real deputazione del Sacro militare ordine costantiniano di San Giorgio, a conferma dello stretto legame tra la casa di Braganza e la casa dei Borbone Due Sicilie. Prima di Duarte Pio una dignit\u00e0 cos\u00ec elevata a membri di case reali diverse dai Borbone Due Sicilie, fu assegnata solo nel 1801 allo zar Alessandro I di Russia."}
{"id": "76764", "revid": "767487", "url": "https://it.wikipedia.org/wiki?curid=76764", "title": "Anni 380 a.C.", "text": ""}
{"id": "76765", "revid": "986213", "url": "https://it.wikipedia.org/wiki?curid=76765", "title": "Maria Pia di Sassonia Coburgo Braganza", "text": "Era anche conosciuta come \"Sua Altezza Reale Dona Maria Pia di Sassonia-Coburgo Gotha e Bragan\u00e7a\" e afferm\u00f2 di essere figlia illegittima del re Carlo I di Portogallo, che egli l'avesse riconosciuta come figlia e le avesse concesso gli stessi diritti ed onori degli altri principi del Portogallo. Dal 1957 si attribu\u00ec il titolo di duchessa di Braganza e si ritenne l'ultima legittima regina del Portogallo, sostenendo attivamente tale rivendicazione.\nNascita.\nMaria Pia di Sassonia-Coburgo Gotha Braganza, presumibilmente, \u00e8 nata il 13 marzo 1907 su Avenida da Liberdade, parrocchia del Sacro Cuore di Ges\u00f9, a Lisbona, figlia di una relazione adulterina tra il re Carlo I del Portogallo poi sposato con la principessa Amelia d'Orl\u00e9ans, e Maria Amelia Lared\u00f3 e Mur\u00e7a, nativa di Camet\u00e1, Stato di Par\u00e0, Brasile, questa figlia, secondo il certificato di battesimo con sede a Madrid di Maria Pia di Braganza, di Armando Maurice Lared\u00f3 e Lared\u00f3 e Maria Am\u00e9lia Mur\u00e7a e Berhen.\nLa madre, Maria Am\u00e9lia Lared\u00f3 e Mur\u00e7a, era figlia di una ricca coppia brasiliana che si era trasferita in Europa e utilizzava talvolta senza averne diritto il titolo di baroni, senza suscitare troppe obiezioni a causa della loro grande ricchezza. Maria Am\u00e9lia non era sposata quando diede alla luce la figlia: Maria Pia di Braganza ha sempre sostenuto che la madre ed i nonni la portarono a Madrid dove fu battezzata nella chiesa di San Ferm\u00edn de los Navarros il 15 aprile e che tale sacramento venisse poi registrato nella chiesa della Beata Vergine Maria del Monte Carmelo e di San Luigi.\nSostenne che sul registro di battesimo il nome del padre fosse \"D. Carlos de Sassonia-Coburgo y Savoya de la Casa de Braganza de Portugal\", cio\u00e8 l'allora re Carlo I del Portogallo, sposato alla regina Amelia d'Orl\u00e9ans. I registri battesimali originali della chiesa sarebbero tuttavia andati distrutti durante la guerra civile spagnola insieme al preteso certificato di battesimo di Maria Pia di Braganza. Nel 1939 il vicario generale della diocesi di Madrid-Alcalas emise un certificato di battesimo alla donna seguendo le informazioni fornite da Antonio Goicoechea y Cusculluela, membro del Parlamento spagnolo e della Banca di Portogallo, che sostenne di essere stato presente al rito e che sarebbe stato un importante testimone durante i vari processi rotali. Successivamente la donna us\u00f2 questo certificato come \"prova\" per le sue pretese \"regali\".\nHa sostenuto inoltre che negli archivi della diocesi di Madrid-Alcal\u00e1 esistesse una copia di un documento firmato dal re Carlo I il 14 marzo 1907 in cui avrebbe riconosciuto Maria Pia di Braganza come figlia e che avrebbe riportato che \"lei pu\u00f2 portare il mio nome e godere da adesso di tutti gli onori, le prerogative, i privilegi, obblighi e vantaggi dei principi della casa di Braganza di Portogallo\": come il certificato di battesimo, l'originale di questo documento, di cui non esistono prove, non \u00e8 sopravvissuto alla guerra civile. Le sue pretese generalmente non furono considerate dalla Casa Reale di Braganza e dalle altre case reali europee.\nMatrimoni e discendenza.\nNel 1925, all'et\u00e0 di diciotto anni, spos\u00f2 Francisco Javier Bilbao y Batista, un benestante cubano di venti anni pi\u00f9 grande, proveniente da una famiglia di allevatori di bestiame: essendo Bilbao divorziato, il matrimonio fu soltanto civile ed avvenne nell'ambasciata cubana a Parigi. Ebbero una figlia disabile, F\u00e1tima Francisca Xaviera Iris Bilbao di Sassonia Coburgo Braganza (1932 - 1982), e dopo un breve periodo trascorso a Cuba, si separarono e Maria Pia di Braganza torn\u00f2 in Spagna; Bilbao mor\u00ec nel 1935.\nIn seguito alla guerra civile spagnola Maria Pia di Braganza e la madre si trasferirono a Roma dove ella conobbe e spos\u00f2 nel 1939 Giuseppe Manlio Blais, un colonnello dei carabinieri: poich\u00e9 allora vigeva la legge per cui i membri del corpo dei carabinieri non potevano sposare gli stranieri, l'unione fu celebrata clandestinamente e non fu registrata civilmente fino al 5 agosto 1946. Nacque una figlia, Maria da Gl\u00f3ria Cristina Am\u00e9lia Blais di Sassonia Coburgo Braganza nel 1946 che spos\u00f2 lo scultore spagnolo Miguel Ortiz Berrocal (1933-2006), dal quale ebbe due figli, Carlos Miguel Berrocal di Sassonia Coburgo Braganza (1976) e Beltran Jos\u00e9 Berrocal di Sassonia Coburgo Braganza (1978). Morto all'et\u00e0 di 91 anni Giuseppe Blais nel 1983, due anni dopo Maria Pia di Braganza spos\u00f2 Ant\u00f3nio Jo\u00e3o da Costa Amado-Noivo (1952 - 1996): lei aveva 78 anni, lui 33. Maria Pia di Braganza mor\u00ec a Verona nel 1995 e fu sepolta a fianco del secondo marito, il generale Blais, nel Cimitero Monumentale di Verona.\nOpere letterarie.\nCome molte signore della buona societ\u00e0, Maria Pia di Braganza si dedic\u00f2 alla scrittura; negli anni trenta pubblic\u00f2 un certo numero di articoli in due giornali spagnoli, \"Blanco y Negro\" e \"ABC\".\nNel 1937 scrisse \"La hora de Alfonso XIII\" (L'ora di Alfonso XIII), pubblicato all'Avana, Cuba, da Ucar, Garcia y Compan\u00eda: scritto in spagnolo e pubblicato sotto il nome di \"Hilda de Toledano\", \u00e8 una difesa di re Alfonso XIII di Spagna, allora esiliato.\nNel 1954 scrisse \"Un beso y ... nada m\u00e1s: confidencia consciente de una pecadora inconsciente\" (\"Un bacio e ... nulla pi\u00f9\": confidenza cosciente di una peccatrice incosciente) pubblicato a Madrid da Plenitud, anch'esso in spagnolo e sotto il nome di Hilda de Toledano. Nel romanzo si riflettono pesantementemente alcuni avvenimenti nella vita dell'autrice.\nNel 1957 scrisse \"M\u00e9moires d'une infante vivante\" (Memorie di un'infanta vivente) pubblicato a Parigi da Del Duca. Questo lavoro, scritto in francese e pubblicato sotto il nome di \"Maria Pia di Sassonia-Coburgo Braganza\", \u00e8 un'autobiografia e rappresenta il primo tentativo di ricevere un riconoscimento pubblico alle sue personali pretese di essere la figlia illegittima di Carlo I di Portogallo. Nel libro, tuttavia non vengono fatti espliciti reclami dinastici, tant'\u00e8 che il libro si chiude con la frase, \"io pretendo non uno scettro ma la mia penna, non una corona ma ci\u00f2 che mi deriva da mio padre e mia madre: la mia dignit\u00e0.\" Infatti la donna suggerisce che l'erede legittimo al trono portoghese dovrebbe essere la principessa Isabella d'Orl\u00e9ans-Braganza, figlia primogenita del conte di Parigi Enrico d'Orl\u00e9ans.\nInizio delle pretese al trono portoghese.\nSostenne di essere la legittima pretendente al trono del Portogallo nella successione a Manuele II, figlio di Carlo I (e quindi suo preteso fratellastro), che era morto senza figli nel 1932, in seguito ad una petizione firmata il 15 luglio 1957 da un gruppo di dieci monarchici portoghesi, nella quale le si chiedeva di rivendicare il trono: l'anno successivo and\u00f2 in Portogallo e venne ricevuta dal presidente della Repubblica Francisco Craveiro Lopes, mentre il primo ministro, Ant\u00f3nio de Oliveira Salazar rifiut\u00f2 di incontrarla. Nelle elezioni presidenziali di quell'anno sostenne la candidatura di Humberto Delgado e continu\u00f2 a sostenerlo anche quando and\u00f2 in esilio in Brasile. Da questo momento la donna inizi\u00f2 ad usare il titolo di \"duchessa di Braganza\".\nPort\u00f2 dalla propria parte una piccola minoranza di monarchici, di solito attivi oppositori di Salazar: la vasta maggioranza dei monarchici infatti sosteneva Duarte Nuno di Braganza, che portava anch'esso il titolo di duca di Braganza ed era ampiamente riconosciuto come tale sia nel Portogallo che dalla maggior parte delle altre case reali europee. Duarte Nuno aveva consigliato ai monarchici di sostenere il dittatore Salazar nella speranza che questi poi restaurasse la monarchia portoghese come Francisco Franco aveva fatto in Spagna.\nI monarchici portoghesi erano stati divisi per oltre un secolo tra \"michelisti\" e \"costituzionalisti\". I primi erano sostenitori del re Michele, che aveva perso il trono, vivendo per il resto della vita in esilio: ai suoi discendenti era stata impedita per legge la successione al trono, mentre le leggi che ne stabilivano l'esilio vennero abrogate nel 1950 da Salazar. I secondi sostenevano la regina Maria II e i suoi figli, Pietro V e Luigi I, quest'ultimo padre di Carlo I.\nDuarte Nuno di Braganza era un discendente della linea michelista, associata storicamente con una monarchia autocratica e reazionaria. Maria Pia gioc\u00f2 sulla rivalit\u00e0 tra i circoli monarchici michelisti e costituzionalisti, presentandosi come una candidata \"costituzionale\" cio\u00e8 liberale ed il supporto dato allora a Salazar da Duarte Nuno negli anni Cinquanta la aiut\u00f2 molto in questa tattica, facilitandole il compito di rappresentarsi come la pretendente liberale e democratica al trono portoghese.\nFu molto attiva nelle sue attivit\u00e0 di \"reclamo\" al trono. Molti articoli su lei furono pubblicati in giornali italiani, portoghesi e di tutto il mondo e nel mese di febbraio del 1965 and\u00f2 in Portogallo a visitare la tomba di re Carlo I ma mentre lasciava lo stato per tornare in Spagna fu arrestata e trattenuta per una notte, venendo in seguito subito liberata su richiesta dell'ambasciata italiana. Inoltre frequent\u00f2 spesso il jet set. Sostenne per anni di essere stata amica di Alfonso XIII di Spagna e di suo figlio l'infante Giacomo Enrico di Borbone-Spagna, amicizia che sarebbe testimoniata anche da documentazione ufficiale usata nelle varie cause rotali.\nEsiste una fitta corrispondenza tra Maria Pia di Braganza ed i membri delle famiglie reali europee che registrano i suoi sforzi per guadagnare una legittimit\u00e0 all'interno dei circoli reali, ma la vasta maggioranza delle risposte che ottenne era soltanto gentile e priva di alcun supporto effettivo.\nCausa legale sul certificato di battesimo.\nNel mese di ottobre 1966 Duarte Nuno richiese alla corte ecclesiastica della diocesi di Madrid-Alcal\u00e1 di rimuovere il nome di re Carlo I dal certificato di battesimo del 1939, sostenendo che non ci fossero prove che il sovrano fosse realmente il padre della neonata.\nNel febbraio 1972 il caso fra Duarte Nuno e Maria Pia di Braganza giunse fino al tribunale della Sacra Rota romana. Il processo fu istituito dalla commissione speciale n. 25. I sostenitori di Duarte Nuno ritennero che la corte avesse determinato che Carlo non era il padre di Maria Pia, o che comunque non ce n'erano le prove, mentre i sostenitori di Maria Pia sostennero che la corte avesse affermato la validit\u00e0 del suo certificato di battesimo e quindi la validit\u00e0 della sua pretesa discendenza. In realt\u00e0 il 6 dicembre 1972 la corte stabil\u00ec solo che Duarte Nuno non aveva la condizione legale per presentare il caso, considerando che come cugino di secondo grado di Carlo I fosse un parente di grado troppo lontano, e non prese posizione sull'autenticit\u00e0 del certificato o sulle pretese al trono di Maria Pia. La Commissione Pontificia della Rota Romana che segu\u00ec il caso deliber\u00f2 perci\u00f2 che il battesimo di Maria Pia era valido e che il certificato di battesimo ricostruito si doveva mantenere in tutta la sua \"forza, fede e vigore\", ossia nella stessa situazione che era prima dell'apertura del processo.\nCausa legale sulle propriet\u00e0 portoghesi.\nLa sua richiesta di ottenere la restituzione di parte delle propriet\u00e0 che erano appartenute alla famiglia reale portoghese e che furono di conseguenza confiscate nel 1910 col passaggio dalla monarchia alla repubblica, fu respinta dalla suprema corte di giustizia di Lisbona nel 1983, la quale ritenne che non esistevano prove sufficienti che la donna fosse figlia di Carlo I.\nCessione dei diritti.\nNel 1985 Maria Pia di Braganza decise, nonostante avesse una figlia e due nipoti, di nominare suo successore ed erede nelle sue pretese dinastiche Rosario Poidimani, un italiano che sosteneva di appartenere ad una famiglia nobile siciliana.\nIl 2 dicembre 1985 Maria Pia di Braganza firm\u00f2 un documento in cui sosteneva di poter emendare la costituzione portoghese del 1838 e di poter riconoscere quindi il Poidimani come suo \"erede\". Il 19 febbraio 1986 firm\u00f2 una seconda versione del documento affermando ci fosse una relazione di sangue tra i due, senza peraltro specificare di che tipo. Il 3 aprile 1987 infine firm\u00f2 un documento con cui \"abdicava\" alle sue pretese al trono portoghese trasferendo i relativi \"diritti\" a Poidimani. Parecchie settimane dopo, la donna e Poidimani tennero una \"cerimonia\" in Portogallo che confermava l'\"abdicazione\": nel documento firmato Maria Pia dichiarava che il motivo della sua abdicazione in favore del Poidimani era che era stata completamente privata di supporto dalla sua discendenza e che riteneva il Poidimani l'unica persona in grado di fronteggiare il rivale ramo dei michelisti.\nDal 1987 Poidimani ha iniziato ad usare il titolo di \"sua altezza reale dom Rosario di Sassonia-Coburgo-Gotha Braganza, ventiduesimo duca di Bragan\u00e7a\" e da allora ha cercato di promuovere le sue pretese, bench\u00e9 queste non siano state riconosciute da molte delle case reali europee o dall'ordine di Malta.\nNel 2007 Poidimani \u00e8 stato arrestato in quanto accusato di truffa in relazione alla vendita di passaporti diplomatici che sosteneva di poter rilasciare in quanto capo della real casa di Portogallo. Il tribunale di Busto Arsizio lo ha condannato in primo grado a 5 anni di reclusione nel gennaio 2011;. Il 15 aprile 2013 la Corte di Appello di Milano ha assolto Rosario Poidimani dalle varie imputazioni sopra. Poidimani ha a sua volta dato avvio a varie denunce e querele nei confronti di Duarte Pio di Braganza e di funzionari del governo portoghese."}
{"id": "76767", "revid": "1904508", "url": "https://it.wikipedia.org/wiki?curid=76767", "title": "Duca di Loul\u00e8", "text": "Il duca di Loul\u00e9 \u00e8 un titolo nobiliare portoghese creato per la famiglia Moura Barreto nel 1862 per Nuno Jos\u00e9 Severo de Mendo\u00e7a Rolim de Moura Barreto, marchese di Loul\u00e9 e conte di Vale de Reis. Il nuovo duca discendeva dai primi sovrani portoghesi e apparteneva alla pi\u00f9 alta nobilt\u00e0. Il primo duca fu pi\u00f9 volte Primo Ministro del Portogallo e il 5 dicembre 1827 spos\u00f2 l'Infanta Anna del Ges\u00f9 di Braganza, figlia pi\u00f9 giovane di re Giovanni VI di Portogallo.\nQuando il re, esiliato, Manuele II del Portogallo mor\u00ec nel 1932, a capo della Casa di Loul\u00e9 era Costanza Maria de Figueiredo Cabral da C\u00e2mara, vedova del terzo duca e quarta duchessa di Loul\u00e9, a contare tutti i duchi successivi al primo, compresi quelli che non avevano mai registrato il titolo secondo le norme di legge.\nL'attuale rappresentante della casa ducale \u00e8 il pro-pro-pro-pronipote dell'Infanta, dom Pedro de Mendo\u00e7a Rolim de Moura Barreto: porta il titolo di sesto Duca di Loul\u00e9 nell'opera di D. Filipe de Loul\u00e9 \"House of Loul\u00e9\". Ma \u00e8 il quarto duca secondo la convenzione sui titoli nobiliari della repubblica portoghese, che considera il titolo rinnovato correttamente soltanto nel 1992 per il padre del D. Pedro, il terzo (o quinto) duca (che inoltre registr\u00f2 lo stile di \"Dom\", che i Loul\u00e9 tradizionalmente non avevano mai portato, anche se erano autorizzato a farlo). Secondo il relativo Boletim Oficial del 1998, una richiesta per il terzo rinnovamento del titolo ducale \u00e8 stata presentata al Conselho de Nobreza, diretto dall'attuale Duca di Braganza.\nDurante l'esilio di Dom Michele di Portogallo e dei suoi eredi maschi dal 1834 al 1950, i discendenti dell'Infanta Anna vissero in Portogallo. Di conseguenza, le pretese dell'attuale duca al trono, come rappresentante dei diritti dinastici dell'infanta, si contrappongono a quelli del duca di Braganza, discendente di Michele I . In \"As Senhoras Infantas filhas de D. Jo\u00e3o VI\", pubblicato a Lisbona nel 1938, \u00c2ngelo Pereira riporta, alla pagina 161, una lettera dell'infanta al suo fratello Pietro IV, che fa supporre il suo matrimonio non fosse stato autorizzato, anche se nessuna legge portoghese richiedeva a una infanta cadetta di ottenere il permesso reale per sposarsi. \nIl Pereira tuttavia era un sostenitore delle pretese dinastiche di Dom Michele di Portogallo: contrariamente a quanto da questi sostenuto il Decreto Reale di autorizzazione al matrimonio dell'Infanta Anna del Ges\u00f9 di Braganza, figlia pi\u00f9 giovane di re Giovanni IV di Portogallo venne rilasciato e il documento venne pubblicato, nel 2008, in anastatica nel libro di Nuno da C\u00e2mara Pereira: \"O Usurpador-o poder sem pudor\" unitamente ad altri scritti e documenti di interesse dinastico. \nSinch\u00e9 fu vivo il re Manuele II del Portogallo, bench\u00e9 in esilio, i duchi di Loul\u00e9 non poterono rivendicare alcuna pretesa, non essendo ancora succeduti alla pretensione al trono, contrariamente ai rappresentanti della linea discendente da Dom Michele di Portogallo che, bench\u00e9 deposta, esiliata e privata cos\u00ec di fatto della cittadinanza portoghese e dei diritti dinastici continuarono a proclamarsi, dall'estero, eredi al trono del Portogallo.\nDopo la morte del re Manuele II del Portogallo nel 1932 i duchi di Loul\u00e9, all'epoca rappresentati da Costanza Maria de Figueiredo Cabral da C\u00e2mara, vedova del terzo duca e quarta duchessa di Loul\u00e9 non risulta abbiano rivendicato la successione, neppure al titolo ducale: nel frattempo il Portogallo era diventato una Repubblica (5 ottobre 1910) e costantemente in preda a un'instabilit\u00e0 politica violenta: colpi di Stato pi\u00f9 o meno sanguinosi (ben due capi di governo vengono assassinati, nel 1918 e nel 1921), dal 1910 al 1926 si succedettero ben 45 governi, quasi tutti sotto il controllo dei militari. \nNel 1926 si stabil\u00ec una nuova dittatura militare, presieduta dal generale Ant\u00f3nio \u00d3scar Carmona e infine il potere cadde nelle mani di Ant\u00f3nio de Oliveira Salazar. \nCon il passare del tempo, attraverso la prevista successione femminile sia del titolo ducale di Loul\u00e9 sia dei diritti dinastici annessi alla rivendicazione alla successione al trono portoghese, pervennero ad altre famiglie, sinch\u00e9 dalla morte, in esilio, dell'ultimo Re del Portogallo Manuele II nel 1932 la pretensione alla successione del trono portoghese fin\u00ec per coincidere con la successione del titolo titolo ducale di Loul\u00e9: nel 1932 risultava essere possessore del titolo di Duca di Loul\u00e9 una donna, discendente di Anna del Ges\u00f9 di Braganza, principessa Reale del Portogallo e di Nuno Jos\u00e9 Severo de Mendo\u00e7a Rolim de Moura Barreto primo duca di Loul\u00e9, ossia Costan\u00e7a da Camara de Mendo\u00e7a. \nLa successione segue questo schema :\nBibliografia.\nPereira, Nuno da C\u00e2mara: O Usurpador-o poder sem pudor, Lisboa : Livros d'Hoje, 2008"}
{"id": "76768", "revid": "767487", "url": "https://it.wikipedia.org/wiki?curid=76768", "title": "Anni 370 a.C.", "text": ""}
{"id": "76769", "revid": "767487", "url": "https://it.wikipedia.org/wiki?curid=76769", "title": "Anni 360 a.C.", "text": ""}
{"id": "76771", "revid": "212348", "url": "https://it.wikipedia.org/wiki?curid=76771", "title": "Screenshot", "text": "Uno screenshot (da \"screen\", \"schermo\", e \"shot\", \"scatto fotografico\"), termine inglese equivalente in italiano a schermata, videata, immagine dello schermo o cattura dello schermo, \u00e8 un'immagine corrispondente a ci\u00f2 che viene visualizzato in un determinato istante sullo schermo di un monitor, di un televisore o di un qualunque dispositivo video. L'immagine diventa screenshot quando viene copiata e salvata come file o altro oggetto indipendente dal video originale, e pu\u00f2 rappresentare anche solo una porzione dello schermo.\nIl primo uso noto del termine \"screenshot\" risale al 1983 ed \u00e8 attribuito al giornalista Bill Kunkel.\nUtilizzo.\nL'utilizzo \u00e8 comune nell'informatica. Spesso le immagini delle schermate del software vengono usate per illustrare manuali di installazione e guide d'uso per gli utenti, in modo che questi possano verificare la correttezza delle loro operazioni confrontando ci\u00f2 che vedono sullo schermo con quanto previsto nelle istruzioni. Poich\u00e9 la cattura dello schermo viene eseguita alla risoluzione del monitor (quindi i pixel che compongono la schermata sono gli stessi che compongono l'area dello schermo), l'immagine catturata non \u00e8 di per s\u00e9 adatta alle pubblicazioni editoriali che necessitano invece di foto ad alta definizione. Per questo motivo la cattura finalizzata alla produzione editoriale pu\u00f2 avvenire in due modi:\nMetodi di cattura.\nI moderni sistemi informatici danno normalmente la possibilit\u00e0 di effettuare la cattura in ogni situazione, ad esempio tramite il tasto Stampa schermo. In altri dispositivi video, come il semplice televisore o un proiettore, la cattura non pu\u00f2 essere realizzata in maniera cos\u00ec immediata. Anche molti computer del passato, spesso privi di multitasking, non davano normalmente la possibilit\u00e0 di salvare screenshot. Occorre perci\u00f2 utilizzare la fotografia: tuttavia in questo caso devono essere utilizzati degli apparecchi fotografici specifici o calibrati in modo da non rilevare il ricaricamento (in inglese \"refresh\") del video (le classiche linee orizzontali). Ad esempio la Kodak negli anni '80 produsse l'attrezzatura fotografica \"Instagraphic CRT\", comprendente un cono con adattatori di diverse dimensioni da appoggiare direttamente sui tipici schermi a tubo catodico dei computer dell'epoca.\nVideate e legislazione.\nQuando la videata riguarda un prodotto coperto da \"copyright\" (ad esempio un film o un software), essa stessa potrebbe godere della stessa protezione, analogamente alla pagina di un libro. Ogni Paese ha le sue direttive interne, ma negli Stati Uniti d'America la pubblicazione di screenshot \u00e8 considerata \"fair use\", cio\u00e8 di libero utilizzo se impiegato nell'ambito di:\nIn rari casi le aziende ricorrono al Trusted Computing per impedire gli screenshot dei propri prodotti. In Italia l'utilizzo di screenshot non \u00e8 invece affrontato a livello giuridico."}
{"id": "76772", "revid": "767487", "url": "https://it.wikipedia.org/wiki?curid=76772", "title": "Anni 340 a.C.", "text": ""}
{"id": "76773", "revid": "118934828", "url": "https://it.wikipedia.org/wiki?curid=76773", "title": "Anni 300 a.C.", "text": "Altri progetti.\ncagati addosso"}
{"id": "76774", "revid": "767487", "url": "https://it.wikipedia.org/wiki?curid=76774", "title": "Anni 290 a.C.", "text": ""}
{"id": "76775", "revid": "767487", "url": "https://it.wikipedia.org/wiki?curid=76775", "title": "Anni 280 a.C.", "text": ""}
{"id": "76777", "revid": "767487", "url": "https://it.wikipedia.org/wiki?curid=76777", "title": "Anni 260 a.C.", "text": ""}
{"id": "76778", "revid": "767487", "url": "https://it.wikipedia.org/wiki?curid=76778", "title": "Distretto di Vila Real", "text": "Il distretto di Vila Real \u00e8 un distretto del Portogallo continentale, appartenente alla provincia tradizionale del Tr\u00e1s-os-Montes e Alto Douro. Confina con la Spagna (provincia di Ourense) a nord e con i distretti di Bragan\u00e7a a est, di Viseu a sud e di Porto e Braga a ovest. La superficie \u00e8 di 4.328\u00a0km\u00b2 (11\u00ba maggior distretto portoghese), la popolazione residente (2001) \u00e8 di 223.731 abitanti. Capoluogo del distretto \u00e8 Vila Real.\nIl distretto di Vila Real \u00e8 diviso in 14 comuni:\nNell'attuale divisione principale del paese, il distretto fa parte della regione Nord (\"Norte\") ed \u00e8 diviso tra le subregioni del Douro, dell'Alto Tr\u00e1s-os-Montes e del T\u00e2mega. In sintesi:"}
{"id": "76779", "revid": "123265278", "url": "https://it.wikipedia.org/wiki?curid=76779", "title": "Gotico francese", "text": "Il gotico francese \u00e8 la pi\u00f9 antica ed una delle pi\u00f9 famose varianti dell'arte gotica. Si svilupp\u00f2 dagli anni quaranta del XII secolo (quando in tutte le altre regioni europee dominava l'arte romanica) e persistette fino al tardo XVI secolo con lo stile tardo gotico o gotico fiammeggiante (\"flamboyant\").\nLa Basilica di Saint-Denis.\nLa nascita ufficiale dell'architettura gotica ebbe luogo con la ricostruzione del coro dell'abbazia di Saint-Denis, su idea del famoso abate Suger, che per la basilica dei reali di Francia voleva un edificio \"sontuoso e dotato di splendidi arredi\" e che assolvesse \"meglio al compito di onorare la divinit\u00e0 se rifulge di luce\", che penetrando da vetrate si riflettesse sui metalli preziosi e sulle gemme poste nelle decorazioni delle suppellettili; nel solco degli studi di neoplatonismo intrapresi dall'abate. A sua volta Suger si ispirava allo Pseudo-Dionigi l'Areopagita: Dio \u00e8 Luce, pertanto le nuove cattedrali devono essere costruite in modo da poter ospitare la luce divina.\nNella sua parte inferiore il coro fu compiuto intorno al 1144, mentre il completamento della parte superiore e della navata della chiesa \u00e8 della met\u00e0 del XIII secolo.\nIl coro di Saint-Denis riprende i modelli romanici, dove erano gi\u00e0 stati applicati deambulatori e cappelle radiali; in Saint-Denis tuttavia le navate laterali del coro raddoppiano mediante dei sostegni poco invasivi e la struttura, sostenuta da archi ogivali, si alleggerisce per la presenza di grandi vetrate, in contrapposizione alla pesantezza e all'oscurit\u00e0 delle costruzioni romaniche.\nL'evoluzione dello stile.\nPoco dopo Saint-Denis, le novit\u00e0 vennero recepite dai costruttori della cattedrale di Sens, dove per\u00f2 si registra ancora la tradizionale alternanza dei sostegni tipica dell'architettura normanna e l'assenza del transetto; tuttavia questa cattedrale rappresent\u00f2 il modello per molte altre costruzioni senza transetto o con transetto poco accentuato.\nUn'altra evoluzione si registra nella cattedrale di Noyon, realizzata a partire dal 1145. Qui, nella campata che si affaccia sulla navata centrale, oltre alla tribuna, o matroneo, si osserva per la prima volta il triforio, cio\u00e8 una galleria pi\u00f9 bassa e ricavata nello spessore murario della parete.\nRiconducibile a Noyon \u00e8 la cattedrale di Laon, una delle massime realizzazioni del primo periodo gotico. La chiesa presenta un coro piatto, frutto di una ricostruzione intrapresa nel 1205, con una torre-lanterna all'intersezione tra la navata principale e il transetto. Due articolate torri gemelle sorgono sulla facciata principale e nel progetto originario ne erano previste altre analoghe sulle facciate dei transetti, poi realizzate solo in parte.\nContemporaneamente a Laon fu innalzata la cattedrale parigina di Notre-Dame con cinque slanciate navate, transetto e doppio deambulatorio. Secondo alcuni autori qui vennero sperimentati per la prima volta gli archi rampanti per sostenere il peso della chiesa, essendo le pareti ormai svuotate per lasciar spazio alle vetrate istoriate, che vennero disposti regolarmente lungo l'esterno delle navate e a semicerchi lungo il coro.\nGotico classico.\nNotre-Dame di Parigi segna anche il passaggio dal primo gotico al gotico classico, che viene inquadrato nella prima met\u00e0 del XIII secolo. Appartiene a questo periodo la cattedrale di Chartres (1194-1230), riedificata dopo che un incendio aveva distrutto la precedente cattedrale romanica. Chartres \u00e8 caratterizzata da un attento studio delle proporzioni, sia in pianta che in alzato, che la rendono un capolavoro di armonia delle forme. Gli archi e le vetrate sono tutti di misura regolare e le 166 vetrate istoriate inondano di luce la cattedrale. Rispetto ai modelli precedenti a Chartres le tribune o matronei furono sostituiti dal solo triforio al fine di snellire la massa muraria e lasciare maggior spazio proprio alle superfici vetrate.\nL'architettura di Chartres fu ripresa nelle successive cattedrali di Reims e Amiens, che rappresentano la massima perfezione dell'architettura gotica francese. Qui le navate raggiungono rispettivamente i 38 ed i 42 m, con un rapporto tra altezza e larghezza superiore a quello della stessa cattedrale parigina, dove la navata \u00e8 alta 35 m: ad Amiens \u00e8 3:1, a Parigi 2,75:1, a Chartres 2,6:1.\nLa cattedrale di San Pietro a Beauvais supera in altezza tutte le altre chiese francesi, con le volte di ben 48,5 m (rapporto altezza e larghezza di 3,4:1), ma la costruzione non fu portata a termine solo nel coro e transetto, a seguito del sopraggiungere di gravi problemi di natura statica.\nGotico radiante e fiammeggiante.\nLa fase successiva, che prese avvio dalla met\u00e0 del XIII secolo, \u00e8 detta del gotico radiante, poich\u00e9 si arriv\u00f2 a una pi\u00f9 radicale abolizione delle pareti ed a un assottigliamento di tutte le strutture. Capolavori di questo periodo sono le testate dei transetti di Notre-Dame a Parigi e la Sainte-Chapelle (1241-1248), sempre a Parigi, dove tra sottili pilastri a fascio si dispiegano leggere e diafane vetrate, che non lasciano trasparire la robusta ingabbiatura esterna dei contrafforti. La Sainte-Chapelle fu il nuovo modello di cappella palatina (era infatti collegata direttamente al palazzo reale), con due basiliche sovrapposte ad aula unica, quella inferiore per la corte e quella superiore, contenente preziose reliquie, ad appannaggio esclusivo del re e della sua famiglia.\nL'ultima fase del gotico francese \u00e8 definita gotico fiammeggiante e appare al principio del XV secolo presso la corte reale e corti ducali francesi come quelle del duca di Berry, del duca di Borgogna e del duca d'Angi\u00f2. Lo stile venne caratterizzato dall'impiego di elementi prolungati in senso della lunghezza che acquisirono forme riconducibili ad una fiamma. Gil elementi decorativi si complicano e diventano esuberanti. Questo stile si sviluppa soprattutto nella seconda parte del XV secolo, dopo la fine della Guerra dei Cent'anni e la ripresa economica conseguente, e resta popolare per gli edifici religiosi fino alla met\u00e0 del XVI secolo, dove convive con lo stile rinascimentale importato dall'Italia ai principi del secolo. Esempi famosi di gotico fiammegiante sono il palazzo del Parlamento di Rouen, la Sainte-Chapelle del Castello di Vincennes, la facciata della cattedrale di Toul, le facciate dei transetti della cattedrale di Senlis, la chiesa Notre-Dame di Louviers, la chiesa Saint-Maclou di Rouen, la Collegiata di San Vulfranno di Abbeville, il monastero reale di Brou, il palazzo di Jacques C\u0153ur \u00e0 Bourges."}
{"id": "76780", "revid": "124180204", "url": "https://it.wikipedia.org/wiki?curid=76780", "title": "Abbazia di Saint-Denis", "text": "L'abbazia di Saint-Denis () \u00e8 un'antica abbazia sorta intorno alla famosa basilica di Saint-Denis, situata nell'omonimo comune della periferia di Parigi.\nStoria e descrizione.\nL'abbazia venne fondata da Dagoberto I, re dei Franchi dal 628 al 637, come monastero, secondo la regola di San Colombano di Luxeuill, intorno alle prime costruzioni della Basilica di Saint-Denis.\nDopo una breve fioritura, l'Abbazia conobbe un lungo periodo di decadenza a causa dell'incuria degli abati e delle guerre. Nel 750, con la nomina ad abate di Fulrado, venne introdotta la regola benedettina l'abbazia si avvi\u00f2 ad un periodo di grande ricchezza e splendore grazie all'attivit\u00e0 instancabile di questo abate, consigliere e diplomatico prediletto dai papi Zaccaria, Stefano II, Paolo I e Adriano I. Tutti costoro concessero all'abbazia guidata da Fulrado privilegi e beni.\nNel 1691 Luigi XIV soppresse il titolo di abate. A partire da quel momento i superiori dell'abbazia presero il titolo di Gran Priore. Le entrate dell'abbazia furono confiscate per il mantenimento della scuola di Saint-Cyr.\nNel suo aspetto attuale l'Abbazia di Saint-Denis risale al XVIII secolo quando venne ricostruita dai grandi architetti francesi Robert de Cotte e Ange-Jacques Gabriel che crearono uno dei migliori esempi di architettura monastica del '700.\nCon la Rivoluzione francese, nel 1792 l'abbazia venne soppressa e l'anno successivo, in ottobre, profanate le tombe.\nNel 1809 Napoleone Bonaparte vi istitu\u00ec la \"Maison d'\u00c9ducation de la Legion d'Honeur\", atta all'educazione delle figlie degli ufficiali superiori insigniti della prestigiosa Legion d'onore; a cui \u00e8 tutt'oggi destinata.\nPriorati delle case dipendenti da Saint-Denis.\nL'abbazia di Saint Denis controllava un certo numero di conventi retti da un priore, ma dipendenti dall'abbazia stessa.\nGli archivi di Saint-Denis hanno conservato i nomi dei priori che hanno governato i conventi dipendenti dall'Abbazia di Saint-Denis:\nElenco degli abati e dei gran priori di Saint Denis.\nAbati.\nNel 1691 Luigi XIV soppresse il titolo di abate. A partire da quel momento i superiori dell'abbazia presero il titolo di Gran Priore."}
{"id": "76781", "revid": "767487", "url": "https://it.wikipedia.org/wiki?curid=76781", "title": "Distretto di Porto", "text": "Il distretto di Porto \u00e8 un distretto del Portogallo continentale, corrispondente al nucleo della provincia tradizionale del Douro Litorale (\"Douro Litoral\"). Confina con i distretti di Braga a nord, di Vila Real a est, di Viseu e Aveiro a sud e con l'Oceano Atlantico a ovest. La superficie \u00e8 di 2.395\u00a0km\u00b2 (17\u00ba maggior distretto portoghese), la popolazione residente (2001) \u00e8 di 1.781.826 abitanti. Il capoluogo del distretto \u00e8 Porto.\nIl distretto di Porto \u00e8 diviso in 18 comuni:\nNell'attuale divisione principale del paese, il distretto \u00e8 compreso nella regione Nord (\"Norte\"), con i suoi comuni divisi tra le subregioni della Grande Porto, Ave e T\u00e2mega. In sintesi:"}
{"id": "76785", "revid": "287204", "url": "https://it.wikipedia.org/wiki?curid=76785", "title": "Squadra", "text": ""}
{"id": "76787", "revid": "287204", "url": "https://it.wikipedia.org/wiki?curid=76787", "title": "Insieme convesso", "text": "In uno spazio euclideo un insieme convesso \u00e8 un insieme nel quale, per ogni coppia di punti, il segmento che li congiunge \u00e8 interamente contenuto nell'insieme.\nEsempi di insiemi convessi sono cerchi, sfere, cubi, piani, semipiani, trapezi, mentre non lo sono archi di circonferenze, tori o qualunque insieme che contenga buchi o incavature o che non sia connesso. In tre dimensioni, esempi di insiemi convessi sono la sfera, il cubo, il paraboloide, mentre esempi di insiemi non convessi sono il toro, l'iperboloide iperbolato. In termini pi\u00f9 intuitivi una figura convessa \u00e8 una figura \"che esubera\", mentre una figura concava \u00e8 una figura \"che rientra\". In insiemistica non si adopera la definizione di insieme concavo, bens\u00ec la nozione pi\u00f9 articolata di spazio connesso. \nNello studio delle funzioni, si pu\u00f2 definire una funzione convessa come funzione il cui epigrafico \u00e8 un sottoinsieme convesso del piano.\nSpazi vettoriali.\nSia formula_1 uno spazio vettoriale. Un insieme formula_2 si dice convesso se per ogni coppia di punti formula_3 il segmento che li congiunge:\n\u00e8 interamente contenuto in formula_2.\nUn insieme bilanciato e convesso \u00e8 detto \"assolutamente convesso\".\nEsempi di insiemi convessi.\nSi consideri lo spazio euclideo formula_11."}
{"id": "76789", "revid": "9", "url": "https://it.wikipedia.org/wiki?curid=76789", "title": "Leptoni", "text": ""}
{"id": "76790", "revid": "827882", "url": "https://it.wikipedia.org/wiki?curid=76790", "title": "Distretto di Braga", "text": "Il distretto di Braga \u00e8 un distretto del Portogallo continentale, appartenente alla provincia tradizionale del Minho. Confina con il distretto di Viana do Castelo e la Spagna (provincia di Ourense) a nord, con i distretti di Vila Real a est, di Porto a sud e con l'Oceano Atlantico a ovest. La superficie \u00e8 di 2.673\u00a0km\u00b2 (16\u00ba maggior distretto portoghese), la popolazione residente (2001) \u00e8 di 831.368. Capoluogo del distretto \u00e8 Braga.\nSuddivisione amministrativa.\nIl distretto di Braga \u00e8 diviso in 14 comuni:\nNella divisione NUTS del paese, il distretto di Braga appartiene alla regione Nord. I 14 comuni appartengono a tre subregioni, il C\u00e1vado, l'Ave e il T\u00e2mega. In sintesi:\nGeografia fisica.\nIl distretto di Braga \u00e8 un territorio abbastanza accidentato, dominato da altitudini elevate a est, vicino al confine con la Spagna ed il distretto di Vila Real, che scendono fino alla costa occidentale, in un rilievo tagliato dalle valli dei vari fiumi che scorrono da est-nordest verso ovest-sudovest.\nLe maggiori altitudini si trovano nella Serra Amarela (1.361 m), sul confine con il distretto di Viana do Castelo e sulla frontiera con la Spagna, con la Serra do Ger\u00eas, che raggiunge il punto pi\u00f9 alto, 1.508 m, precisamente sul confine con il distretto di Vila Real e molto vicino alla frontiera spagnola, e nella parte occidentale della Serra da Cabreira, che raggiunge, nel distretto di Braga, 1.262 m s.l.m.\nLa valle del fiume C\u00e1vado \u00e8 la caratteristica principale della rete idrografica, tagliando totalmente il distretto e dividendo le sue montagne in due aree distinte. Il C\u00e1vado entra nel distretto a est, dove fa da frontiera con il distretto di Vila Real per alcuni chilometri e sfocia nell'Oceano Atlantico sul litorale di Esposende, a ovest, l'unica zona del distretto relativamente pianeggiante. Il bacino idrografico del C\u00e1vado include anche la valle del fiume Homem, che nasce nel Ger\u00eas e sbocca nel C\u00e1vado sul confine tra i comuni di Vila Verde, Amares e Braga.\nA sud del C\u00e1vado, un'altra valle importante \u00e8 quella dell'Ave, fiume che nasce nel distretto, nella Serra da Cabreira e attraversa la parte meridionale, fungendo da confine con il distretto di Porto per quasi 20\u00a0km. Uno degli affluenti dell'Ave, il fiume Vizela, continua il confine sud del distretto per altri 20\u00a0km. Il fiume Este, che passa molto vicino al capoluogo, \u00e8 l'altro affluente rilevante dell'Ave.\nA nord, la valle del fiume Neiva fa da confine con il distretto di Viana do Castelo lungo tutto il basso corso di questo piccolo fiume. La parte sud-orientale del distretto fa parte del bacino idrografico del Douro, attraverso il fiume T\u00e2mega, che fa da frontiera con i distretti di Vila Real e Porto, e alcuni dei suoi brevi affluenti.\nNel distretto ci sono svariate dighe. La pi\u00f9 nota \u00e8 la diga di Vilarinho das Furnas, sull'alto corso del fiume Homem. Sul basso C\u00e1vado troviamo la diga di Penide e sull'alto C\u00e1vado le dighe della Cani\u00e7ada e di Salamonde. Sul fiume Ave ci sono alcune piccole dighe, la principale \u00e8 la diga dell'Ermal.\nLa costa, totalmente compresa nel comune di Esposende, \u00e8 sabbiosa."}
{"id": "76791", "revid": "84184", "url": "https://it.wikipedia.org/wiki?curid=76791", "title": "Bern", "text": ""}
{"id": "76792", "revid": "154326", "url": "https://it.wikipedia.org/wiki?curid=76792", "title": "Duchi di Braganza", "text": ""}
{"id": "76793", "revid": "767487", "url": "https://it.wikipedia.org/wiki?curid=76793", "title": "Zigote", "text": "Lo zigote, dal greco antico \"\u03b6\u03c5\u03b3\u03c9\u03c4\u03cc\u03c2 (zyg\u014dt\u00f3s)\": unito o aggiogato, \u00e8 una cellula che si ottiene con la fecondazione, ovvero dalla fusione di due cellule specializzate (i gameti, maschile e femminile), normalmente aploidi (n), in una cellula con un maggior grado di ploidia, normalmente diploide (2n).\nSignificato biologico di zigote.\nLa cellula diploide che permetter\u00e0 lo sviluppo di un nuovo individuo deriva dall'incontro di due cellule specializzate ottenute non con la solita divisione cellulare, la mitosi, bens\u00ec con una divisione di tipo riduzionale, la meiosi. Tale divisione si dice riduzionale perch\u00e9 \"riduce\" il numero complessivo dei cromosomi normalmente presenti nella specie, solitamente dimezzando tale numero. La meiosi, negli animali, normalmente avviene in organi o parti dell'individuo definiti gonadi, che possono assumere varie forme anatomiche, e trovarsi in posizioni diverse del corpo. Le gonadi sono i testicoli, nei maschi, e le ovaie, nelle femmine.\nIn genere quindi lo zigote si ottiene dall'unione di gameti aploidi, ed il processo avviene durante la riproduzione sessuale per anfigonia.\nIbridi poliploidi possono formarsi ad esempio nelle piante, per fusione di gameti non aploidi. Questo meccanismo \u00e8 ad esempio alla base di meccanismi di speciazione che portano all'isolamento genetico della specie in oggetto da quelle a minor ploidia.\nNella maggior parte degli organismi anfigonici, come detto, esistono due tipi di gamete: quello maschile, pi\u00f9 mobile, definito spermatozoo, e quello femminile, pi\u00f9 grande e meno mobile, chiamato ovulo o \"cellula uovo\". Lo zigote pu\u00f2 quindi essere definito \"cellula uovo fecondata\"\nIn diversi protisti tra cui alcuni funghi esistono gameti morfologicamente uguali (\"isogamia\"), bench\u00e9 differenziati in tipi con determinanti diversi (\"mating type\").\nLa fusione di due gameti aploidi genera una cellula diploide contenente tutto il materiale genetico (ereditario) del nuovo individuo: met\u00e0 proveniente da un gamete e met\u00e0 dall'altro. \nIl vantaggio biologico di tale meccanismo riproduttivo sta nel fatto che il rimescolamento dei caratteri ereditari dei genitori produce variabilit\u00e0 nella discendenza e quindi una maggior \"adattabilit\u00e0\", in termini generali, non individuali, alle possibili variazioni ambientali, come studiato in genetica e sostenuto dalla teoria evoluzionista di Charles Darwin.\nLa divisione dello zigote nella specie umana.\nDopo la sua formazione, generalmente, lo zigote pu\u00f2 iniziare quasi subito a suddividersi oppure entrare in un periodo di riposo.\nNella specie umana, in particolare, lo zigote appena formato, che ha un diametro di circa 0,1\u00a0mm, lo stesso dell'ovulo non fecondato, percorre una delle tube di Falloppio femminili verso l'utero, dividendosi costantemente. Tutte le prime suddivisioni avvengono senza aumento di dimensioni. Dopo circa una settimana, la massa di cellule embrionali ora chiamata blastocisti, si impianta nel rivestimento dell'utero e inizia a dividersi ed a crescere progressivamente di dimensioni, ricevendo nutrimento dall'endometrio, la parete uterina. \nIn modo pi\u00f9 schematico si possono riconoscere le seguenti fasi di sviluppo:"}
{"id": "76794", "revid": "31185", "url": "https://it.wikipedia.org/wiki?curid=76794", "title": "F\u00f6hn", "text": ""}
{"id": "76795", "revid": "57342", "url": "https://it.wikipedia.org/wiki?curid=76795", "title": "Premio C\u00e9sar per la migliore promessa femminile", "text": "Il premio C\u00e9sar per la migliore promessa femminile (\"C\u00e9sar du meilleur espoir f\u00e9minin\" o \"C\u00e9sar du meilleur jeune espoir f\u00e9minin\") \u00e8 un premio cinematografico assegnato annualmente dall'\"Acad\u00e9mie des arts et techniques du cin\u00e9ma\" a partire dal 1983 alla miglior giovane attrice emergente di un film di produzione francese uscito nelle sale cinematografiche nel corso dell'anno precedente.\nPer facilitare il primo turno di voto, che determina le candidature, il \"Comit\u00e9 R\u00e9v\u00e9lations\", costituito da direttori di casting, propone ai membri dell'\"Acad\u00e9mie\" una preselezione di un numero massimo di venticinque attrici ed altrettanti attori scelti con un voto preliminare.\nAlbo d'oro.\nI vincitori sono indicati in grassetto, a seguire gli altri candidati."}
{"id": "76796", "revid": "767487", "url": "https://it.wikipedia.org/wiki?curid=76796", "title": "Distretto di Viana do Castelo", "text": "Il distretto di Viana do Castelo \u00e8 un distretto del Portogallo continentale, appartenente alla provincia tradizionale del Minho. Confina con la Spagna (province di Pontevedra a nord e di Ourense a est), con il distretto di Braga a sud e con l'Oceano Atlantico a ovest. La superficie \u00e8 di 2.255\u00a0km\u00b2 (\u00e8 il pi\u00f9 piccolo del 18 distretti portoghesi), la popolazione residente (2001) \u00e8 di 250.273 abitanti. Capoluogo del distretto \u00e8 Viana do Castelo.\nIl distretto di Viana do Castelo \u00e8 diviso in 10 comuni:\nNell'attuale divisione principale del paese, il distretto fa parte della regione Nord (\"Norte\"), di cui costituisce la subregione del Minho-Lima. In sintesi:"}
{"id": "76797", "revid": "124752687", "url": "https://it.wikipedia.org/wiki?curid=76797", "title": "Trasformata di Fourier", "text": "In analisi matematica, la trasformata di Fourier \u00e8 una trasformata integrale, cio\u00e8 un operatore che trasforma una funzione in un'altra funzione, sviluppata dal matematico francese Jean Baptiste Joseph Fourier nel 1822, nel suo trattato \"Th\u00e9orie analytique de la chaleur.\" Trova numerose applicazioni nella fisica e nell'ingegneria ovvero uno degli strumenti matematici maggiormente utilizzati nell'ambito delle scienze pure e applicate, permettendo di scrivere una funzione dipendente dal tempo come combinazione lineare (eventualmente continua) di funzioni di base esponenziali. La trasformata di Fourier associa a una funzione i valori dei coefficienti di questi sviluppi lineari, dandone in questo modo una rappresentazione nel dominio delle frequenze che viene spesso chiamata \"spettro\" della funzione (la relazione con il concetto di spettro di un operatore pu\u00f2 essere compresa se si considera l'operatore di convoluzione con la funzione in esame). A volte si intende per trasformata di Fourier la funzione che risulta dall'applicazione di questo operatore.\nGeneralit\u00e0.\nNel caso di funzioni periodiche, pu\u00f2 essere semplificata con il calcolo di un insieme discreto di ampiezze complesse, chiamati coefficienti della serie di Fourier. Il suo uso pi\u00f9 comune \u00e8 quello di trasformare una funzione che varia nel tempo, come un suono, in una funzione relativa alle frequenze, che spesso \u00e8 pi\u00f9 facile da analizzare; poich\u00e9 applicando due volte la trasformata si ritorna alla funzione di partenza, \u00e8 anche possibile sfruttarla per modificare la funzione originale, per esempio \"ripulendo\" una registrazione piena di fruscii eliminando le frequenze pi\u00f9 alte che per la maggior parte sono legate a questi ultimi. Grazie alla trasformata di Fourier \u00e8 possibile ad esempio individuare un criterio per compiere un campionamento in grado di digitalizzare un segnale senza ridurne il contenuto informativo: ci\u00f2 \u00e8 alla base dell'intera teoria dell'informazione che si avvale, inoltre, della trasformata di Fourier (in particolare della sua variante discreta) per l'elaborazione di segnali numerici.\nLa trasformata \u00e8 invertibile: a partire dalla trasformata di una funzione formula_1 \u00e8 possibile risalire alla funzione formula_2 tramite il teorema di inversione di Fourier. Formalmente, la trasformata di Fourier formula_3 di una funzione formula_4 \u00e8 equivalente al valutare la trasformata di Laplace bilatera formula_5 di formula_2 ponendo formula_7, e tale definizione \u00e8 valida se e solo se la regione di convergenza della trasformata di Laplace contiene l'asse immaginario.\nSe il segnale in oggetto \u00e8 un segnale periodico, la sua trasformata di Fourier \u00e8 un insieme discreto di valori, che in tal caso prende il nome di \"spettro discreto\" o spettro \"a pettine\": la frequenza pi\u00f9 bassa \u00e8 detta \"armonica fondamentale\" ed \u00e8 quella che ha peso maggiore nella ricomposizione finale del segnale, mentre le altre frequenze sono multiple della fondamentale e prendono talvolta il nome di \"armoniche secondarie\". In questo caso la rispettiva formula inversa di sintesi costituisce lo sviluppo in serie di Fourier della funzione o segnale periodico originario. Se il segnale ha un valor medio diverso da zero la serie restituisce anche una componente costante che lo rappresenta. Se un segnale periodico viene troncato all'esterno di un certo intervallo in ascissa rimanendo definito solo all'interno di un certo intervallo di definizione, lo spettro risultante sar\u00e0 quello discreto in cui per\u00f2 ciascuna riga si allarga nel dominio della variabile dipendente di un valore pari all'inverso dell'intervallo di definizione del segnale stesso.\nNel caso in cui la funzione sia non periodica, lo spettro \u00e8 continuo, e tanto pi\u00f9 \u00e8 esteso lungo l'asse delle frequenze quanto pi\u00f9 \u00e8 limitato nel dominio originario della variabile indipendente, e viceversa. La teoria della trasformata e antitrasformata di Fourier generalizza dunque la teoria della Serie di Fourier al caso di segnali non periodici, ricomprendendo i segnali periodici come caso particolare ed insieme confluiscono nell'analisi di Fourier e nell'analisi armonica.\nLa trasformata di Laplace (introdotta per la prima volta da Eulero quasi un secolo e mezzo prima) \u00e8 un'estensione della trasformata di Fourier che consente di trattare funzioni particolari che non sono integrabili secondo Fourier, come le funzioni continue a tratti. Data la trasformata di Laplace di una funzione (o segnale), sotto determinate ipotesi si pu\u00f2 ottenere la sua trasformata di Fourier ponendo formula_8, dove formula_9 \u00e8 l'unit\u00e0 immaginaria e formula_10 la frequenza delle sinusoidi di base la cui combinazione lineare determina la trasformata di Fourier.\nLa trasformata di Fourier \u00e8 largamente utilizzata nell'analisi in frequenza dei sistemi dinamici, nella risoluzione delle equazioni differenziali e in teoria dei segnali. Ad esempio, nell'ingegneria dei sistemi la trasformata di Fourier della risposta impulsiva caratterizza la risposta in frequenza del sistema in oggetto. Il motivo di una cos\u00ec vasta diffusione risiede nel fatto che si tratta di uno strumento che permette di scomporre un segnale generico in una somma infinita di sinusoidi con frequenze, ampiezze e fasi diverse; e successivamente permette di ricostruirlo tramite la formula inversa di sintesi (o \"antitrasformazione\"). L'insieme di valori in funzione della frequenza, continuo o discreto, \u00e8 detto \"spettro di ampiezza\" e \"spettro di fase\".\nDefinizione.\nSi consideri il sistema ortonormale formula_11 in formula_12, dove formula_13 \u00e8 l'intervallo formula_14. Esso \u00e8 detto \"sistema ortonormale trigonometrico\", ed \u00e8 un sistema completo.\nSi definisce serie di Fourier di una funzione periodica formula_15 a quadrato sommabile la rappresentazione della funzione per mezzo di una combinazione lineare dei vettori di base formula_16 del sistema ortonormale trigonometrico:\nI coefficienti della combinazione sono le proiezioni ortogonali della funzione sugli spazi generati dai singoli elementi del sistema ortonormale trigonometrico:\ne sono detti \"coefficienti di Fourier della funzione formula_19\".\nSi supponga di estendere formula_13 a un intervallo sufficientemente ampio in modo che il supporto di una funzione formula_19 (evidentemente a supporto compatto) sia contenuto in formula_22. Allora l'formula_23-esimo coefficiente formula_24 \u00e8 dato da:\nIn modo informale si pu\u00f2 affermare che all'aumentare dell'ampiezza dell'intervallo formula_13 sul quale si calcola la serie di Fourier di una funzione formula_19 i coefficienti della serie approssimano il valore della trasformata di Fourier formula_28 della funzione stessa, e la somma della serie approssima il valore della trasformata inversa. In particolare, i coefficienti della serie sono i valori della trasformata di Fourier campionata ad intervalli di larghezza formula_29, e nel caso in cui formula_30 sia identicamente nulla al di fuori dell'intervallo di integrazione formula_22 il valore dell'n-esimo coefficiente di Fourier \u00e8 pari a formula_32.\nEstendendo formula_13 all'intero asse reale si definisce trasformata di Fourier di una funzione formula_19 appartenente allo spazio di Schwartz l'integrale:\nDal momento che formula_19 appartiene a formula_37, l'integrale \u00e8 ben definito per ogni numero reale. Come conseguenza del teorema di Plancherel, la trasformata si pu\u00f2 estendere in modo unico anche nello spazio di Hilbert formula_38, tuttavia come funzione puntuale \u00e8 definita quasi ovunque in tale insieme.\nIndicando l'operazione con la lettera formula_39 (F calligrafica), con il termine trasformata di Fourier si identifica anche l'operatore funzionale:\nSi pu\u00f2 estendere la definizione anche per funzioni di Schwartz di una variabile vettoriale formula_41:\ndove formula_43 rappresenta il prodotto scalare dei due vettori.\nLa trasformata di Fourier \u00e8 un endomorfismo dello spazio di Schwartz. In particolare, mappa dal dominio formula_2 al dominio formula_45, ed \u00e8 una funzione complessa della variabile formula_46. La trasformata \u00e8 quindi esprimibile in modulo e argomento tramite rispettivamente lo \"spettro di ampiezza\" e lo \"spettro di fase\".\nIl teorema di inversione di Fourier.\nIl teorema di inversione di Fourier afferma che se formula_19 e la sua trasformata appartengono ad formula_48 allora, per quasi-ogni formula_49, vale:\nIn modo informale si pu\u00f2 affermare che, all'aumentare dell'ampiezza dell'intervallo sul quale si calcola la serie di Fourier di una funzione, la somma della serie approssima il valore della trasformata inversa.\nEsso si esprime dicendo che una funzione formula_19 \u00e8 scomponibile come la somma infinita su tutte le frequenze di sinusoidi con peso pari alla trasformata. Equivalentemente, si dice invece che la grandezza formula_19 \u00e8 data dalla sovrapposizione di infinite onde a differente frequenza con peso pari alla trasformata (o spettro) di formula_19.\nEsistenza ed unicit\u00e0.\nSia formula_54 un omomorfismo a valori complessi tale che:\ndove l'asterisco denota la convoluzione. Si dimostra che:\nDato che:\ndall'uguaglianza (per ipotesi) dei membri alla destra nelle precedenti due relazioni segue che allora \u00e8 possibile scrivere, portando formula_60 dentro l'integrale nella seconda e uguagliando gli integrandi:\nAssumendo che formula_62 sia una funzione continua e sostituendo formula_63 con formula_64 e formula_19 con formula_66 si ottiene:\ne quindi:\nil che implica che formula_69. Si mostra inoltre che formula_62 \u00e8 differenziabile. Differenziando la precedente relazione rispetto a formula_63 e valutando in formula_72 si ottiene:\ncon formula_74 una costante, da cui:\nDalla limitatezza di formula_62 segue che formula_74 \u00e8 un numero puramente immaginario. Esiste quindi un formula_46 reale tale che:\nL'unicit\u00e0 di formula_46 discende considerando una traslazione formula_81 e notando che formula_82 implica che la trasformata formula_83 \u00e8 diversa se valutata in formula_46 oppure formula_85. Si pu\u00f2 pertanto associare ad ogni omomorfismo a valori complessi non identicamente nullo formula_54 un unico formula_46 reale in modo che si verifichi la relazione:\nPropriet\u00e0.\nDalla linearit\u00e0 dell'integrale consegue immediatamente la linearit\u00e0 della trasformata di Fourier, esplicitamente:\nper ogni formula_90 e formula_91.\nSegue immediatamente dalla definizione che una traslazione della funzione risulta nella moltiplicazione con un esponenziale della trasformata, e viceversa.\nSiano formula_92 e formula_93, allora valgono le seguenti propriet\u00e0:\nIl teorema di convoluzione.\nIl teorema di convoluzione afferma che la trasformata di una convoluzione \u00e8 data dal prodotto delle trasformate. Siano formula_19 e formula_109 funzioni a descrescenza rapida in formula_110. La loro convoluzione \u00e8 data dall'integrale:\nSia formula_39 l'operatore trasformata di Fourier, sicch\u00e9 formula_28 e formula_114 sono le trasformate di formula_19 e formula_109 rispettivamente. Allora si ha:\ndove formula_118 denota la moltiplicazione. Si ha anche che:\nApplicando la trasformata inversa formula_120, si ottiene:\nSi pu\u00f2 dimostrare questa propriet\u00e0 applicando il teorema di Fubini.\nCorrelazione incrociata.\nIn modo analogo alla convoluzione, si mostra che se formula_122 \u00e8 la correlazione incrociata di formula_30 e formula_124:\nallora la trasformata di Fourier di formula_122 \u00e8:\nCome caso particolare, l'autocorrelazione di formula_30 \u00e8 data da:\ne si ha:\nTrasformata della derivata.\nCon un'integrazione per parti si pu\u00f2 dimostrare che se:\ned formula_132, allora formula_103 \u00e8 differenziabile e la derivata \u00e8 data da:\nSe, al contrario, formula_92 \u00e8 differenziabile e la derivata \u00e8 a sua volta assolutamente integrabile, ovvero formula_136, allora la trasformata della derivata \u00e8:\nQuesta propriet\u00e0 permette di trovare le soluzioni di alcune equazioni differenziali, trasformandoli in equazioni algebriche per la trasformata di Fourier della soluzione.\nIl teorema di Plancherel.\nIl teorema di Plancherel permette di definire la trasformata di Fourier a funzioni che appartengono all'intersezione dello spazio delle funzioni integrabili secondo Lebesgue, denotato con formula_48, e lo spazio delle funzioni a quadrato sommabile, denotato con formula_38. In particolare, l'applicazione che associa ad una funzione la sua trasformata, che appartiene ad formula_38, \u00e8 un'isometria da formula_141 in formula_38 che pu\u00f2 essere estesa in maniera unica ad un'isometria da formula_38 in s\u00e9.\nIl teorema di Plancherel afferma che \u00e8 possibile associare ad ogni funzione formula_19 di formula_38 una funzione formula_83 di formula_38 tale da soddisfare le seguenti propriet\u00e0:\nDal momento che formula_158 \u00e8 denso in formula_38, le prime due propriet\u00e0 implicano che l'applicazione formula_153 \u00e8 unica, mentre l'ultima \u00e8 detta anche \"teorema di inversione di\" formula_38.\nIl teorema di Parseval.\nSiano formula_162 e formula_163 due funzioni Riemann-integrabili, a valori complessi e definite su formula_164. Siano esse periodiche con periodo formula_165 e sia la rappresentazione per mezzo della serie di Fourier:\nAllora:\nNel caso particolare in cui formula_168 il teorema stabilisce che, data una funzione in formula_169 su formula_164 con derivata prima e seconda assolutamente convergenti, allora l'area sottesa dal modulo al quadrato della funzione \u00e8 uguale a quella sottesa dal modulo al quadrato della sua trasformata di Fourier:\nUna scrittura integrale equivalente alla precedente relazione \u00e8:\ndove formula_173 \u00e8 la trasformata di Fourier normalizzata di formula_162 e formula_175 la frequenza di formula_176.\nPropriet\u00e0 di dualit\u00e0.\nUn'utile propriet\u00e0 della trasformata di Fourier \u00e8 la dualit\u00e0 fra trasformata e antitrasformata: poich\u00e9 esse differiscono solo per il segno \u00e8 immediato applicare un risultato ottenuto trasformando dal dominio del tempo a quello della frequenza all'operazione duale.\nFormalmente:\noperando la sostituzione formale fra le variabili formula_175 e formula_46\nanalogamente\noperando la sostituzione formale fra le variabili formula_46 e formula_175\ntale propriet\u00e0 \u00e8 particolarmente utile per applicare risultati quali la formula di sommazione di Poisson al teorema del campionamento o ricavare immediatamente la trasformata di una generica funzione periodica (grazie alla trasformata della delta di Dirac).\nIl lemma di Riemann-Lebesgue.\nSia formula_185 una funzione misurabile. Se formula_19 \u00e8 sommabile allora:\nLa trasformata di Fourier di formula_19 tende quindi a formula_189 per valori infiniti di formula_190. Il lemma si estende anche al caso pluridimensionale.\nRelazione con la trasformata di Laplace.\nLa trasformata di Fourier formula_191 di una funzione formula_192 \u00e8 uguale alla trasformata di Laplace bilatera formula_5 di formula_19 valutata per formula_7, ossia:\nTale definizione \u00e8 valida se e solo se la regione di convergenza della trasformata di Laplace contiene l'asse immaginario."}
{"id": "76799", "revid": "1718925", "url": "https://it.wikipedia.org/wiki?curid=76799", "title": "Host", "text": "Host (in inglese \"colui che ospita\") \u00e8 un termine utilizzato in informatica, con diversi significati.\nCaratteristiche.\nHost \u00e8 un termine relativo: vuol dire genericamente \"oste\", o \"ospite\", ma il significato pratico dipende dal contesto. A volte \u00e8 confuso con \"remote\" (remoto) ma un servizio o un dispositivo possono essere ospiti pur non essendo remoti.\nUn nodo ospite pu\u00f2 essere di diverso tipo, ad esempio computer, palmari, dispositivi mobili e cos\u00ec via, fino ad includere web TV, dispositivi domestici e thin client. Il nodo ospite \u00e8 definito in questo modo perch\u00e9 \"ospita\" programmi di livello applicativo che sono sia client (ad esempio browser web, reader di posta elettronica), sia server (ad esempio, web server). Pertanto, a seconda del contesto un host pu\u00f2 essere sia un dispositivo client (endpoint) o un servizio server (in questo caso solitamente ci si riferisce meno alla macchina server). Oppure, l'host \u00e8 il servizio (tipicamente ma non esclusivamente di tipo web) a cui si \u00e8 connessi (es. videoconferenza, assistenza remota, chat, portale documentale, ecc.) e che solitamente \u00e8 in corso di esecuzione su un dispositivo remoto, servizio tipicamente con funzioni amministrative o privilegi server.\nIn pratica, l'host \u00e8 il \"corrispondente\" da raggiungere o cui si \u00e8 collegati (servizio, sistema/applicazione, utente/amministratore, periferica, dispositivo/macchina/infrastruttura), in una connessione. Essendo un termine multisignificato a seconda del contesto, in astratto, l'host potrebbe anche essere fisicamente incluso nello stesso sistema/dispositivo che contiene il nodo di partenza.\nData center.\nNel linguaggio sistemistico di chi amministra architetture complesse si usa spesso il termine host per indicare le singole istanze di servizi (applicazioni) che sono erogate, invece, dagli apparati di elaborazione cio\u00e8 le macchine server fisiche. Dato che questi servizi sono implementati da server virtuali vengono designati come host. Pi\u00f9 in generale, nel \"network monitoring\" gli host (individuati dal loro indirizzo IP) sono gli oggetti dell'infrastruttura, sottoposti a monitoraggio permanente mediante strumenti specifici, quali: apparati fisici (server, workstation, router, switch, stampanti), servizi, endpoint quali i client (desktop, dispositivi mobili, ecc.).\nAll'opposto, in altri contesti, l'host \u00e8 il servizio o il dispositivo o un altro oggetto (una firma digitale di attivazione o uno script) di dominio che deve essere raggiunto dagli endpoint.\nIn Internet.\nOgni nodo di Internet ha un indirizzo IP univocamente assegnato. All'interno di una LAN, gli indirizzi IP possono essere assegnati manualmente dall'amministratore di rete (\"IP statico\") oppure, come in genere accade, in maniera automatizzata attraverso un server DHCP, tipicamente installato su un router, preposto al rilascio di indirizzi, maschera di sottorete, gateway e DNS ai client che ne facciano richiesta. Uno stesso nodo pu\u00f2 agire contemporaneamente da client e da server, in particolare nelle applicazioni peer to peer (esempio Napster, Kazaa, eMule, Direct Connect etc.). In pratica, l'indirizzo IP host \u00e8 quello con cui si deve stabilire o si \u00e8 stabilita una connessione e che pu\u00f2 essere o client o server a seconda dei casi."}
{"id": "76804", "revid": "709565", "url": "https://it.wikipedia.org/wiki?curid=76804", "title": "Algol (astronomia)", "text": "Algol (: o ; \u03b2 Per / \u03b2 Persei) \u00e8 un sistema stellare nella costellazione di Perseo, distante 93 anni luce dal sistema solare. \u00c8 la pi\u00f9 conosciuta binaria a eclisse, la prima di questo tipo ad essere scoperta, ed \u00e8 anche una delle prime (non-novae) stelle variabili scoperte in assoluto.\nAlgol \u00e8 una delle poche stelle visibili ad occhio nudo a mostrare una spiccata variabilit\u00e0: \u00e8 il prototipo delle variabili Algol ed \u00e8 in realt\u00e0 una stella tripla, dove la stella principale, Algol A, viene regolarmente eclissata dalla pi\u00f9 debole compagna, Algol B. La sua magnitudine apparente, normalmente di 2,12, scende a 3,39 ogni 2 giorni, 20 ore e 49 minuti per un periodo di 10 ore, che equivale alla durata dell'eclisse parziale. L'eclisse secondaria, che avviene quando \u00e8 la principale a transitare davanti alla secondaria, pu\u00f2 essere rilevata solo fotoelettricamente.\nA ruota, attorno al comune centro di massa e in un periodo di 680 giorni, Algol C, una stella bianca di sequenza principale avente una massa di .\nStoria delle osservazioni.\nL'associazione di Algol a un demone (Ghul nella tradizione araba), dovuta probabilmente al suo comportamento, suggerisce che la variabilit\u00e0 della stella fosse conosciuta anche prima del XVII secolo, anche se non esiste nessuna prova certa a proposito.\nLa variabilit\u00e0 di Algol fu registrata per la prima volta nel 1670 da Geminiano Montanari, ma la periodicit\u00e0 delle sue variazioni di luminosit\u00e0 fu riconosciuta solo dopo oltre un secolo dall'astronomo dilettante John Goodricke. Nel maggio 1783 Goodricke present\u00f2 le sue scoperte alla Royal Society, suggerendo che la variabilit\u00e0 era causata da un corpo scuro che passava davanti alla stella. Per la sua relazione su Algol gli fu conferita successivamente la Medaglia Copley.\nNel 1881, l'astronomo Edward Charles Pickering, allora direttore del Harvard College Observatory, present\u00f2 la prova inconfutabile che i periodici affievolimenti di luce erano dovuti ad eclissi. Ci\u00f2 fu confermato nel 1889 da Vogel e soci, i quali osservarono che nello spettro di Algol le linee che caratterizzano tutti gli spettri stellari apparivano spostarsi alternativamente ora verso il violetto ora verso il rosso, con il medesimo periodo delle variazioni luminose.\nAll'inizio del XX secolo, con le prime osservazione fotometriche, alcune difficolt\u00e0 a spiegare le caratteristiche spettrali di Algol suggerirono la presenza di una terza stella nel sistema, ipotesi che venne confermata qualche decennio pi\u00f9 tardi.\nOsservazione.\nAlgol la si trova all'estremit\u00e0 del braccio pi\u00f9 occidentale della \"Y\" rovesciata che identifica la costellazione di Perseo e, alla sua massima luminosit\u00e0, \u00e8 la seconda stella pi\u00f9 brillante della stessa costellazione.\nCaratterizzata da una declinazione fortemente settentrionale, la sua osservazione \u00e8 pi\u00f9 facile dalle regioni dell'emisfero boreale terrestre, dove si mostra molto alta sull'orizzonte nelle sere dell'autunno e dell'inizio dell'inverno, ossia quando Perseo raggiunge il punto pi\u00f9 alto sull'orizzonte. Dall'emisfero australe l'osservazione risulta un po' penalizzata e, data la sua declinazione di 40\u00b0 N, risulta invisibile pi\u00f9 a sud della latitudine 50\u00b0 S.\nIl periodo migliore per la sua osservazione cade nei mesi che vanno da settembre a marzo. Nell'emisfero nord \u00e8 visibile anche per un periodo maggiore, grazie alla declinazione boreale della stella, che diventa circumpolare pi\u00f9 a nord della latitudine 50\u00b0 N.\nMoti spaziali e ambiente galattico.\nAlgol ha una velocit\u00e0 radiale positiva che indica che si sta allontanando dal sistema solare, ma 7,4 milioni di anni fa pass\u00f2 a soli 9,4 anni luce dal Sole; a quel tempo la sua magnitudine apparente era di \u22122,9, ben pi\u00f9 luminosa di Sirio, la stella attualmente pi\u00f9 brillante del cielo notturno. Dato che la massa totale del sistema \u00e8 di circa 5,8 masse solari, al massimo avvicinamento Algol potrebbe aver perturbato la nube di Oort e aver causato un aumento del numero di comete che entrano nella parte interna del sistema solare interno. Tuttavia, l'aumento effettivo delle collisioni cometarie si pensa sia stato relativamente basso.\nLa stella pi\u00f9 vicina ad Algol \u00e8 una nana arancione situata a 1,3 anni luce, che dal sistema di Algol brillerebbe di magnitudine 0,55, rendendola la settima stella pi\u00f9 brillante per un ipotetico osservatore situato su un pianeta del sistema, dopo Canopo, Rigel, Aldebaran, Betelgeuse, Elnath e Kappa Persei. Altre diverse nane rosse e arancioni si trovano a meno di 13 a.l. da Algol, l'unica eccezione \u00e8 la stella binaria bianco-gialla 12 Persei, che a 13 a.l. da Algol brillerebbe di prima magnitudine.\nCaratteristiche fisiche.\nLe osservazioni e gli studi su Algol in passato portarono un problema alla teoria dell'evoluzione stellare, chiamato paradosso di Algol: secondo questa teoria, le stelle pi\u00f9 massive si evolvono pi\u00f9 velocemente; tuttavia in questo sistema binario la stella meno massiccia \u00e8 una stella subgigante, pi\u00f9 evoluta della stella con maggior massa, che si trova ancora nella sequenza principale. Il paradosso \u00e8 stato risolto con la scoperta del trasferimento di massa, un meccanismo in cui due stelle vicine possono scambiarsi materiale: quando la stella originariamente pi\u00f9 grande riemp\u00ec il proprio lobo di Roche, parte della sua massa pass\u00f2 alla stella pi\u00f9 piccola, finch\u00e9 questa non divenne maggiore della compagna (in alcune binarie simili ad Algol, il trasferimento di massa pu\u00f2 essere osservato direttamente).\nIn questo caso dunque la stella in origine di massa maggiore \u00e8 Algol B, che ai nostri giorni \u00e8 rimasta con una massa di , mentre Algol A ha attualmente una massa di circa 3,6 masse solari, ma ha un diametro inferiore rispetto alla gigante arancione, la quale dista solamente da Algol A. La principale ha una velocit\u00e0 di rotazione di circa e un'et\u00e0 probabilmente inferiore ai 300 milioni d anni\nIl sistema manifesta anche una certa variabilit\u00e0 nell'emissione di raggi X e radioonde; nel primo caso si pensa che la causa sia l'interazione dei campi magnetici con il trasferimento di massa delle due componenti vicine, mentre le onde radio potrebbero essere create da cicli magnetici tipo quelli che formano le macchie solari. Poich\u00e9 questi campi magnetici sono fino a dieci volte pi\u00f9 intensi di quelli del Sole, questi brillamenti radio sono molto pi\u00f9 intensi e persistenti.\nAlgol C, la componente pi\u00f9 distante, \u00e8 una stella bianca di sequenza principale di classe A5 V, 4 volte pi\u00f9 luminosa del Sole e avente un raggio 1,7 volte superiore. Il satellite Hipparcos ha misurato una distanza di Algol C dalla coppia principale pari a 0,0946 secondi d'arco equivalenti, alla distanza in cui si trova il sistema dalla Terra, a 2,69\u00a0UA. Il periodo orbitale della terza componente attorno alla coppia A-B \u00e8 di 680,17 giorni.\nAbitabilit\u00e0.\nUn eventuale pianeta per trovarsi nella zona abitabile dovrebbe trovarsi ad almeno 14 UA dal sistema AB-C, paragonabile ad una distanza compresa tra le orbite di Saturno e Urano nel sistema solare. A quella distanza il pianeta orbiterebbe in pi\u00f9 di 27 anni. Comunque data la giovane et\u00e0 di Algol un pianeta sarebbe abitato solo da forme di vita semplici e sarebbe sotto costante bombardamento meteoritico e cometario come la Terra lo era nel suo primo miliardo di anni di vita.\nEtimologia e significato culturale.\nIl nome \"Algol\" deriva dall'arabo \u0631\u0623\u0633 \u0627\u0644\u063a\u0648\u0644 \"ra's al-gh\u016bl\", che significa \"testa del ghul\" e il nome \"Demon Star\" in inglese deriva dalla sommaria traduzione del termine \"Diavolo\".\nNel folklore ebraico, Algol era conosciuta come \"R\u014dsh ha S\u0101\u1e6d\u0101n\" o \"Testa di Satana\", come testimoniato da Edmund Chilmead che la chiam\u00f2 \"testa del demonio\" o\" Rosch hassatan\", ed era anche legata alla figura di \"Lilith\", la prima leggendaria moglie di Adamo. Nel XVI secolo Algol era chiamata\" nei testi latini Caput Larvae\" o \"la testa dello spettro\", e Ipparco e Plinio ne fecero una costellazione separata, nominandola la \"Testa della medusa\".\nIn cinese \u5927\u9675 (D\u00e0 L\u00edng), il Mausoleo, \u00e8 un asterismo di cui Algol faceva parte insieme a 9 Persei, \u03c4 Persei, \u03b9 Persei, \u03ba Persei, \u03c1 Persei, 16 Persei e 12 Persei. Di conseguenza, Algol era conosciuta come \u5927\u9675\u4e94 (D\u00e0 L\u00edng wu), la quinta stella del Mausoleo."}
{"id": "76805", "revid": "287204", "url": "https://it.wikipedia.org/wiki?curid=76805", "title": "Trasferimento di massa", "text": "In astrofisica, il trasferimento di massa \u00e8 il processo attraverso il quale una parte della materia inizialmente legata gravitazionalmente ad un corpo, generalmente una stella, viene attratta da un altro corpo, spesso un oggetto compatto (una nana bianca, una stella di neutroni o un buco nero), e finisce in genere per trasferirsi su quest'ultimo.\nIl trasferimento di massa pu\u00f2 avvenire mediante il processo detto \"Roche Lobe Overflow\" o tramite il vento stellare.\nNel primo caso la stella primaria dapprima riempie il proprio lobo di Roche, quindi la materia proveniente dalla primaria passa tramite il punto lagrangiano del sistema alla zona di influenza gravitazionale della secondaria, spiraleggiando in un disco di accrescimento e terminando con la caduta sulla stella.\nQuando la primaria \u00e8 una stella particolarmente massiccia, il materiale pu\u00f2 invece trasferirsi alla stella secondaria tramite il vento stellare.\nSono imputabili ai fenomeni di trasferimento di massa le emissioni X di numerosi sistemi binari, la cui stella secondaria sia un oggetto compatto.\nIl trasferimento di massa \u00e8 un fenomeno relativamente comune nelle stelle binarie strette e gioca a volte un ruolo importante nell'evoluzione del sistema e talvolta nella formazione di alcuni tipi di supernovae (soprattutto quelle di tipo Ia) e di pulsar superveloci."}
{"id": "76807", "revid": "51032", "url": "https://it.wikipedia.org/wiki?curid=76807", "title": "Nanosecondo", "text": "Un nanosecondo \u00e8 un'unit\u00e0 di tempo pari ad un miliardesimo di secondo. \u00c8 formata usando il prefisso standard \"nano-\", che significa \n10-9. Il suo simbolo \u00e8 ns.\n\u00c8 usata raramente nella vita di tutti i giorni. In alcuni campi tecnici \u00e8 invece molto comune, specialmente nelle telecomunicazioni e in alcune aree dell'elettronica. Anche alcuni campi scientifici, come la fisica delle particelle, utilizzano comunemente il nanosecondo.\nIn un nanosecondo la luce percorre esattamente 29,9792458 centimetri nel vuoto (a causa della definizione del metro). Ma la velocit\u00e0 della luce \u00e8 minore all'interno dei materiali, come indicato dal loro indice di rifrazione maggiore di 1. Per esempio, nell'aria (indice di rifrazione = 1,003) la luce percorre circa 29,89 centimetri in un nanosecondo, e nell'acqua (1,33) solo 22,54 centimetri.\nUn esempio di utilizzo dei nanosecondi \u00e8 nella misura della differenza temporale causata dalla gravit\u00e0 sulla Terra. Infatti la differenza di gravit\u00e0 tra la cima di una montagna e la pianura dovuta all'altezza diversa e quindi alla maggior distanza dal centro della Terra comporta uno scorrere del tempo di circa 20 nanosecondi al giorno pi\u00f9 velocemente. L'esperimento fu condotto nel documentario \"Sfide geniali\" con Stephen Hawking, due orologi atomici sincronizzati furono divisi per 24 ore, uno fu portato in cima al Monte Lemmon (circa 3000 m) e l'altro rimase a Tucson (circa 700 m), dopo 24 ore quello sul monte era avanti di 20 nanosecondi.\nPer l'attivit\u00e0 di normali microprocessori un nanosecondo \u00e8 una quantit\u00e0 di tempo relativamente lunga: ad esempio i processori Intel Core i7 di ultima generazione possono effettuare centinaia di operazioni diverse in un nanosecondo."}
{"id": "76808", "revid": "287204", "url": "https://it.wikipedia.org/wiki?curid=76808", "title": "Racemizzazione degli amminoacidi", "text": "La racemizzazione degli amminoacidi \u00e8 un metodo di datazione che sfrutta il processo naturale di racemizzazione per stimare l'et\u00e0 di un campione biologico. Questa tecnica viene applicata in paleobiologia, archeologia, scienza forense, tafonomia, sedimentologia e altri campi.\nNei cristalli, gli amminoacidi esistono in due forme speculari, definite enantiomeri (o \"isomeri ottici\"), che orientano il piano della luce polarizzata verso sinistra (forma \"levogira\" o \"L\") o verso destra (forma \"destrogira\" o \"D\"): negli organismi viventi \u00e8 presente soltanto la forma levogira L.\nCon il sopravvenire della morte dell'organismo, le molecole degli amminoacidi iniziano a diventare destrogire, fino a raggiungere uno stato di equilibrio tra i due isomeri ottici, nel quale la luce non sar\u00e0 pi\u00f9 deviata, in quanto la forma levogira e quella destrogira si equivalgono. Questo stadio viene definito racemo. La misura del rapporto tra le configurazioni D e L in un campione biologico permette di avere una stima del tempo trascorso dalla morte dell'organismo vivente.\nFattori che influiscono sulla racemizzazione.\nLa velocit\u00e0 con la quale avviene la racemizzazione non \u00e8 del tutto costante: varia infatti in funzione della temperatura e a seconda del tipo di amminoacido.\nIl metodo di datazione basato sul fenomeno non \u00e8 di facile applicazione, a causa della difficile determinazione delle temperature medie a cui il campione \u00e8 stato sottoposto nel corso della sua storia. Ad esempio l'esposizione ad una sorgente di calore di origine naturale o antropica, come un incendio, pu\u00f2 accelerare enormemente l'inversione dalla forma levogira a quella destrogira.\nA partire dagli anni settanta il metodo \u00e8 stato applicato in archeologia per la datazione delle ossa. Il limite cronologico di validit\u00e0 del metodo risale fino a circa 100.000 anni fa. Poich\u00e9 il clima influenza la velocit\u00e0 a cui il fenomeno avviene, \u00e8 necessario preliminarmente calibrare il metodo specificatamente per il sito indagato, per mezzo di altri tipi di analisi. Successivamente a tale calibrazione il metodo della racemizzazione potr\u00e0 essere utilizzato per la datazione di reperti organici, risalendo nel tempo molto oltre le possibilit\u00e0 del metodo del radiocarbonio.\nAmminoacidi utilizzati.\nNelle analisi della racemizzazione si fa normalmente riferimento al rapporto D-alloisoleucina/L-isoleucina (rapporto A/I o D/L), che ha il vantaggio di essere facile da misurare e cronologicamente valido per tutto il Quaternario.\nLe tecniche di cromatografia liquida ad alta prestazione (HPLC) possono misurare su un singolo cromatogramma fino a 9 amminoacidi utili nella geocronologia su differenti scale di tempo: acido aspartico, acido glutammico, serina, alanina, arginina, tirosina, valina, fenilalanina, leucina).\nIn anni recenti ci sono stati progressi nel misurare separatamente gli amminoacidi con la tecnica intra-cristallina, che sembra migliorare in alcuni casi i risultati."}
{"id": "76811", "revid": "1005847", "url": "https://it.wikipedia.org/wiki?curid=76811", "title": "Corte penale internazionale", "text": "La Corte penale internazionale (in inglese: \"International Criminal Court\" - ICC, in francese: \"Cour p\u00e9nale internationale\" - CPI) \u00e8 un tribunale per crimini internazionali che ha sede all'Aia, nei Paesi Bassi.\nLa sua competenza \u00e8 limitata ai crimini pi\u00f9 seri che riguardano la comunit\u00e0 internazionale nel suo insieme, cio\u00e8 il genocidio, i crimini contro l'umanit\u00e0 e i crimini di guerra (cosiddetti \"crimina iuris gentium\"), e di recente anche il crimine di aggressione (art. 5, par. 1, Statuto di Roma).\nLa Corte ha una competenza complementare a quella dei singoli Stati, dunque pu\u00f2 intervenire se e solo se gli Stati non possono (o non vogliono) agire per punire crimini internazionali.\nLa Corte penale internazionale non \u00e8 un organo dell'ONU e non va confusa con la Corte internazionale di giustizia delle Nazioni Unite, anch'essa con sede all'Aia. Ha per\u00f2 alcuni legami con le Nazioni Unite: ad esempio il Consiglio di sicurezza ha il potere di deferire alla Corte situazioni che altrimenti non sarebbero sotto la sua giurisdizione (art. 13(b), Statuto di Roma).\nLegittimazione e giurisdizione.\nLo Statuto di Roma della Corte penale internazionale \u00e8 stato stipulato il 17 luglio del 1998 e definisce in dettaglio la giurisdizione e il funzionamento della Corte.\nLo Statuto \u00e8 entrato in vigore il 1\u00ba luglio 2002 dopo la ratifica da parte del sessantesimo Stato aderente.\nGli Stati parte sono 123 (ottobre 2017), ben pi\u00f9 della met\u00e0 dei 193 Stati membri dell'ONU.\nLa CPI ha giurisdizione sovranazionale e pu\u00f2 processare individui (non Stati) responsabili di crimini di guerra, genocidio, crimini contro l'umanit\u00e0, crimine di aggressione commessi sul territorio e/o da parte di uno o pi\u00f9 residenti di uno Stato parte, nel caso in cui lo Stato in questione non abbia le capacit\u00e0 o la volont\u00e0 di procedere in base alle leggi di quello Stato e in armonia con il diritto internazionale.\nLa giurisdizione della Corte si esercita nel caso di crimini commessi sul territorio di uno Stato parte o da un cittadino di uno Stato parte. Ne consegue che anche i crimini commessi sul territorio di uno Stato parte, da parte di un cittadino di uno Stato non parte, rientrano nella giurisdizione della Corte.\nUno Stato non parte non \u00e8 tenuto a estradare propri cittadini che abbiano commesso tali crimini in un Paese parte e al giorno d'oggi non esistono mezzi di coercizione internazionali per spingere gli Stati non parte a cedere alle richieste della Corte internazionale; il problema, tuttora aperto, \u00e8 semmai l'esistenza di trattati internazionali (detti SOFA) che attribuiscono immunit\u00e0 a soldati di uno Stato non parte quando sono sul territorio di uno Stato parte.\nStoria.\nLe origini della Corte penale internazionale sono da far risalire al periodo della seconda guerra mondiale, quando vennero istituiti dei tribunali militari internazionali. Il primo fu chiamato a giudicare nel Processo di Norimberga, mentre il secondo era quello del Processo di Tokyo. Come tribunali militari, la loro competenza giurisdizionale si limitava ai crimini di guerra. Il tribunale di Norimberga, durante gli anni, ha pronunciato diverse sentenze, ampliando l'ambito di giurisdizione inserendovi, oltre ai crimini di guerra, anche i crimini contro l'umanit\u00e0 e contro la pace.\nLa campagna per l'istituzione della Corte penale internazionale fu poi ripresa e rilanciata negli anni novanta da una coalizione di 300 organizzazioni non governative, tra le quali l'organizzazione Non c'\u00e8 pace senza giustizia appartenente alla \"galassia radicale\" italiana.\nContemporaneamente l'Assemblea generale dell'ONU var\u00f2 il progetto di formulare un codice sui crimini e uno statuto per la Corte penale internazionale. Il 9 dicembre 1994, l'Assemblea generale creava un apposito comitato preparatorio che riprese il progetto elaborato precedentemente dalla Commissione di diritto internazionale, approfondendone gli aspetti pi\u00f9 controversi e sviluppandone i profili pi\u00f9 complessi anche alla luce della codificazione dei crimini internazionali avvenuta negli statuti e successive modifiche dei primi tribunali \"ad hoc\". Le pressioni da parte dell'ONU di terminare il progetto di realizzazione, infatti, si fecero pi\u00f9 pesanti durante il 1993-1994, proprio perch\u00e9 erano stati istituiti dei tribunali \"ad hoc\" per la questione di ex-Jugoslavia e Ruanda.\nNel 1996, conclusi i lavori della commissione, l'Assemblea delle nazioni unite convocava a Roma una conferenza diplomatica dei plenipotenziari degli Stati per l'istituzione di una corte penale internazionale.\nIn esecuzione della risoluzione dell'Assemblea generale delle Nazioni Unite 51/207 del 17 dicembre 1996, il progetto finale (la cui redazione si protrasse sino al 3 aprile 1998) fu rimesso a una conferenza diplomatica di plenipotenziari, convocati a Roma \u2013 nella sede della FAO all'Aventino \u2013 dal 15 giugno al 17 luglio 1998. Dopo intense discussioni (cui contribuirono anche molteplici organizzazioni non governative che avevano sostenuto la campagna d'opinione pubblica per la giurisdizione universale sui crimini internazionali), la Conferenza si concludeva con l'approvazione dello Statuto con 120 voti favorevoli, 7 contrari, 21 astenuti, e con la firma dell'Atto finale, aperto a tutte le delegazioni partecipanti (160).\nLe progressive ratifiche dello statuto hanno consentito di raggiungere il quorum fissato dall'art. 126 (60 ratifiche) quattro anni dopo la conferenza di Roma: in virt\u00f9 di questa norma il testo \u00e8 quindi entrato in vigore il 1\u00ba luglio del 2002.\nLa Corte ha iniziato le proprie attivit\u00e0 nel 2002 con un piccolo gruppo di quattro persone, detto \"advanced team\" che aveva il compito di renderla operativa, si \u00e8 poi ampliata a uno staff non superiore alle trenta unit\u00e0, che lavoravano negli ex uffici della compagnia telefonica olandese KPN, con altre organizzazioni internazionali e con distaccamenti del Ministero olandese.\nIl primo nucleo operativo \u00e8 stato dapprima ampliato con l'elezione dei diciotto giudici, la nomina del presidente Philippe Kirsch e del cancelliere Bruno Cathala, che aveva guidato l\"advanced team\" a partire dall'estate del 2002, e successivamente con l'elezione del procuratore capo Luis Moreno-Ocampo (cui \u00e8 succeduta, nella funzione, Fatou Bensouda).\nIl 13 settembre 2004 le \u00e8 stato riconosciuto lo status di osservatore dell'Assemblea generale delle Nazioni Unite.\nIl primo imputato di questo organo giudiziario \u00e8 stato il congolese Thomas Lubanga il cui processo \u00e8 iniziato il 26 gennaio del 2009.\nI processi in corso riguardano i presunti responsabili dei presunti crimini commessi nella Repubblica Democratica del Congo, nella Repubblica Centrafricana, in Uganda, nel Darfur (Sudan) e pi\u00f9 di recente in Kenya, in Libia, in Costa d'Avorio, in Mali, in Georgia ed infine in Burundi.\nPaesi membri.\nI paesi che aderiscono allo Statuto di Roma sono 123 (ottobre 2017). Altri 32 paesi hanno firmato ma non ratificato il trattato. Fra questi, Israele, Russia, Stati Uniti e Sudan hanno dichiarato di non avere intenzione di ratificarlo.\nTra i cinque membri permanenti del Consiglio di sicurezza, hanno aderito alla Corte penale internazionale Francia e Regno Unito, mentre non hanno aderito USA, Cina e Russia.\nUna ricaduta sulle adesioni gi\u00e0 accordate si \u00e8 avuta a seguito delle iniziative di sostegno, anche in sede di Unione africana, agli inquisiti posti ai vertici degli Stati sudanese e keniota, oggetto di indagini da parte della Corte nella prima met\u00e0 del secondo decennio del XXI secolo. Infatti, si \u00e8 registrato il fenomeno delle proteste degli Stati africani, in merito ad un presunto accanimento della Corte contro il continente e le sue prassi di gestione politica: anche alla luce di ci\u00f2, nel 2016 il Burundi, il Sudafrica e il Gambia hanno annunciato la volont\u00e0 di recedere dallo Statuto di Roma per negare giurisdizione alla Corte sul loro territorio, ma solo il Burundi, nell'ottobre 2017, ha confermato la decisione di lasciare la Corte.\nGli organi e le loro competenze.\nGli organi della Corte penale internazionale sono quattro:\nAssemblea degli Stati Parte.\nL'Assemblea degli Stati Parte (ASP) non \u00e8 un organo della CPI ma ne \u00e8 parte costituente. I due organismi internazionali sono indissolubilmente correlati l'uno all'altro. L'ASP \u00e8 l'organismo composto dai rappresentanti degli Stati membri, detti appunto Stati Parte, quindi dai rappresentanti di quegli Stati che hanno firmato e ratificato lo Statuto di Roma. I rappresentanti hanno uguali diritti in assemblea (uno Stato un voto) e l'ASP si riunisce per deliberare su questioni procedurali, per l'elezione dei giudici e del procuratore capo, per segnalare situazioni da riferire all'OTP, per l'approvazione del bilancio e lo stanziamento dei fondi, e per svolgere una funzione di controllo sull'operato della CPI e di interlocuzione diplomatica e lobbistica con i paesi di riferimento.\nLa Corte penale internazionale e le Nazioni Unite.\nIl Consiglio di sicurezza delle Nazioni Unite non \u00e8 un organo della Corte penale internazionale, seppure ha limitati poteri di attivazione e sospensione temporanea dell'attivit\u00e0 investigativa della Corte. Il Cds pu\u00f2, con la medesima procedura di qualunque Stato Parte: segnalare al procuratore l'opportunit\u00e0 di indagare su determinati fatti (\"situations\") mediante lo strumento della segnalazione delle situazioni (\"referral of situations\"); pu\u00f2 chiedere, senza poter esercitare alcun veto, alla Camera per il processo preliminare (\"Pre-Trial Chamber\") di sospendere temporaneamente una procedura di istruttoria, se questa appare intralciare la sua azione per la pace e la sicurezza interna; pu\u00f2 intervenire in mancanza di collaborazione con gli Stati.\nI rapporti tra la Corte penale internazionale e le Nazioni Unite sono regolati da trattati internazionali di tipo concordatario e i due organismi internazionali sono due entit\u00e0 differenti. Mentre i rapporti tra ONU e Corte internazionale di giustizia (con sede a L'Aia) o vari tribunali ad hoc delle Nazioni Unite (es. Tribunale penale internazionale per il Ruanda e Tribunale penale internazionale per l'ex-Jugoslavia) sono di diretta emanazione e dipendenza statutaria, quelli tra CPI e Nazioni Unite sono regolati da concordati e modalit\u00e0 differenti: ci\u00f2 non impedisce a singoli organi o agenzie delle Nazioni Unite di invocare pubblicamente le indagini della CPI su fatti di cronaca che appaiono configurare crimini di guerra o contro l'umanit\u00e0.\nProcedimento.\nL'avvio del procedimento \u00e8 una fase molto delicata potendo essere attuata da tre fonti diverse: il procuratore, che agisce \"motu proprio\", o un \"referral\" che pu\u00f2 provenire da uno Stato che ha firmato il Trattato o dal Consiglio di sicurezza delle Nazioni Unite. I \"referral\" degli Stati sono molto pi\u00f9 liberi, non avendo limiti, mentre il Consiglio di sicurezza deve far rientrare il suo atto in casi di violazione della pace, minaccia della pace o aggressione.\nIl Consiglio ha tuttavia un potere molto criticato dalla dottrina di diritto internazionale, ovvero la possibilit\u00e0 di richiedere alla Camera Preliminare di bloccare le indagini del Procuratore per un anno qualora queste rientrino in un quadro complessivo sotto esame nello stesso Consiglio. La sospensione deve essere effettuata con un parere quantomeno non contrario all'unanimit\u00e0 dei membri permanenti del Consiglio.\nSe l'OTP inizia un'indagine \"motu proprio\" deve raccogliere un numero sufficiente di dati da presentare alla \"Pre-Trial Chamber\" per la richiesta di autorizzazione a procedere, in caso di parere affermativo della Camera preliminare l'OTP pu\u00f2 iniziare le indagini e presentarsi nuovamente alla Camera Preliminare per la disamina degli elementi accusatori, la Camera Preliminare decider\u00e0 quindi se gli elementi ricadono o meno nella giurisdizione della CPI, a quel punto l'OTP deve fornire al Consiglio di difesa elementi sufficienti per preparare un'adeguata azione difensiva volta a garantire un equo processo e il principio di presunzione di innocenza. Il Cancelliere \u00e8 preposto a controllare e a facilitare un corretto passaggio di informazioni tra accusa e difesa, nonch\u00e9 a vigilare per il rispetto dei principi fondamentali del giusto processo.\nGiudici e procuratori.\nPer la lista con i giudici in carica fare riferimento alla voce Giudici della Corte penale internazionale."}
{"id": "76813", "revid": "484362", "url": "https://it.wikipedia.org/wiki?curid=76813", "title": "Valeriana", "text": "Il genere Valeriana L. comprende oltre 400 specie di erbe, tra cui la notissima pianta officinale \"Valeriana officinalis\", la valeriana comune.\nTassonomia.\nIl genere comprende oltre 400 specie.\nIn Italia crescono spontaneamente una decina di specie:\nCon il nome di \"valeriana\", o \"insalata valeriana\" viene chiamata comunemente anche la pianta edibile da insalata \"Valerianella locusta\".\nLe tisane di valeriana vengono solitamente assunte con lo zucchero per attivare i principi attivi caratteristici della pianta."}
{"id": "76814", "revid": "1056573", "url": "https://it.wikipedia.org/wiki?curid=76814", "title": "Tribunale Penale Internazionale", "text": ""}
{"id": "76815", "revid": "1222", "url": "https://it.wikipedia.org/wiki?curid=76815", "title": "Lingua romanza", "text": ""}
{"id": "76816", "revid": "587663", "url": "https://it.wikipedia.org/wiki?curid=76816", "title": "Digital divide", "text": ""}
{"id": "76817", "revid": "124450362", "url": "https://it.wikipedia.org/wiki?curid=76817", "title": "Terra di Mezzo", "text": "La Terra di Mezzo \u00e8 una regione di Arda, l'universo immaginario fantasy creato dallo scrittore inglese J. R. R. Tolkien. \"Lo Hobbit\" e \"Il Signore degli Anelli\" si svolgono interamente nella Terra di Mezzo, cos\u00ec come parte de \"Il Silmarillion\" e dei \"Racconti incompiuti\".\nTolkien prepar\u00f2 diverse mappe della Terra di mezzo e delle sue regioni, dove le sue storie hanno luogo. Alcune di esse furono pubblicate nel corso della sua vita, tuttavia alcune delle prime non sono state pubblicate fino alla sua morte. Le mappe principali sono quelle pubblicate ne \"Lo Hobbit\", \"Il Signore degli Anelli\", \"Il Silmarillion\" e nei \"Racconti incompiuti\". La maggior parte degli eventi della Prima Era ebbero luogo nel subcontinente Beleriand, che fu successivamente inghiottito dall'oceano alla fine della Prima Era; i Monti Azzurri nel margine orientale della mappa del Beleriand sono gli stessi che appaiono nell'estremit\u00e0 occidentale della mappa della Terra di mezzo nella Seconda e Terza Era. Le mappe di Tolkien della Terra di mezzo, in ogni caso, mostrano solamente una piccola parte di tale regione (la maggior parte delle terre di Rh\u00fbn e Harad non sono mostrate sulle mappe) e ci sono altri continenti.\nTolkien scrisse molte volte che la Terra di mezzo si trova nella nostra Terra. L'ha descritta come un passato immaginario della Terra, non solamente ne \"Il Signore degli Anelli\", ma anche in alcune lettere. Egli colloc\u00f2 la fine della Terza Era circa 6000 anni prima dei nostri giorni, e i dintorni della Contea in quello che \u00e8 oggi il nord-occidente dell'Europa (Hobbiville, per esempio, era posto alla stessa latitudine di Oxford), anche se in risposta alle lettere egli avrebbe anche descritto gli elementi delle storie come una \"realt\u00e0 secondaria o sub-creata\" o una \"credenza secondaria\". Durante un'intervista del gennaio del 1971, alla domanda se le storie si svolgono in un'epoca differente, egli dichiar\u00f2, \"No... ad un differente stadio dell'immaginazione, questo s\u00ec\". Tuttavia, fece cenno al collocamento delle sue storie sulla Terra; parlando di \"Midgard\" e \"Middle-earth\", egli disse: \"Oh certo, sono lo stesso termine. Molta gente ha commesso un errore nel credere che la Terra di mezzo fosse una specie di pianeta Terra, o una sorta d'altro pianeta fantascientifico. Non \u00e8 che solamente un vecchio affascinante termine usato per indicare il pianeta in cui viviamo, immaginato circondato dall'oceano\". Egli ha continuato a fare riferimenti al suo essere \"un breve episodio della storia\" della Terra pi\u00f9 tardi, nell'autunno del 1971.\nVicende.\nLe storie di Tolkien narrano della lotta per il controllo del mondo, chiamato Arda, e del continente della Terra di Mezzo: da un lato gli angelici Valar, gli Elfi e i loro alleati fra gli Uomini; dall'altro il demoniaco Melkor o \"Morgoth\" (un Vala caduto nel male) e i suoi servitori, per lo pi\u00f9 Orchi, Draghi e Uomini schiavizzati. Nelle ere successive, dopo la sconfitta di Morgoth e il suo esilio da Arda il suo posto venne preso dal suo luogotenente Sauron.\nI Valar, in seguito alla sconfitta di Morgoth, non presero pi\u00f9 parte alle vicende della Terra di Mezzo, ma successivamente mandarono Stregoni o \"Istari\" per aiutare nella lotta contro Sauron. Gli Stregoni pi\u00f9 importanti furono Gandalf il Grigio e Saruman il Bianco. Gandalf rimase fedele alla sua missione e si \u00e8 dimostrato cruciale nella battaglia contro Sauron. Saruman, invece, divenne corrotto e cerc\u00f2 di dimostrarsi come un rivale di Sauron per il potere assoluto nella Terra di Mezzo. Altre razze coinvolte nella lotta contro il male furono i Nani, gli Ent ed i famosi Hobbit. Le prime fasi del conflitto sono narrate ne \"Il Silmarillion\", mentre le ultime fasi della lotta contro Sauron sono raccontate ne \"Lo Hobbit\" e ne \"Il Signore degli Anelli\".\nConflitti per il possesso e il controllo di preziosi o magici artifici sono un tema ricorrente nelle storie. La Prima Era \u00e8 incentrata sulla ricerca condotta dell'Elfo F\u00ebanor e la maggior parte del suo popolo Noldorin per recuperare tre preziosi gioielli chiamati Silmarilli che Morgoth rub\u00f2 loro (da qui il titolo \"Il Silmarillion\"). La Seconda e Terza Era sono incentrate sulla forgiatura degli Anelli del Potere, e il destino dell'Unico Anello forgiato da Sauron, il quale d\u00e0 al suo portatore il potere di controllare o influenzare coloro che indossano gli altri Anelli del Potere (da qui il titolo \"Il Signore degli Anelli\").\nConcezioni storiche.\nEtimologia.\nNell'opera originale la Terra di Mezzo \u00e8 chiamata \"Middle-earth\". Nell'antica mitologia Germanica, il mondo degli Uomini era conosciuto con diversi nomi, come Mi\u00f0gar\u00f0r, Middenheim, Manaheim e Middengeard. Il termine in antico inglese \"middangeard\" discende da una primitiva parola germanica ed ha cos\u00ec affini in lingue correlate all'antico inglese come la parola norrena \"Mi\u00f0gar\u00f0r\" dalla mitologia norrena, traslitterato in inglese odierno come \"Midgard\".\nIl termine \"Middle-earth\", anche comunemente indicato come \"Middle-world\", non \u00e8 stato pertanto inventato da Tolkien. Esso ricorre in Primo Inglese Moderno come evoluzione del termine Medio inglese \"middel-erde\" (cfr. tedesco \"Mittelerde\"), che si \u00e8 sviluppato a sua volta, attraverso un processo di etimologia popolare, da \"middan\u0121eard\" (in cui la \"g\" \u00e8 morbida e ha la stessa pronuncia della \"y\" nella parola inglese \"yard\"). Con il tempo \"middangeard\" divenne scritto come \"middell\u00e6rd\", \"midden-erde\", o \"middel-erde\", indicando che il secondo elemento era stato reinterpretato, in base alla sua somiglianza con la parola \"earth\". Il cambio di significato non era eccezionale, in ogni caso: \"middangeard\" significava propriamente \"middle enclosure\" (recinto nel mezzo) invece che \"middle-earth\" (terra nel mezzo). In ogni caso \"middangeard\" era stato tradotto come \"middle-earth\" e Tolkien segu\u00ec questo corso.\nUso da parte di Tolkien.\nTolkien incontr\u00f2 la prima volta il termine \"middangeard\" in un frammento in Antico Inglese che studi\u00f2 nel 1914:\n\"\u00c9ala \u00e9arendel engla beorhtast / ofer middangeard monnum sended.\"\nSalve Earendel, il pi\u00f9 brillante degli angeli / sopra la terra-di-mezzo inviato agli uomini.\nQuesta citazione proviene dal secondo dei resti frammentari del poema Crist di Cynewulf. Il nome \"\u00c9arendel\" fu l'ispirazione per il marinaio del \"legendarium\" Tolkieniano E\u00e4rendil, che salp\u00f2 dalle lande della Terra di Mezzo per chiedere aiuto ai poteri angelici, i Valar. Il primo poema di Tolkien riguardo a E\u00e4rendil, risalente al 1914, lo stesso anno in cui lesse il poema Crist, fa riferimento a \"the mid-world's rim\" (i margini del mondo-di-mezzo).\nIl concetto di \"middangeard\" fu considerato da Tolkien essere lo stesso di un particolare significato della parola greca \u03bf\u1f30\u03ba\u03bf\u03c5\u03bc\u03ad\u03bd\u03b7 - \"oikoumen\u0113\" (dal quale deriva la parola ecumenico nella mitologia greca). In questo utilizzo Tolkien disse che \"oikoumen\u0113\" \u00e8 \"il posto abitato degli uomini\"; con ci\u00f2 egli intese che \u00e8 il mondo fisico in cui un uomo vive la sua vita e il suo destino, in contrasto con i mondi invisibili, come l'Inferno o il Paradiso.\nIl termine Terra di Mezzo non fu, tuttavia, usato nei primi scritti di Tolkien riguardo al mondo da lui creato: scritti datati verso i primi anni del 1920 che furono successivamente pubblicati nei \"Racconti ritrovati\" e \"Racconti perduti\" (1983-4); il termine non \u00e8 neppure usato ne \"Lo Hobbit\". Tolkien inizi\u00f2 ad utilizzare il termine Terra di Mezzo verso la fine del 1930, al posto di \"Grandi Terre\", \"Terre Estere\" e \"Terre Citeriori\" che us\u00f2 per descrivere queste regioni nei suoi racconti. Questo termine apparve nelle bozze de \"Il Signore degli Anelli\", e la prima apparizione pubblicata del termine Terra di Mezzo nelle opere di Tolkien \u00e8 nel Prologo di quell'opera: \"...Eppure \u00e8 un fatto che gli Hobbit siano vissuti tranquilli e pacifici nella Terra di Mezzo per anni e anni prima che gli altri popoli si accorgessero della loro presenza\".\nUso e malintesi.\nIl termine Terra di Mezzo pu\u00f2 anche essere usato come soprannome per l'intera creazione di Tolkien, invece dei pi\u00f9 appropriati, ma meno conosciuti termini Arda, che si riferisce al pianeta di cui il \"continente\" della Terra di Mezzo \u00e8 tecnicamente solo una parte, ed E\u00e4, che si riferisce all'universo, di cui Arda \u00e8 una parte. Si pu\u00f2 vedere anche in titoli di libri come \"La via per la Terra di Mezzo\", \"L'atlante della Terra di Mezzo di Tolkien\", ed in particolare la serie \"The History of Middle-earth\" (\"La storia della Terra di Mezzo\") i quali ricoprono un'area che va oltre la rigorosa definizione geografica del termine Terra di Mezzo. Tolkien stesso us\u00f2 il termine in questo modo, a volte.\nUna possibile spiegazione \u00e8 che i termini Arda ed E\u00e4 non sono mai menzionati ne \"Il Signore degli Anelli\", e solo con la pubblicazione de \"Il Silmarillion\" nel 1977 i lettori hanno avuto modo di conoscere le due parole.\nPer quanto riguarda il termine inglese per Terra di Mezzo, \"Middle-earth\", viene spesso scritto con entrambe le iniziali maiuscole, \"Middle-Earth\", e il trattino viene a volte incorrettamente omesso, come in \"Middle Earth\", \"Middle earth\" e \"Middleearth\". In italiano, invece, \"Terra di Mezzo\" compare in alcune traduzioni con i trattini, Terra-di-Mezzo.\nGeografia.\nNel contesto generale del suo legendarium, la Terra di Mezzo di Tolkien era parte del suo mondo creato di Arda (che include le Terre Immortali di Aman e Eress\u00eba, rimosse dal resto del mondo fisico), che era a sua volta parte del pi\u00f9 ampio creato chiamato E\u00e4.\nCosmologia della Terra di Mezzo.\nUn modo per comprendere la posizione della Terra di Mezzo nel complesso sistema di Tolkien \u00e8 quello di immaginare l'intera creazione come una serie di mondi all'interno di altri mondi. Cos\u00ec lo strato esterno \u00e8 l'intero universo stesso, chiamato da Tolkien E\u00e4. All'interno di E\u00e4 ci sono molti mondi misteriosi e sconosciuti, ma gli eventi da lui raccontati hanno luogo nel mondo chiamato \"Arda\". Arda \u00e8 quella che noi chiamiamo \"Terra\", chiamata da Tolkien \"Imbar\" o \"Ambar\" (che significa \"la Dimora\") e il sole e la luna che le ruotano attorno. In Arda si trovano i continenti di Aman e della Terra di Mezzo (che erano in realt\u00e0 due o pi\u00f9 continenti), e sono separati dal Grande Mare Belegaer (analogo all'Oceano Atlantico). Nelle sue storie, Tolkien tradusse il nome Terra di Mezzo con \"Endor\" (o a volte \"End\u00f3r\u00eb\") e \"Ennor\" nelle lingue elfiche Quenya e Sindarin rispettivamente, a volte riferendosi solamente al continente dove si svolgono le sue storie insieme a un altro continente a sud, le Terre Oscure.\nIl continente occidentale, Aman, era la casa dei Valar e degli elfi chiamati Eldar. Anche un continente orientale disabitato \u00e8 menzionato, ma non figura nelle storie. L'isola di N\u00famenor era collocata nel Belegaer fra Aman e la Terra di Mezzo, ma fu successivamente inabissata. Negli ultimi anni anche Aman fu rimossa completamente da Arda dal Creatore, Eru Il\u00favatar, per impedire agli Uomini di provare a raggiungerla.\nAll'inizio Ambar era supposto essere un \"mondo piatto\", nel quale i suoi abitanti erano tutti disposti su un lato del mondo. Gli schizzi di Tolkien mostrano un aspetto discoidale del mondo che guarda verso le stelle. Tuttavia, in accordo con i racconti contenuti sia ne \"Il Silmarillon\" sia ne \"Il Signore degli Anelli\", quando il re di N\u00famenor chiamato Ar-Pharaz\u00f4n invase Aman per ottenere l'immortalit\u00e0 dai Valar, Eru Il\u00favatar intervenne, distruggendo N\u00famenor, rimuovendo Aman \"dalle cerchie del mondo\" e rimodellando Ambar nella forma sferica che ha oggi. L'Akallab\u00eath dice che i N\u00famen\u00f3reani che sopravvissero alla Caduta navigarono tanto lontano verso Ovest quanto poterono, in cerca della loro antica dimora, ma i loro viaggi li condussero intorno al mondo fino al punto di partenza. Perci\u00f2, prima della fine della Seconda Era il passaggio da \"Terra piatta\" a \"Terra sferica\" era completato. Nuove terre furono anche create ad ovest, analogamente al Nuovo Mondo.\nQualche anno dopo la pubblicazione de \"Il Signore degli Anelli\", in una nota associata all'unica storia narrativa \"Athrabeth Finrod ah Andreth\" (la quale \u00e8 detto avvenuta nel Beleriand durante la Guerra dei Gioielli), Tolkien equipar\u00f2 Arda al Sistema Solare; perch\u00e9 Arda da questo punto di vista consisteva in pi\u00f9 di un corpo celeste (Valinor divenne un altro pianeta e il Sole e la Luna divennero corpi celesti fermi nel loro stesso posto e non oggetti orbitanti attorno alla Terra).\nL'Inizio dei Giorni.\nTolkien scrisse che la Terra di Mezzo o Endor originariamente era conforme ad un ampio schema simmetrico che fu corrotto da Melkor. I vari conflitti con Melkor (nonch\u00e9 l'azione dei Valar in un'occasione) hanno portato la Terra ad essere deformata.\nOriginariamente, Arda inizi\u00f2 come un singolo mondo piatto e i Valar crearono Due Lampade per illuminarlo, Illuin e Ormal. Il Vala Aul\u00eb forgi\u00f2 grandi torri, Helcar nell'estremo nord, e Ringil nel profondo sud. Illuin fu posta sopra Helcar e Ormal sopra Ringil. Nel mezzo, dove la luce delle lampade si incontrava, i Valar vennero ad abitare nell'isola di Almaren nel mezzo di un Grande Lago. Una volta osservata dallo spazio, la geografia di Arda era quindi simmetrica. Quando Melkor distrusse le Lampade dei Valar, due grandi mari interni (Helcar e Ringil) e due mari maggiori (Belegaer e il Mare Orientale) furono creati, ma Almaren e il suo lago furono distrutti.\nI Valar lasciarono la Terra di Mezzo e giunsero all'appena formato continente di Aman nell'ovest, dove crearono la loro dimora chiamata Valinor. Per scoraggiare Melkor dall'attaccare Aman, essi spinsero il continente della Terra di Mezzo ad est, ampliando cos\u00ec il Belegaer al suo centro ed innalzando cinque maggiori catene montuose nella Terra di Mezzo che presero una distribuzione relativamente simmetrica, chiamate Montagne Blu, Rosse, Grigie e Gialle e le Montagne del Vento. Questo, tuttavia, deturp\u00f2 la simmetria della configurazione dei continenti e dei loro mari intermedi.\nMolti secoli dopo che Valinor fu fondata, Melkor innalz\u00f2 le Montagne Nebbiose per ostacolare il cammino del Vala Orom\u00eb, che dava la caccia alle bestie di Melkor durante il periodo oscuro della Terra di Mezzo precedente al risveglio degli Elfi.\nUlteriori modifiche si verificarono quando i Valar assalirono Utumno, qualche anno dopo il Risveglio degli Elfi. Il nord-ovest della Terra di Mezzo, in particolare le regioni ad ovest delle Montagne Blu (chiamate Beleriand) dove Melkor incontr\u00f2 la schiera dei Valar, furono \"molto rotte\". Belegaer, il mare fra la Terra di Mezzo e Aman, si accentu\u00f2 ulteriormente, creando varie altre baie, una delle quali era la Baia di Balar, la confluenza del Sirion. Le terre montuose del Dorthonion e le montagne presso Hithlum furono anch'esse un risultato delle battaglie.\nNella regione centrale della Terra di Mezzo, un Grande Golfo (del Belegaer) fu formato (il precursore della successiva Baia di Belfalas). Nel lontano Sud, il Mare Interno di Ringil si espanse grandemente e separ\u00f2 la parte meridionale del continente dalla terraferma, formando infatti le Terre Oscure (Hyarmenor) e il Mare Interno, unendo da uno stretto i precedentemente separati Belegaer con i Mari Orientali.\nLa Prima Era.\nCome raccontato ne \"Il Silmarillion\", la maggior parte degli eventi della prima era ebbero luogo nelle lande del Beleriand e nei suoi dintorni. Tolkien colloc\u00f2 entro i confini del Beleriand il regno Elfico celato del Doriath, governato da Re Thingol, e Gondolin, fondata da Turgon. Importante fu anche la fortezza di Nargothrond, fondata dall'Elfo Finrod Felagund. Nelle Montagne Blu ad est vi erano i grandi palazzi dei Nani, Belegost e Nogrod. Il Beleriand era diviso in parte orientale ed occidentale dal grande fiume Sirion. Nel Beleriand Orientale si trovava il fiume Gelion con i suoi sette tributari, definito il regno degli Elfi Verdi di Ossiriand. A nord del Beleriand si trovavano le regioni di Nevrast, Hithlum e Dor-l\u00f3min e le Montagne di Ferro dove Morgoth (Melkor) eresse la fortezza di Angband. Le violenti lotte durante la Guerra d'Ira fra le Schiere dei Valar e le armate di Melkor alla fine della Prima Era portarono alla distruzione di Angband, e modificarono la configurazione della Terra di Mezzo cos\u00ec che la maggior parte del Beleriand sprofond\u00f2 sotto il mare.\nAnche le Pel\u00f3ri furono innalzate agli inizi della Prima Era, insieme alle Isole Incantate, per rendere Valinor sostanzialmente irraggiungibile eccetto che per il fortificato Calacirya.\nLa Seconda e Terza Era.\nNella Seconda e Terza era, durante la quale Tolkien colloc\u00f2 gli eventi dell'\"Akallab\u00eath\", de \"Lo Hobbit\" e de \"Il Signore degli Anelli\", le regioni Occidentali della Terra di Mezzo comprendevano le terre di Eriador, Gondor, le Montagne Nebbiose e le valli del grande fiume Anduin. L'Eriador era delimitato dagli Ered Luin o Montagne Blu ad ovest, le quali confinavano con il mare e i Porti Grigi. Ad est dell'Eriador si trovavano le Montagne Nebbiose, che andavano dall'estremo nord fino a Isengard, dimora dello stregone Saruman, nel sud. Nelle Montagne Nebbiose si trovava il grande palazzo Nanico di Khazad-d\u00fbm o Moria. All'interno di Eriador si trovava originariamente il Regno di Arnor, fondato dagli Uomini che erano fuggiti alla distruzione di N\u00famenor. Questo fu successivamente diviso nei regni di Arthedain, Cardolan e Rhudaur. Questi regni erano da troppo tempo passati alla storia al tempo de \"Il Signore degli Anelli\". L'Eriador comprendeva anche La Contea, patria degli Hobbit, e il vicino insediamento di Brea. Gran Burrone, la casa del Mezzoelfo Elrond si trovava anch'essa in Eriador, prossima ai versanti occidentali delle Montagne Nebbiose.\nAd est delle Montagne si trovava la terra chiamata Rhovanion e il grande fiume Anduin. Sul suo lato occidentale, tra l'Anduin e le Montagne Nebbiose, si trovava il Regno Elfico di Lothl\u00f3rien, dimora della Dama Elfica Galadriel, e la Foresta di Fangorn, dimora degli Ent. Ad est del fiume si trovava la grande foresta di Bosco Atro (precedentemente chiamata Boscoverde), ed oltre vi era la Montagna Solitaria o Erebor, dimora del drago Smaug, la citt\u00e0 di Dale, Dorwinion e i Colli Ferrosi. A sud-est delle Montagne Nebbiose si estendeva il regno di Rohan, abitato dagli alleati di Gondor, e pi\u00f9 a sud vi era il Regno di Gondor, fondato come Arnor dagli Uomini fuggiti dalla distruzione dell'isola di N\u00famenor. Ad est di Gondor, e circondata da alte montagne, si trovava Mordor, dimora di Sauron nella sua fortezza di Barad-d\u00fbr.\nA sud di Gondor si trovavano le terre di Harad e Khand, e il porto di Umbar. Nel lontano Est al di l\u00e0 del Rhovanion vi era il Mare di Rh\u00fbn, e sul suo versante orientale si trovava il popolo degli Esterling. Gli abitanti di quelle terre erano tradizionalmente ostili a Gondor, e alleati di Sauron ai tempi de \"Il Signore degli Anelli\".\nMappe della Terra di Mezzo.\nTolkien non concluse mai la geografia per il mondo associato a \"Lo Hobbit\" e a \"Il Signore degli Anelli\". In \"The Shaping of Middle-earth\", volume IV della \"History of Middle-earth\", Christopher Tolkien pubblic\u00f2 svariate mappe notevoli sia dell'originario mondo piatto sia del mondo sferico, che suo padre cre\u00f2 nell'ultima parte degli anni 1930. Karen Wynn Fonstad trasse spunto da queste mappe per sviluppare dettagliate, tuttavia non canoniche, \"mappe del mondo intero\" che riflettono un mondo coerente con gli anni storici raffigurati ne \"Il Silmarillion\", \"Lo Hobbit\", e \"Il Signore degli Anelli\".\nDelle mappe disegnate da Christoper Tolkien e suo padre furono pubblicate sotto forma di pieghevoli allegate ai libri \"Lo Hobbit\", \"Il Signore degli Anelli\", \"Il Silmarillion\" e \"Racconti incompiuti\", nonch\u00e9 sotto forma di poster con il nome \"A Map of Middle-Earth\" (\"Una mappa della Terra di Mezzo\"). Altre mappe comparvero nei libri \"The Shaping of Middle-earth\", \"The History of The Lord of the Rings\" e \"The War of the Jewels\".\nLa Tolkien Estate ha sempre affermato che la struttura geografica della Terra di Mezzo e di qualunque altro luogo dell'immaginario tolkieniano sia propriet\u00e0 intellettuale di J.R.R. e dei suoi eredi. Per questo motivo ha limitato la pubblicazione di mappe ai soli autorizzati e persegue legalmente chiunque pubblichi mappe, anche ideate in autonomia, su internet.\nCorrispondenze con la geografia terrestre.\nTolkien descrisse la regione in cui vivono gli Hobbit \u00abA nord-ovest del Vecchio Mondo e ad est del Mare\u00bb, indicando una possibile connessione con l'Inghilterra e la parte occidentale dell'Europa, il cosiddetto \"Vecchio Mondo\". Tuttavia, come precis\u00f2 nelle sue lettere private, i luoghi non sono in corrispondenza esatta e non aveva intenzione di farli combaciare nemmeno al momento della scrittura, eccezion fatta per una mappa annotata scoperta di recente (vedi sotto). A questo proposito, Tolkien scrisse:\nIn un'altra lettera, Tolkien istituisce un parallelismo (ma non un'uguaglianza) tra l'Europa e la Terra di Mezzo:\nEgli conferma tuttavia che la Contea, la terra degli Hobbit, sia effettivamente basata sull'Inghilterra:\nNel Prologo de \"Il Signore degli Anelli\", Tolkien scrive:\nInoltre nell'appendice ci sono diversi riferimenti alla storia e all'etimologia dei luoghi \"ora\" (in inglese moderno) e \"allora\" (nel linguaggio arcaico).\nSempre nelle appendici e nel \"Silmarillion\", con il supporto di informazioni da \"The History of Middle-earth\", sono presenti cenni a costellazioni e stelle visibili dall'emisfero nord della Terra, fra cui il Sole, la Luna, Orione, l'Orsa Maggiore e altri pianeti (descritti come stelle, nonostante \"Carnil\" sia Marte).\nUna mappa annotata da Tolkien, scoperta nell'ottobre 2015 nella collezione di Pauline Baynes, posiziona Hobbiville alla latitudine di Oxford e fa corrispondere Minas Tirith a Ravenna. Inoltre, sono presenti come punti di riferimento anche Belgrado, Cipro e Gerusalemme. Questa mappa \u00e8 inoltre la fonte utilizzata da Baynes per la localizzazione di posti non presenti nelle mappe originali, quali Framsburg e Dorwinnion.\nFiumi della Terra di Mezzo.\nDue sono i principali fiumi della Terra di Mezzo: il Sirion nel Beleriand e l'Anduin che scorre verso Gondor. Tutta la Terra di Mezzo \u00e8 comunque ricca di corsi d'acqua.\nStoria.\nNel \"Silmarillion\" la storia di Arda \u00e8 divisa in quattro epoche: l'Ainulindal\u00eb, gli Anni delle Lampade, gli Anni degli Alberi e gli Anni del Sole. La storia della Terra di Mezzo inizia nel periodo della Prima Era e del risveglio degli elfi, durante gli Anni degli Alberi; gli eventi precedenti sono noti semplicemente come \"L'inizio dei giorni\". Durante la Prima Era, il risveglio degli uomini coincide con la prima alba e l'inizio degli Anni del Sole, che coprono l'arco temporale compreso tra la Prima Era e il presente.\nAinulindal\u00eb.\nNell'universo tolkieniano, il Dio creatore dell'universo \u00e8 Eru Il\u00favatar. La cosmogonia ideata da Tolkien presenta una creazione del mondo avvenuta attraverso la musica: inizialmente, Il\u00favatar cre\u00f2 degli spiriti chiamati Ainur e insegn\u00f2 loro a cantare. Quando essi riuscirono a padroneggiare questa abilit\u00e0, Il\u00favatar ordin\u00f2 loro di comporre un tema musicale basato sulle idee di ognuno. Il pi\u00f9 potente degli Ainur, Melkor (chiamato in seguito \"Morgoth\" dagli elfi), inizi\u00f2 allora a produrre una personale cacofonia per disturbare la musica. In risposta, Il\u00favatar introdusse nuove melodie tali da portare la musica oltre la comprensione degli Ainur. Il fondamento della creazione \u00e8 che l'andamento della musica e il conflitto tra Melkor e Il\u00favatar abbia gettato le basi di gran parte della storia del futuro universo e delle persone che ci avrebbero vissuto.\nA quel punto Il\u00favatar ferm\u00f2 la musica, rivelandone il significato agli Ainur tramite una visione. Molti di essi, commossi, sentirono la grande necessit\u00e0 di partecipare agli eventi in prima persona. Il\u00favatar cre\u00f2 allora E\u00e4, l'universo vero e proprio, e alcuni degli Ainur entrarono a farne parte per condividerne la propria esperienza. Tuttavia, all'arrivo in E\u00e4, trovarono un universo ancora spoglio, essendo giunti all'inizio del tempo. Gli Ainur intrapresero grandi fatiche durante questi \"anni delle stelle\", nei quali diedero forma all'universo e lo riempirono con cose di gran lunga al di l\u00e0 della comprensione umana.\nL'inizio dei giorni.\nCon il tempo gli Ainur diedero forma ad Arda, la futura dimora dei Figli di Il\u00favatar: Elfi e Uomini. Melkor e i suoi seguaci entrarono a loro volta in E\u00e4, mettendosi a rovinare e disfare qualsiasi cosa gli altri facessero. I quindici Ainur pi\u00f9 potenti erano chiamati Valar; Melkor era il pi\u00f9 potente, ma il loro capo era Manw\u00eb. Ognuno dei Valar era attratto da un particolare aspetto dell'universo, che diventer\u00e0 per ognuno il principale obiettivo del proprio potere. Melkor era attratto da qualunque cosa fosse violenta o terribile: ad esempio freddo pungente, caldo torrido, terremoti, rotture, lacerazioni e oscurit\u00e0. Il suo potere era cos\u00ec grande che inizialmente gli altri Valar non erano in grado di contenerlo, finch\u00e9 Tulkas entr\u00f2 in E\u00e4 e ristabil\u00ec l'equilibrio. Cacciato da Tulkas, Melkor si rifugi\u00f2 nell'oscurit\u00e0 ai margini di Arda. I Valar si insediarono in Arda per vegliare su di essa e prepararla all'arrivo dei Figli.\nGli Anni delle Lampade iniziarono appena i Valar finirono di preparare Arda. Essa divenne un singolo mondo piatto, e i Valar crearono le Due Lampade per illuminarla: Illuin e Ormal. Al centro, dove la luce delle lampade si mescolava, dimoravano i Valar, presso l'isola di Almaren. Durante questo periodo, noto come Primavera di Arda, i Valar completarono il mondo a proprio piacimento, mentre Melkor si celava oltre le Mura della Notte; \u00e8 in questo periodo che comparvero gli animali e le foreste iniziarono a crescere. La Primavera fu interrotta quando Melkor fece ritorno ad Arda, e fin\u00ec del tutto quando distrusse le Lampade. Tale evento segn\u00f2 inoltre la fine degli Anni delle Lampade.\nGli Anni degli Alberi iniziarono dopo la distruzione delle Lampade, quando i Valar si ritirarono nelle regioni occidentali di Arda, dove Yavanna piant\u00f2 i Due Alberi Telperion e Laurelin, per illuminare la nuova dimora di Valinor, nelle terre di Aman. Gli Alberi illuminavano soltanto Aman, lasciando il resto di Arda (e dunque la Terra di Mezzo) nell'oscurit\u00e0, illuminato soltanto dalle stelle.\nLa Prima Era.\nLa Prima Era ebbe inizio con il Risveglio degli elfi presso il lago Cuivi\u00e9nen, all'estremo est della Terra di Mezzo. Gli elfi furono presto avvicinati dai Valar, che chiesero loro di recarsi ad Aman per vivere insieme. Molti di loro furono persuasi e intrapresero il grande viaggio verso Aman, ma non tutti lo completarono, dando cos\u00ec luogo alla loro suddivisione. I Valar imprigionarono Melkor, il quale per\u00f2 sembr\u00f2 pentirsi e venne liberato sulla parola. Egli semin\u00f2 allora grande discordia tra gli elfi, suscitando rivalit\u00e0 tra i principi F\u00ebanor e Fingolfin. Inoltre, uccise il loro padre, Re Finw\u00eb, distrusse i Due Alberi con l'aiuto di Ungoliant e rub\u00f2 i Silmaril, tre preziosissimi gioielli forgiati da F\u00ebanor che contenevano la luce dei Due Alberi.\nF\u00ebanor persuase gran parte del suo popolo, i Noldor, a lasciare Aman e inseguire Melkor nel Beleriand, maledicendolo col nome di \"Morgoth\", il \"nemico nero\"; lui e i suoi figli giurarono che avrebbero recuperato i Silmaril ad ogni costo. F\u00ebanor guid\u00f2 il primo gruppo di Noldor, mentre il secondo e pi\u00f9 grande fu condotto da Fingolfin. I Noldor si fermarono ad Alqualond\u00eb, citt\u00e0-porto dei Teleri, ma questi ultimi si rifiutarono di dare loro delle navi per arrivare alla Terra di Mezzo. F\u00ebanor e gran parte dei suoi seguaci attaccarono allora i Teleri, rubando le loro navi e dando luogo al Fratricidio di Alqualond\u00eb. Il gruppo di F\u00ebanor salp\u00f2 sulle navi rubate, lasciando indietro quello di Fingolfin. L'unica scelta rimasta al secondo gruppo era quella di dirigersi nella Terra di Mezzo attraverso il mortale Helcarax\u00eb, nell'estremo nord. Successivamente F\u00ebanor fu ucciso, ma la maggior parte dei suoi figli sopravvisse e fond\u00f2 dei regni, cos\u00ec come fecero Fingolfin e i suoi eredi. Nel frattempo, i Valar colsero gli ultimi due frutti dai Due Alberi e li usarono per creare il Sole e la Luna, che rimasero parte di Arda sebbene separati da Ambar, la parte solida del mondo.\nGli Anni del Sole iniziarono quando i Valar fecero il sole, ed esso sorse su Ambar; da allora il tempo viene computato a partire dal giorno di quell'alba. A seguito di diverse grandi battaglie, ci fu un lungo periodo di pace, durante l'Assedio di Angband, durato quattrocento anni, durante il quale i primi uomini, gli Edain, giunsero nel Beleriand attraversando gli Ered Luin. Quando Morgoth riusc\u00ec a spezzare l'assedio di Angband, i regni elfici caddero uno a uno, inclusa la citt\u00e0 di Gondolin. L'unico successo tangibile di uomini ed elfi giunse quando Beren e L\u00fathien recuperarono un Silmaril dalla Corona Ferrea di Morgoth. In seguito morirono entrambi ma i Valar decisero di riportarli in vita e concedere loro di vivere insieme lontani da tutti gli altri mortali.\nIl Silmaril rubato fu quindi donato a Re Thingol, cos\u00ec come Beren aveva giurato di fare, in cambio della mano di L\u00f9thien. Anni dopo, in seguito alla caduta del Nargothrond, la collana Nauglamir forgiata dai nani di Norgod per Re Finrond Felagund, fu portata presso Re Thingol che decise di farla riforgiare in modo da includere il Silmaril di Beren. Alla vista di tale gioiello, nei nani di Nogrod, ai quali Thingol aveva affidato l'incarico, si accse un rovente desiderio. Uccisero quindi Re Thingol rubando e fuggendo con il Silmaril. Beren tese un agguato ai nani e lo recuper\u00f2, dandolo a L\u00fathien. Presto i due morirono nuovamente e il Silmaril fu dato a loro figlio Dior, che ripristin\u00f2 il regno di Doriath. I figli di F\u00ebanor chiesero che il Silmaril fosse riconsegnato a loro, ma Dior rifiut\u00f2. I F\u00ebanoriani distrussero Doriath e uccisero Dior, nel Secondo Fratricidio ma Elwing, figlia di Dior, riusc\u00ec a scappare con il gioiello. Tre figli di F\u00ebanor (Celegorm, Curufin e Caranthir) morirono nel tentativo di riottenerlo.\nAlla fine della Prima Era, tutto ci\u00f2 che rimase degli elfi e degli uomini liberi del Beleriand era un insediamento presso le Bocche del Sirion, nel quale si trovava E\u00e4rendil, sposo di Elwing. I F\u00ebanoriani chiesero nuovamente indietro il Silmaril, ma in seguito ad un nuovo rifiuto decisero di prenderlo con la forza, dando luogo al Terzo Fratricidio. E\u00e4rendil ed Elwing attraversarono il Belegaer portando appresso il Silmaril, pregando i Valar di perdonarli e aiutarli. I Valar risposero; Melkor fu catturato, gran parte delle sue opere fu distrutta e fu esiliato ai confini del mondo, oltre la Porta della Notte.\nI Silmaril furono recuperati, ma ad un grande costo: il Beleriand fu distrutto nella Guerra d'Ira e scomparve definitivamente. Ai figli rimasti di F\u00ebanor, Maedhros and Maglor, fu ordinato di tornare a Valinor, ma essi rubarono i Silmaril dai Valar. Tuttavia, cos\u00ec come era successo a Melkor, i Silmaril bruciarono nelle loro mani, e si resero conto che non avrebbero mai potuto possederli, rendendo nullo il giuramento fatto. Entrambi i fratelli trovarono la morte: Maedhros si gett\u00f2 in un abisso infuocato con un Silmaril e Maglor gett\u00f2 un altro Silmaril in mare. Cos\u00ec, i Silmaril giunsero alle loro dimore: uno a E\u00e4rendil in cielo, uno in terra e uno in acqua, ovvero nei tre elementi di Arda.\nLa Seconda Era.\nAll'inizio della Seconda Era, gli Edain si stabilirono nell'isola di N\u00famenor, nell'ovest del Grande Mare, mentre molti elfi si stabilirono ad ovest. I Valar diedero ai numenoreani il dono della lunga vita, tre volte pi\u00f9 lunga di quella degli uomini; essi divennero grandi navigatori e, nei loro giorni di gloria, giunsero nella Terra di Mezzo per insegnare agli altri uomini le loro abilit\u00e0. Tuttavia, in loro crebbe una grande gelosia per i loro fratelli immortali, gli elfi. All'apice del loro potere, i numenoreani dominarono sugli uomini della Terra di Mezzo, anzich\u00e9 aiutarli. Alcuni secoli dopo Sauron, il pi\u00f9 potente tra i servitori di Morgoth e suo capitano, inizi\u00f2 a riunire le creature malvagie nelle terre orientali. Persuase gli elfi dell'Eregion a creare gli Anelli del Potere, forgiando in segreto l'Unico Anello per controllare tutti gli altri. Tuttavia, gli elfi compresero il piano di Sauron appena questi indoss\u00f2 il suo anello, e si tolsero i loro prima che potesse riuscire a dominarli. In questo periodo, l'ombra scese su N\u00famenor, e i re desideravano vivere fino all'ultimo la loro vita, ad essa avidamente aggrappati. N\u00famenor, in passato sempre grata a Eru e ai Valar, inizi\u00f2 a pagare il suo tributo, diventando sempre pi\u00f9 inquieta riguardo al destino dell'uomo, ovvero la mortalit\u00e0. I numenoreani si divisero tra Uomini del Re, coloro che avrebbero voluto vedere il potere di N\u00famenor crescere e la fedelt\u00e0 a Elfi e Valar declinare, e i Fedeli, che mantennero i legami con gli elfi e continuarono ad ascoltare le parole di Il\u00favatar.\nRitrovata la sua forza e consapevole del suo crescente dominio sulla Terra di Mezzo, Sauron si proclam\u00f2 Signore degli Uomini. Ar-Pharaz\u00f4n, ultimo re di N\u00famenor, pensando di essere l'unico a meritare tale titolo, salp\u00f2 per la Terra di Mezzo con il suo esercito, sfidando di fatto Sauron. Quest'ultimo, resosi conto della potenza del suo nemico e sapendo che non avrebbe potuto batterlo, si lasci\u00f2 catturare e portare a N\u00famenor come ostaggio. Presto, con l'inganno e la retorica, riusc\u00ec a ingraziarsi il re, affermando che Melkor era l'unico vero Dio, mentre Eru una semplice invenzione dei Valar. Cos\u00ec, il sovrano inizio la persecuzione dei Fedeli, sacrificati in nome di Melkor. Infine, quando Ar-Pharaz\u00f4n divenne vecchio, Sauron usando il potere del suo anello gli disse che nessuno, neanche i Valar, avrebbe potuto sfidare la grandezza di N\u00famenor, e che il re avrebbe dovuto attaccare Valinor e conquistare le Terre Imperiture, guadagnandosi cos\u00ec l'immortalit\u00e0. Il vero obiettivo di Sauron era far s\u00ec che i Valar spazzassero via l'esercito dei numenoreani, ultimo ostacolo alla conquista della Terra di Mezzo; Ar-Pharaz\u00f4n, timoroso della morte, ascolt\u00f2 il consiglio e costitu\u00ec un'immensa armata per assaltare le terre dei Valar. Amandil, a capo di coloro che erano ancora fedeli ai Valar, salp\u00f2 per chiedere perdono ai Valar; per celare il suo intento, si diresse prima ad est e poi a ovest, ma di lui non si ebbero pi\u00f9 notizie. Suo figlio Elendil e i nipoti Isildur e An\u00e1rion mantennero i Fedeli fuori dalla guerra, preparandosi a fuggire da N\u00famenor.\nEntro la fine della Seconda Era, quando gli uomini di N\u00famenor si ribellarono ai Valar a causa degli inganni di Sauron, Il\u00favatar distrusse N\u00famenor, separ\u00f2 Valinor dal resto di Arda e cre\u00f2 nuovi continenti, rendendo il mondo sferico. Quando l'armata di Ar-Pharaz\u00f4n giunse ad Aman, i Valar invocarono l'aiuto di Il\u00favatar, il quale modific\u00f2 radicalmente la geografia del mondo: Aman fu rimosso da Ambar, e gli uomini non avrebbero pi\u00f9 potuto trovarlo, ma gli elfi a bordo di navi appositamente consacrate ricevettero la grazia di usare la Strada Diritta, creata appositamente per superare la curvatura della Terra. L'imponente flotta di Ar-Pharaz\u00f4n venne spazzata via, cos\u00ec come la terra di N\u00famenor, e Sauron perse il suo corpo senza mai pi\u00f9 riuscire a recuperarlo, nonostante il suo spirito abbia continuato a vagare per la Terra di Mezzo. Elendil e i suoi figli scapparono ad Endor, fondando i regni di Gondor e Arnor.\nSauron torn\u00f2 presto al potere, ma l'Ultima Alleanza tra elfi e uomini riusc\u00ec a sconfiggerlo. In un assedio durato per anni, il re elfico Gil-galad, il sovrano di Gondor e Arnor Elendil e suo figlio An\u00e1rion vennero uccisi, ma la stessa sorte tocc\u00f2 al corpo di Sauron. Isildur riusc\u00ec a tagliare l'anello dalla mano di Sauron usando la spada di suo padre, diminuendo il potere dell'Oscuro Signore e costringendo il suo spirito a fuggire nuovamente, garantendo cos\u00ec un periodo di pace a tutta la Terra di Mezzo. Tuttavia, Isildur rifiut\u00f2 di distruggere l'anello tra le fiamme del Monte Fato, e contro ogni consiglio lo tenne come guidrigildo per suo padre e suo fratello. L'anello per\u00f2 lo trad\u00ec presto, durante un'imboscata degli orchi presso i Campi Iridati; Isildur fu ucciso e l'anello rimase sul fondo dell'Anduin per molto tempo.\nLa Terza Era.\nLa Terza era vide l'ascesa al potere dei regni di Arnor e Gondor, e in seguito il loro declino. All'epoca degli eventi del \"Signore degli Anelli\", Sauron ha recuperato molta della sua potenza originaria ed \u00e8 tornato alla ricerca dell'Unico Anello. Sapendo che era caduto nelle mani di un hobbit, mand\u00f2 nove Nazg\u00fbl a recuperarlo. Il portatore dell'anello, Frodo Baggins, si mise in viaggio verso Gran Burrone, dove fu deciso che l'anello avrebbe dovuto essere distrutto nell'unico modo possibile: gettandolo fra le fiamme del Monte Fato. Frodo si incammin\u00f2 con altri otto compagni, formando cos\u00ec la Compagnia dell'Anello. All'ultimo egli fall\u00ec, ma l'intervento di Gollum (salvato dalla piet\u00e0 di Bilbo prima e Frodo poi) fa s\u00ec che l'anello venga distrutto comunque. Frodo e il suo compagno Sam Gamgee furono acclamati come eroi, e Sauron fu distrutto definitivamente.\nLa fine della Terza era segna il termine del dominio degli elfi e l'inizio del dominio degli uomini.\nLa Quarta Era.\nAll'inizio della Quarta Era, molti degli elfi che abitavano nella Terra di Mezzo partirono per Valinor, senza mai fare ritorno; i pochi che rimasero sentirono il proprio potere diminuire sempre pi\u00f9. I nani ripopolarono Moria, nonostante anch'essi, alla fine, diminuirono come gli elfi. Sotto il regno di re Elessar di Gondor (Aragorn dei Dunedain), fu ripristinata la pace tra Gondor e i territori del sud e dell'est.\nAgli uomini fu fatto divieto di entrare nella Contea, permettendo agli hobbit di vivere pacificamente senza essere disturbati. Elessar e la regina Arwen morirono circa nello stesso periodo, lasciando il regno a loro figlio.\nTolkien inizi\u00f2 un racconto, noto come La nuova Ombra, ambientato diverse generazioni dopo Elessar, nel quale un nuovo male sembra abbattersi sulla Terra di Mezzo, ma l'opera fu abbandonata dopo una trentina di pagine poich\u00e9 considerata da Tolkien nettamente inferiore rispetto a \"Il Signore degli Anelli\"."}
{"id": "76818", "revid": "30610", "url": "https://it.wikipedia.org/wiki?curid=76818", "title": "Procreazione assistita", "text": "Con le espressioni procreazione assistita, procreazione artificiale, procreazione medicalmente assistita (PMA) o assistenza medica alla procreazione (AMP) ci si riferisce a tutte le metodiche che permettono di aiutare gli individui a procreare, siano esse chirurgiche, ormonali, farmacologiche o di altro tipo.\nTermine spesso confuso con questi \u00e8 fecondazione artificiale, che invece riguarda solo la fecondazione dell'ovulo da parte dello spermatozoo.\nTecniche di fecondazione assistita.\nEsistono diversi tipi di tecniche diverse utilizzate:\nI risultati della FIVET o ICSI.\nSulla base delle ricerche e degli studi effettuati, statisticamente solo un embrione su tre pu\u00f2 raggiungere la data del parto, e per tal motivo si possono impiantare pi\u00f9 embrioni in utero al fine di aumentare le possibilit\u00e0 di ottenere almeno una gravidanza. La capacit\u00e0 ricettiva dell'utero umano per\u00f2 \u00e8 limitata a un solo individuo, e quindi una gravidanza gemellare o multigemellare rappresenta sempre una situazione rischiosa. Gli embrioni sovrannumerari quindi potrebbero esser criopreservati per ulteriori e successive gravidanze.\nLa crioconservazione \u00e8 per\u00f2 consentita per temporanea e documentata causa di forza maggiore, non prevedibile al momento della fecondazione.\nPer quanto riguarda i due o tre embrioni impiantati in utero, \u00e8 comunque possibile, e sempre pi\u00f9 riproducibile, il loro co-attecchimento. In tali casi sarebbe possibile effettuare aborti a scopo preventivo, per ridurre la gravidanza multigemellare a gravidanza semplice (\"riduzione degli embrioni\"), ma anche questo \u00e8 vietato dalla legge, se non in casi di pericolo per la donna.\nLa procreazione assistita nei vari ordinamenti.\nNon tutti i singoli ordinamenti giuridici nazionali hanno disciplinato in via legislativa le modalit\u00e0 di esercizio della procreazione assistita. Le nazioni che hanno legiferato hanno compiuto scelte disomogenee creando differenti quadri normativi.\nUnione europea.\nNel 2015 in Europa, secondo i dati della Societ\u00e0 europea di riproduzione umana e di embriologia (ESHRE), 157.500 bambini sono nati da una procreazione medicalmente assistita. Anche se la direttiva dell'Unione europea 2004/23/CE stabilisce le norme riguardanti le condizioni di utilizzo dei tessuti e delle cellule umane, l'insieme delle questioni etiche e legali sulla procreazione medicalmente assistita continuano a dipendere dagli Stati.\nNel continente i criteri legali sono piuttosto eterogenei: 10 paesi hanno esteso questo diritto a tutte le donne, altri 10 solo alle coppie eterosessuali, 7 lo hanno riservato alle donne sole e uno (l'Austria) alle coppie femminili omosessuali. \nStoricamente \u00e8 stata la Spagna il primo paese europeo a permettere di accedere all'assistenza medica alla procreazione a tutte le donne, e questo fin dal 1977, anno di apertura della prima banca del seme nel paese.\nIn Francia questo diritto \u00e8 per ora concesso solo alle coppie eterosessuali in grado di dimostrare un'infertilit\u00e0 medica o una malattia grave. Una proposta di legge, approvata dall'Assemblea nazionale ma non ancora dal Senato, estenderebbe questo diritto alle coppie lesbiche e alle donne single.\nDa una quindicina di anni le legislazioni evolvono abbastanza rapidamente e il Portogallo, ad esempio, ha concesso il diritto all'AMP nel 2006 con disposizioni molto simili a quelle della Francia, e poi nel 2016 ha modificato la legge per concederlo anche alle coppie lesbiche o alle donne sole.\nLa procreazione assistita in Italia \u00e8 disciplinata dalla legge 40/2004: nel 2004 l'Italia \u00e8 uscita da una situazione di vuoto giuridico adottando la legislazione pi\u00f9 restrittiva d'Europa: la PMA \u00e8 possibile solo per le coppie di sesso diverso, sposate o meno, e la donazione di gameti \u00e8 vietata. Nel 2005 quattro quesiti referendari hanno tentato di modificarla senza per\u00f2 raggiungere il quorum.\nRimborsi statali.\nAttualmente, 20 Paesi dell'UE rimborsano parzialmente i trattamenti per la PMA; i 7 che non lo fanno sono Irlanda, Cipro, Estonia, Lettonia, Lussemburgo, Malta e Romania.\nQuesti rimborsi sono per\u00f2 sottoposti ad alcune condizioni: in Belgio un forfait di 1.073 euro \u00e8 concesso per ogni ciclo completo nel quadro di una fecondazione in vitro (FIV). La donna deve avere meno di 43 anni e pu\u00f2 compiere un massimo di 6 cicli di PMA. Inoltre \u00e8 stabilito un numero massimo di embrioni trasferibili, che cambia a seconda dell'et\u00e0 e del numero di cicli effettuati. \nIn Francia l'AMP \u00e8 rimborsata integralmente dal sistema sanitario nazionale fino ai 43 anni della donna sulla base di quattro tentativi di fecondazione in vitro e di un massimo di sei tentativi di inseminazione artificiale. \nLa Germania ha reso pi\u00f9 rigide le sue condizioni di rimborso nel 2004, cosa che ha provocato una netta riduzione del numero di AMP praticate, passate da 102.000 cicli nel 2003 a meno di 57.000 nell'anno successivo, numero che da allora si \u00e8 stabilizzato.\nCriteri di accesso.\n17 paesi limitano l'accesso alle tecniche di PMA, imponendo dei criteri relativi all'et\u00e0 delle donne. Dieci paesi hanno fissato un'et\u00e0 massima, che va da 40 (Finlandia, Paesi Bassi) a 50 anni (Spagna, Grecia o Estonia). \nDal 1994 la Francia si \u00e8 unita a quel gruppo di paesi come la Germania, il Regno Unito, ecc., che fanno appello alla nozione un po' vaga di \"et\u00e0 naturale di procreazione\". \nNel 2017 in Francia il Consiglio di orientamento dell'Agenzia di biomedicina si \u00e8 pronunciato per un limite di et\u00e0 di 43 anni per le donne nelle varie situazioni di AMP. \nDieci paesi non hanno fissato un limite di et\u00e0 su queste tecniche mediche, fra cui l'Austria, l'Ungheria, l'Italia o la Polonia.\nL'anonimato.\nLa maggior parte dei paesi europei ammette il ricorso ai gameti di un donatore. Tuttavia i paesi hanno posizioni diverse quando si parla di ovociti o di spermatozoi. La donazione di spermatozoi \u00e8 infatti autorizzata da 20 Stati membri dell'Unione europea, fra cui 11 in condizioni di anonimato; mentre quella di ovociti \u00e8 possibile in 17 Stati (fra cui otto in condizioni di anonimato).\nIl 12 aprile 2019 l'Assemblea parlamentare del Consiglio d'Europa ha adottato una raccomandazione, incoraggiando la fine dell'anonimato. \nNel Regno Unito l'anonimato del dono di sperma \u00e8 stato abolito nel 2005 e i figli possono accedere all'identit\u00e0 del donatore una volta raggiunta la maggiore et\u00e0. \nIl principio dell'anonimato della donazione di gameti o di embrioni \u00e8 stato mantenuto in Francia nella legge bioetica del 2011."}
{"id": "76822", "revid": "2812", "url": "https://it.wikipedia.org/wiki?curid=76822", "title": "Repubblica Centro Africana", "text": ""}
{"id": "76823", "revid": "2730", "url": "https://it.wikipedia.org/wiki?curid=76823", "title": "Benedetto Croce", "text": "Present\u00f2 il suo idealismo come \u00abstoricismo assoluto\u00bb, giacch\u00e9 \u00abla filosofia non pu\u00f2 essere altro che \"filosofia dello spirito\" [...] e la filosofia dello spirito non pu\u00f2 essere altro che \"pensiero storico\"\u00bb, ossia \u00abpensiero che ha come contenuto la storia\u00bb, che rifugge ogni metafisica, la quale \u00e8 \u00abfilosofia di una realt\u00e0 immutabile trascendente lo spirito\u00bb. In funzione anti-positivistica, nella filosofia crociana, la scienza diventa la misuratrice della realt\u00e0, sottomessa alla filosofia, che invece comprende e spiega il reale.\nCon Giovanni Gentile \u2013 dal quale lo separarono la concezione filosofica e la posizione politica nei confronti del fascismo dopo il delitto Matteotti \u2013 \u00e8 considerato tra i maggiori protagonisti della cultura italiana ed europea della prima met\u00e0 del XX secolo, in particolare dell'idealismo e del neoidealismo italiano che assieme a Gentile contribu\u00ec a fondare, partendo dall'aspra critica fatta al materialismo storico e alla filosofia di Marx in \"Materialismo storico ed economia marxista\".\nLa dottrina crociana improntata alla storiografia ebbe grande influenza politica sulla cultura italiana; Croce, in particolare, con la sua \"religione della libert\u00e0, \u00e8 ricordato come guida morale dell'antifascismo\", tanto che fu anche proposto come Presidente della Repubblica italiana. Fu tra i fondatori del ricostituito Partito Liberale Italiano, insieme con Luigi Einaudi.\nAlcune riserve sulla sua estetica, sulla critica letteraria (in particolare sulla sua definizione di \u00abpoesia\u00bb) e sulla superiorit\u00e0 attribuita alla filosofia rispetto alle scienze nell'ambito della logica, tuttavia, sono state espresse in tempi successivi.\nD'altra parte, il pensiero di Croce, specialmente quello politico, ha goduto di apprezzamenti pi\u00f9 recenti e di una \"riscoperta\" anche al di fuori dell'Italia, in Europa e nel mondo anglosassone (specialmente gli Stati Uniti d'America), dov'\u00e8 riconosciuto, al pari di pensatori come Karl Popper, come uno dei pi\u00f9 eminenti teorici del liberalismo europeo e un autorevole oppositore di ogni totalitarismo.\nIl liberalismo politico crociano distinto dal liberismo economico fu causa di disaccordo con un altro importante esponente del liberalismo italiano come Luigi Einaudi.\nBiografia.\nCroce nacque a Pescasseroli, in provincia dell'Aquila, il 25 febbraio del 1866. I genitori appartenevano a due abbienti famiglie abruzzesi: la famiglia Sipari, quella materna, originaria della stessa Pescasseroli, ma radicatasi anche in Capitanata e Terra di Lavoro, particolarmente legata agli ideali liberali, e l'altra, quella paterna, originaria di Montenerodomo (in provincia di Chieti), ma trapiantata a Napoli, legata invece ad una mentalit\u00e0 di stampo borbonico, poich\u00e9 il nonno \"...\"Benedetto 'il Vecchio'...\" era \"...un alto magistrato del Regno delle Due Sicilie.\"\". Croce crebbe in un ambiente profondamente cattolico, dal quale per\u00f2, ancora adolescente, si distacc\u00f2, non riaccostandosi pi\u00f9 per tutta la vita alla religiosit\u00e0 tradizionale.\nIl terremoto di Casamicciola.\nA diciassette anni perse i genitori, Pasquale Croce e Luisa Sipari, e la sorella Maria, periti il 28 luglio del 1883, durante il terremoto di Casamicciola, nell'isola d'Ischia, dove Croce si trovava in vacanza con la famiglia. Un terremoto durato non pi\u00f9 di 90 secondi ma dalla potenza devastatrice enorme - e per questo rimasto come esempio terribile di distruzione nel modo di dire delle popolazioni coinvolte - dove lo stesso Benedetto rimase \u00absepolto per parecchie ore sotto le macerie e fracassato in pi\u00f9 parti del corpo\u00bb.\nIl \"problema del male\", in sottofondo alla sua filosofia ottimistica sul progresso, rimarr\u00e0 insoluto, se non addirittura negato, e dietro le quinte del suo pensiero, influenzato da questi eventi giovanili come evidenziato dalle meditazioni private dei \"Taccuini personali\".\nFra i primi ad accorrere in suo aiuto fu il cugino Paolo Petroni, la famiglia del quale lo assist\u00e9 affettuosamente nei mesi seguenti nella loro residenza di campagna a San Cipriano Picentino, paese non troppo distante da Salerno. In seguito a questo tragico episodio fu affidato, assieme al fratello superstite Alfonso (1867-1948), alla tutela del cugino Silvio Spaventa, figlio della prozia Maria Anna Croce e fratello del filosofo Bertrando Spaventa, che, mettendo da parte dei dissapori storici che aveva con la famiglia Croce, lo accolse nella propria casa a Roma, dove il giovane Benedetto trascorse gli anni dell'adolescenza ed ebbe modo di formarsi culturalmente fino all'et\u00e0 di vent'anni.\nPrimi contatti con gli intellettuali.\nNel circolo culturale nella casa dello zio Silvio, Croce ebbe modo di frequentare importanti uomini politici ed intellettuali tra cui Labriola che lo inizier\u00e0 al marxismo, da cui poi si distaccher\u00e0 come si \u00e8 detto, entrando in polemica con lo stesso Labriola. Pur essendo iscritto alla facolt\u00e0 di giurisprudenza dell'Universit\u00e0 di Napoli, Croce frequent\u00f2 le lezioni di filosofia morale a Roma tenute dal Labriola. Non termin\u00f2 mai i suoi studi universitari, ma si appassion\u00f2 a studi eruditi e filosofici, trascurando il pensiero hegeliano, di cui criticava la forma incomprensibile.\nIl ritorno a Napoli.\nLasciata la Roma troppo accesa di passioni politiche, Croce nel 1886 torn\u00f2 a Napoli, dove acquist\u00f2, per abitarvi, la casa dove aveva trascorso la sua vita Giambattista Vico, il filosofo napoletano amato da Croce per la concezione filosofica anticipatrice, per certi aspetti, della sua. Nel 1890 fu tra i fondatori della Societ\u00e0 dei Nove Musi, un cenacolo di intellettuali.\nComp\u00ec numerosi viaggi in Spagna, Germania, Francia e Regno Unito mentre nella sua formazione culturale cresceva l'interesse per gli studi storici e letterari, in particolare per la poesia di Giosu\u00e8 Carducci, e per le opere di Francesco De Sanctis. Nel 1895, attraverso Antonio Labriola con cui era rimasto in contatto, si interess\u00f2 al marxismo, di cui per\u00f2 criticava come astorica la visione che dava del capitalismo. Da Marx risal\u00ec alla filosofia hegeliana che cominci\u00f2 ad apprezzare e ad approfondire. Pur apprezzando la poesia laica del massone Carducci, Croce ha polemizzato con la Massoneria, ricevendo una secca risposta del Gran Maestro Ernesto Nathan.\nLa fondazione de \"La critica\" e la vita politica.\nNel gennaio del 1903 usc\u00ec il primo numero della rivista \"La critica\", con la collaborazione di Giovanni Gentile, e stampata a sue spese fino al 1906, allorch\u00e9 subentr\u00f2 l'editore Laterza. Venne nominato per censo senatore nel 1910 e dal 1920 al 1921 fu Ministro della pubblica istruzione nel quinto e ultimo governo Giolitti. Con regio decreto del 21 maggio 1920 gli fu concesso il titolo di \"Nobile\". Elabor\u00f2 una riforma della pubblica istruzione che fu poi ripresa e attuata da Giovanni Gentile.\nPosizione nella prima guerra mondiale.\nIl filosofo, nella scelta tra le due posizioni, neutralismo o interventismo alla prima guerra mondiale, si rivolse alla prima; ma il suo era un neutralismo che contemperava le posizioni liberali con la possibilit\u00e0 dell'intervento (rimase comunque poco favorevole alla guerra, e, non obbligato ad arruolarsi, per limiti di et\u00e0 - 49 anni -, non and\u00f2 mai al fronte a differenza di altri intellettuali come D'Annunzio, volontario a 52 anni). Scriveva a Henry Bigot nel 1914, che era:\nNel 1915 insieme ad altri intellettuali del tempo come Ignazio Silone, Gabriele D'Annunzio e il cugino, il deputato Erminio Sipari, richiam\u00f2 l'attenzione dell'opinione pubblica verso la tragedia del terremoto di Avezzano che provoc\u00f2 oltre 30.000 morti e gravissimi danni nella Marsica e nelle province dell'Italia centrale.\nIl rapporto con il fascismo.\nL'iniziale fiducia al governo fascista.\nInizialmente Croce fu vicino al fascismo. Ascolt\u00f2 e applaud\u00ec il discorso di Mussolini al teatro San Carlo di Napoli del 24 ottobre 1922, durante l'adunata preparatoria per la marcia su Roma.\nIn occasione delle votazioni al Senato del 24 giugno 1924, successive all'uccisione del deputato socialista Giacomo Matteotti (10 giugno 1924), Croce fu tra i 225 senatori che votarono la fiducia al governo Mussolini, insieme a Giovanni Gentile e Vincenzo Morello. In seguito Croce spieg\u00f2 in un'intervista che il suo non era stato un voto fascista, aveva votato a favore del regime perch\u00e9 pensava che Mussolini, se sostenuto, poteva esser sottratto all'estremismo fascista a cui Croce faceva risalire la responsabilit\u00e0 del delitto Matteotti. In questa evidente confusione spirituale e morale il filosofo cercava nel fondatore dei fasci di combattimento un alleato che ostacolasse la deriva dittatoriale del fascismo al potere. Come mostra il passo seguente egli credeva ancora di poter ricattare Mussolini attraverso il voto del parlamento. Un parlamento che aveva contribuito a svuotare d'autorit\u00e0 grazie ai listoni tra fascisti e liberali che ne riempivano le aule.\nCroce scrisse su \"Il Giornale d'Italia\" del 9 luglio 1924 che il regime mussoliniano \u00abnon poteva e non doveva essere altro che un ponte di passaggio per la restaurazione di un pi\u00f9 severo regime liberale\u00bb.\nLa rottura e il \"Manifesto degli intellettuali antifascisti\".\nIl filosofo abruzzese si allontan\u00f2 definitivamente dal regime allorch\u00e9, su sollecitazione di Giovanni Amendola, scrisse il \"Manifesto degli intellettuali antifascisti\" in replica al \"Manifesto degli intellettuali fascisti\" di Giovanni Gentile. Lo scritto, pubblicato sul quotidiano \"Il Mondo\" del 1\u00ba maggio 1925, tra l'altro sosteneva:\nSecondo Norberto Bobbio, il \"Manifesto degli intellettuali antifascisti\" sanc\u00ec l'assunzione da parte di Croce del ruolo di \u00abcoscienza morale dell'antifascismo italiano\u00bb e di \u00abfilosofo della libert\u00e0\u00bb. Lo scritto segn\u00f2 inoltre la rottura dell'amicizia con Gentile, a causa delle ormai inconciliabili divergenze filosofiche e politiche. In seguito Croce fu l'unica voce fuori dal coro tollerata dal regime.\nIl ruolo di Croce come coscienza dell'antifascismo \u00e8 testimoniato, tra gli altri, da Primo Levi, che nel 1975 ricord\u00f2 che negli anni del fascismo e della guerra, segnati per gli antifascisti da smarrimento morale, isolamento e incertezze, solo \u00abLa Bibbia, Croce, la geometria, la fisica, ci apparivano fonti di certezza\u00bb.\nIl fascismo come \"malattia morale\".\n \nRifiut\u00f2 di entrare nell'Accademia d'Italia, fondata nel 1929, e dopo un breve appoggio al movimento antifascista Alleanza Nazionale per la Libert\u00e0 (1930), fondato dal poeta Lauro De Bosis, si allontan\u00f2 dalla vita politica, continuando peraltro ad esprimere liberamente le sue idee politiche, senza che il regime fascista lo censurasse, almeno esplicitamente.\nL'unico atto di ostilit\u00e0 violenta ed esplicita compiuto dal fascismo verso Croce fu la devastazione della sua casa napoletana avvenuta nel novembre del 1926. Negli anni successivi, quelli della sua affermazione e del cosiddetto \u201cconsenso\u201d, il fascismo ritenne Croce un avversario poco temibile, sostenitore com'era della tesi di un fascismo inteso come \"malattia morale\" inevitabilmente superata dal progresso della storia. Inoltre la fama di Croce presso l'opinione pubblica europea lo proteggeva da interventi oppressivi da parte del regime. Ebbe altres\u00ec blandi rapporti culturali con intellettuali in qualche modo vicini al regime, anche se marginali, come un carteggio epistolare con il tradizionalista Julius Evola, a cui espresse l'apprezzamento formale per due opere, da pubblicare presso Laterza con il benestare dello stesso Croce, \"Saggi sull'idealismo magico\", \"Teoria dell'individuo assoluto\" e, successivamente, \"La tradizione ermetica\".\nNel 1931 il governo fascista richiese ai docenti delle universit\u00e0 italiane un atto di formale adesione al regime in base all'articolo 18 del regio decreto n. 1227 del 28 agosto 1931 (il cosiddetto giuramento di fedelt\u00e0 al fascismo). A seguito di tale provvedimento, i docenti avrebbero dovuto giurare di essere fedeli non solo \"alla patria\", secondo quanto gi\u00e0 imposto dal regolamento generale universitario del 1924, ma anche al regime fascista..\nIn quell'occasione, Croce incoraggi\u00f2 professori come Guido Calogero e Luigi Einaudi a rimanere all'universit\u00e0, \u00abper continuare il filo dell'insegnamento secondo l'idea di libert\u00e0\u00bb.\nSe la sua figura fu importante per l'area politica del liberalismo, la sua scuola ebbe durante tutto il ventennio fascista una platea assai pi\u00f9 ampia di allievi: del resto, gi\u00e0 prima dalle sue idee avevano tratto alcuni elementi di critica, che andavano in senso contrario a quello indicato fino ad ora, autori come Antonio Gramsci e il gruppo comunista de \"L'Ordine Nuovo\". In questi scritti 'dal carcere' Gramsci analizza il sistema dottrinale e filosofico, che consent\u00ec l'ascesa del fascismo e la conseguente dittatura. La filosofia del Croce, che assieme a quella di Gentile, costitu\u00ec il vertice del pensiero filosofico italiano fino al 1922, aveva, con la sua irresolutezza e ambiguit\u00e0 intellettuale definita 'dialettica dei contrari' nell'opera citata del Gramsci, dato man forte e sostentamento spirituale alle squadre fasciste che repressero i moti del 1920-21, non riuscendo a fare altro che giudicare lo stesso fenomeno come vuoto e transitorio all'indomani della presa del potere statale. Dimostrando con ci\u00f2 la propria inettitudine e mancando di quell'azione pratica, che spinse poi il Gentile a distaccarsi definitivamente dalle posizioni moderate del Croce e diventare egli stesso uno dei pi\u00f9 fanatici sostenitori del nuovo assetto istituzionale, coerentemente alla sua filosofia dell'Attualismo.\nPolemica sulla \"Giornata della fede\".\nLa non adesione di Croce al fascismo parve messa in discussione dal gesto compiuto nel 1935 durante la Guerra d'Etiopia, quando il filosofo, in occasione della \"Giornata della fede\" don\u00f2 la propria medaglietta da senatore accompagnandola con questa secca lettera al presidente del Senato: Il gesto \u201csuscit\u00f2 negli ambienti dell'antifascismo italiano, in patria e all'estero, sorpresa, dolore e polemiche\u201d che colpirono dolorosamente Croce. Al termine di un drammatico colloquio con Bianca Ceva, inviata a sostenere il punto di vista degli antifascisti, dopo un iniziale tentativo di giustificazione, Croce afferm\u00f2: \u201cdica che io sono sempre lo stesso, che sono sempre con loro...\u201d.\nContro le leggi razziali.\nNel 1938 il regime var\u00f2 la legislazione antisemita (Croce non era presente nell'aula del Senato, quale forma di protesta; egli fu uno dei pochi a esprimersi contro di esse a livello pubblico). Il governo invi\u00f2 a tutti i professori universitari e i membri delle accademie un questionario da compilare ai fini della classificazione \"razziale\". Tutti gli interpellati risposero. L'unico intellettuale non ebreo che rifiut\u00f2 di compilare il questionario fu Croce. \nIl filosofo, invece di restituire compilata la scheda, invi\u00f2 una lettera al presidente dell'Istituto veneto di scienze, lettere ed arti, in cui scrisse sarcasticamente:\nCroce fu quindi espulso da quasi tutte le accademie di cui era membro, comprese l'Accademia Nazionale dei Lincei e la Societ\u00e0 Napoletana di Storia Patria.\nAll'Istituto Veneto di Scienze, Lettere ed Arti, unica accademia che lo mantenne socio, alla fine della guerra Croce riconoscer\u00e0 il merito di non averlo espulso durante il regime fascista.\nDopo aver denunciato la persecuzione degli ebrei, Croce per\u00f2 critica anche gli atteggiamenti degli ebrei stessi, sia quelli che avevano aderito al fascismo, sia quelli che vivevano \"separati\", ritenendo la specificit\u00e0 ebraica come pericolosa per gli ebrei stessi: Espresse quindi una posizione di perplessit\u00e0 per il sionismo.\nIl rientro nella vita politica.\nDopo la caduta del regime Croce rientr\u00f2 in politica, accettando la nomina a presidente del Partito Liberale Italiano. Durante la Resistenza cerc\u00f2 di mediare tra i vari partiti antifascisti e nel 1944 fu Ministro senza portafoglio nel secondo governo Badoglio, bench\u00e9 non stimasse n\u00e9 il Maresciallo n\u00e9 il re Vittorio Emanuele III, a causa della loro compromissione col fascismo. Subito dopo la liberazione di Roma (giugno 1944) entr\u00f2 a far parte del secondo governo Bonomi, sempre come ministro senza portafoglio, ma diede le dimissioni qualche mese dopo, il 27 luglio. Egli avrebbe preferito l'abdicazione diretta del sovrano in favore del piccolo Vittorio Emanuele (con rinuncia di Umberto al trono), la reggenza a Badoglio e l'incarico di capo del governo a Carlo Sforza, ma i rappresentanti del Regno Unito si opposero. Al referendum sulla forma dello Stato (2 giugno 1946) vot\u00f2 per la monarchia, inducendo tuttavia il Partito Liberale (di cui rimane presidente fino al 30 novembre 1947) a non schierarsi, per far s\u00ec che prevalesse sulla questione piena ed effettiva libert\u00e0 di scelta, e dichiarando in seguito: \u00abil buon senso fece considerare a quei milioni di votanti favorevoli alla monarchia, che, se anche essi avessero riportato la maggioranza legale, una monarchia con debole maggioranza non avrebbe avuto il prestigio e l'autorit\u00e0 necessaria, e perci\u00f2 meglio valeva accettare la forma nuova della Repubblica e procurar di farla vivere nel miglior modo, apportandovi lealmente il contributo delle proprie forze.\u00bb\nConcetti che Croce aveva, nella loro sostanza, gi\u00e0 espresso; ben prima che Umberto II, nel messaggio del 13 giugno 1946, ribadisse tale indicazione.. Eletto all'Assemblea Costituente, non accett\u00f2 la proposta di essere candidato a Capo provvisorio dello Stato, cos\u00ec come in seguito rifiut\u00f2 la proposta, avanzata da Luigi Einaudi, di nomina a senatore a vita. Si oppose strenuamente alla firma del Trattato di pace, con un accorato e famoso intervento all'Assemblea costituente, ritenendolo indecoroso per la nuova Repubblica.\nNel 1946 fond\u00f2 a Napoli l'Istituto italiano per gli studi storici destinando per la sede un appartamento di sua propriet\u00e0, accanto alla propria abitazione e biblioteca nel Palazzo Filomarino dove oggi ha sede la Fondazione Biblioteca Benedetto Croce. Tra il 1949 e il 1952 fu Presidente dell'associazione PEN International e, negli stessi anni, entr\u00f2 a far parte del Consiglio di Amministrazione dell'Istituto Suor Orsola Benincasa di Napoli.\nPer un ictus cerebrale, sopravvenuto nel 1949, rimase semiparalizzato e si ritir\u00f2 in casa continuando a studiare: mor\u00ec seduto in poltrona nella sua biblioteca il 20 novembre 1952, all'et\u00e0 di 86 anni. I funerali solenni si tennero nella sua Napoli e le sue spoglie tumulate nella tomba di famiglia al Cimitero di Poggioreale.\nIl rapporto con la cultura cattolica.\nIl rapporto di Croce con la cultura cattolica vari\u00f2 nel corso del tempo. Agli inizi del Novecento i filosofi idealisti, come Croce e Gentile, avevano esercitato assieme alla cultura cattolica una comune critica al positivismo ottocentesco. Alla fine degli anni venti vi era stato un progressivo allontanamento della cultura laica e idealistica dalla cultura cattolica. Croce, pur non essendo un anticlericale militante, riteneva importante la separazione liberale tra Chiesa e Stato, propugnata da Cavour.\nL'11 febbraio 1929 la Chiesa con i Patti Lateranensi aveva ormai raggiunto un rapporto equilibrato con le istituzioni statali italiane distaccandosi quindi dalle posizioni politiche antifasciste dell'idealismo crociano. Croce fu contrario al Concordato e dichiar\u00f2 apertamente in Senato che \u00abaccanto o di fronte ad uomini che stimano Parigi valer bene una messa, sono altri per i quali l'ascoltare o no una messa \u00e8 cosa che vale infinitamente pi\u00f9 di Parigi, perch\u00e9 \u00e8 affare di coscienza.\u00bb\nMussolini gli rispose dichiarandolo \u00abun imboscato della storia\u00bb, e accusando il filosofo di passatismo e di vilt\u00e0 di fronte al progresso storico. Quando Croce scrisse la \"Storia d'Europa nel secolo decimonono\", il Vaticano critic\u00f2 aspramente l'autore che difendeva le filosofie esaltanti una religione della libert\u00e0 senza Dio. Il Sant'Uffizio pose all'Indice nel 1932 questo libro ma, non ottenendo negli anni successivi da Croce un qualsiasi ripensamento, nel 1934 inser\u00ec nell'elenco dei libri proibiti tutti i suoi scritti.\nLa polemica anti-concordataria crociana vide l'adesione del giovane filosofo nonviolento e liberalsocialista Aldo Capitini che nell'autunno del 1936 a Firenze, a casa di Luigi Russo, aveva avuto modo di conoscere Croce, a cui aveva consegnato un pacco di dattiloscritti che il filosofo napoletano aveva apprezzato e fatto pubblicare nel gennaio dell'anno seguente presso l'editore Laterza di Bari con il titolo \"Elementi di un'esperienza religiosa\". In poco tempo gli \"Elementi\" diventarono uno tra i principali riferimenti letterari della giovent\u00f9 antifascista.\nLa posizione personale di Croce nei confronti della religione cattolica \u00e8 ben espressa nel suo saggio \"Perch\u00e9 non possiamo non dirci \"cristiani\"\", scritto nel 1942. Il termine \"cristiani\" inserito nel titolo tra virgolette non voleva indicare l'adesione a un credo confessionale, bens\u00ec la consapevolezza di un'inevitabile appartenenza culturale rappresentata nella sua particolare prospettiva dal fenomeno del cristianesimo: non si trattava di una professione di fede cristiana dovuta a un rinnegamento dell'agnosticismo come volle fare intendere la propaganda fascista, ma di riconoscere il valore storico e di \u00abrivolgimento spirituale\u00bb:\nCroce, in sintesi, vede nel cristianesimo il fondamento storico della civilt\u00e0 occidentale ma non ripudia l'immanentismo radicale del suo pensiero che vede nella religione un momento della realizzazione storica dello spirito che si avvia, superandolo, ad una pi\u00f9 alta sintesi.\nAll'Assemblea Costituente lotter\u00e0 contro l'inserimento, voluto dalla DC, e dal comunista Togliatti, dei Patti Lateranensi nel secondo comma dell'articolo 7 della Costituzione della Repubblica Italiana, giudicandolo come \"sfacciata prepotenza pretesca\". In vista delle elezioni politiche del 1948, tuttavia, si accord\u00f2 con il segretario della Democrazia Cristiana, Alcide De Gasperi, per dare vita a un manifesto comune, \"Europa, cultura e libert\u00e0\", contro i totalitarismi passati e presenti. A seguito della vittoria della DC, replic\u00f2 severamente ai laici benpensanti schierati col Fronte Popolare che sbeffeggiavano il ceto umile e contadino di cui era composto in prevalenza l'elettorato cattolico: \nNel 1950, lasciando disposizioni per la sua morte (che avverr\u00e0 tre anni dopo) scriver\u00e0 invece che la sensibilit\u00e0 religiosa della moglie cattolica le consentir\u00e0 di evitare che un sacerdote tenti di \"redimerlo\" all'ultimo minuto, perch\u00e9 \u00e8 \"cosa orrenda profittare delle infermit\u00e0 per strappare a un uomo una parola che sano egli non avrebbe mai detta\".\nVita privata.\nDal 1893 al 1913 Croce fu legato sentimentalmente e convisse con Angelina Zampanelli, fino alla morte di lei. Nel 1911 la coppia prese alloggio a Palazzo Filomarino, a Napoli. Il 25 settembre 1913 Angelina, sofferente di cuore, mor\u00ec poco pi\u00f9 che quarantenne a Raiano, dove soggiornava spesso insieme a Croce, presso il Palazzo Rossi-Sagaria, ospite della cugina del filosofo, Maria Teresa Petroni, moglie di Valentino Rossi.\nNel 1914 Croce spos\u00f2 a Torino, con rito religioso e poi civile, Adele Rossi, da cui ebbe cinque figli: Giulio (l'unico maschio, morto piccolo nel 1917) e le quattro figlie Elena, Alda, Lidia (moglie dello scrittore e dissidente anticomunista polacco Gustaw Herling-Grudzi\u0144ski) e Silvia.\nL'opera e il pensiero.\nL'opera di Croce pu\u00f2 essere suddivisa in tre periodi: quello degli studi storici, letterari e il dialogo con il marxismo, quello della maturit\u00e0 e delle opere filosofiche sistematiche e quello dell'approfondimento teorico e revisione della \"filosofia dello spirito\" in chiave storicista. Come idealista, ritiene che la realt\u00e0 sia quella che viene concepita dal soggetto, in quanto riflesso della sua idea e interiorit\u00e0, ed \u00e8 convinto che la razionalit\u00e0 e la libert\u00e0 emergano nella storia, pur tra immani difficolt\u00e0. La filosofia idealista riconduce totalmente l'essere al pensiero, negando esistenza autonoma alla realt\u00e0 fenomenica, ritenuta il riflesso di un'attivit\u00e0 interna al soggetto; l'idealismo, come in Hegel, implica una concezione etica fortemente rigorosa, come ad esempio nel pensiero di Fichte che \u00e8 incentrato sul dovere morale dell'uomo di ricondurre il mondo al principio ideale da cui esso ha origine; in Croce questo ideale \u00e8 la libert\u00e0 umana.\nDefinito da Gramsci \"papa laico della cultura italiana\", la sua filosofia ha goduto di enorme credito nella cultura italiana del XX secolo, perlomeno fino agli anni settanta e ottanta, in cui si sono levate molte critiche verso il suo approccio, ritenuto superato. Croce fu un intellettuale rispettato anche al di fuori dell'Italia: la rivista \"Time\" gli dedic\u00f2 la copertina negli anni '30, e negli anni 2000, contestualmente alla rivalutazione del pensiero crociano, si \u00e8 registrato l'interesse della collana editoriale dell'Universit\u00e0 di Stanford, mentre la rivista statunitense di politica internazionale \"Foreign Affairs\" lo inser\u00ec nel 2012 tra i pensatori pi\u00f9 attuali tra quelli del '900, accanto a intellettuali come Isaiah Berlin, Francis Fukuyama e Lev Trotsky.\nHegel e la dialettica.\nParallelamente allo studio del marxismo, Croce approfondisce anche il pensiero di Hegel; secondo entrambi la realt\u00e0 si d\u00e0 come spirito che continuamente si determina e, in un certo senso, si produce. Lo spirito \u00e8 quindi la forza animatrice della realt\u00e0, che si auto-organizza dinamicamente divenendo storia secondo un processo razionale. Da Hegel egli recupera soprattutto il carattere razionalistico e dialettico in sede gnoseologica: la conoscenza si produrrebbe allora attraverso processi di mediazione dal particolare all'universale, dal concreto all'astratto, per cui Croce afferma che la conoscenza \u00e8 data dal giudizio storico, nel quale universale e particolare si fondono recuperando la sintesi a priori di Kant e lo storicismo di Giambattista Vico, suo altro filosofo di riferimento. \nIl divenire e la logica della dialettica, in Hegel e in Marx, \u00e8 esso stesso verit\u00e0 in movimento; anche per Croce la verit\u00e0 \u00e8 dialettica, ma occorre esprimere un giudizio storico ed esistono delle regole che arginano la pretesa giustificativa di ogni fenomeno: in Croce lo Spirito - in quanto intelletto umano - si realizza nella storia ma nel rispetto della libert\u00e0. Per questo ogni fatto \u00e8 quindi calato nella realt\u00e0 storica, ma questo non pu\u00f2 giustificare, con la scusa del divenire e del progresso, aspetti deplorevoli come, ad esempio, il totalitarismo fascista o comunista, il primo come necessario (concezione di Giovanni Gentile e della sua idea di realt\u00e0 come atto puro di pensare e agire) e il secondo come fase storica obbligata (seguendo il concetto marxiano della dittatura del proletariato, di cui il filosofo tedesco parla nella sua teoria \"razionalista\" del materialismo storico). Quindi il materialismo dialettico di Engels e quello storico di Marx sono da ritenersi errati. In questo, il suo storicismo si differenzia dal pensiero di un altro filosofo liberale, Karl Popper, secondo cui dialettica e storicismo finiscono invece per generare quasi sempre totalitarismo (concezione assai diffusa nel pensiero del liberalismo novecentesco). Al contrario di Popper e Hannah Arendt, per Croce la radice totalitaria \u00e8 proprio nell'antistoricismo, cio\u00e8 nel rifiuto dello storicismo stesso.\nVerso gli anni '40, il neoidealismo entr\u00f2 in crisi, sostituito da nuove filosofie come l'esistenzialismo e la fenomenologia; sempre in nome del libert\u00e0 e dell'umanesimo, Croce critica l'esistenzialista Martin Heidegger, divenuto poi anti-umanistico e colpevole di accondiscendenza verso il nazismo, definendolo anche \"un Gentile pi\u00f9 dotto e pi\u00f9 acuto, ma sostanzialmente della stessa pasta morale\"; esprime cos\u00ec nel 1939 un tagliente giudizio sul filosofo di \"Essere e tempo\":\nL'asserzione di Hegel che \"la storia sia storia di libert\u00e0\" viene da Croce inquadrata nella sua concezione dialettica della libert\u00e0 vista nel suo iniziale nascere, nel successivo crescere e infine nel raggiungimento di uno stadio finale e definitivo di maturit\u00e0.\nCroce fa proprio questo detto hegeliano chiarendo per\u00f2 che non si vuole \u00abassegnare alla storia il tema del formarsi di una libert\u00e0 che prima non era e che un giorno sar\u00e0, ma per affermare la libert\u00e0 come l'eterna formatrice della storia, soggetto stesso di ogni storia. Come tale essa \u00e8 per un verso, il principio esplicativo del corso storico e, per l'altro, l'ideale morale dell'umanit\u00e0\u00bb. I popoli e gli individui anelano sempre alla libert\u00e0, e come dice Hegel \u00abci\u00f2 che \u00e8 razionale \u00e8 reale\u00bb (cio\u00e8 la ragione concepisce quello che pu\u00f2 diventare reale) e \u00abci\u00f2 che \u00e8 reale \u00e8 razionale\u00bb (cio\u00e8 esiste un'intrinseca razionalit\u00e0, anche minima, in ogni fenomeno storico, anche se non tutto il reale \u00e8 ovviamente razionale).\nAlcuni storici, senza ben rendersi conto di quello che scrivono, sostengono che ormai la libert\u00e0 ha abbandonato la scena della storia. Ma affermare che la libert\u00e0 \u00e8 morta vorrebbe dire che \u00e8 morta la vita. Non esiste nella storia un ideale che possa sostituire quello della libert\u00e0 \u00abche \u00e8 l'unica che faccia battere il cuore dell'uomo, nella sua qualit\u00e0 di uomo\u00bb. Ci\u00f2 significa che la libert\u00e0 non \u00e8 una fase di presa di coscienza che conduce allo Stato etico o al socialismo, venendo superata, ma \u00e8 essa stessa la verit\u00e0 nel divenire, non una fase.\nEgli critica Hegel, poich\u00e9 secondo lui il filosofo ha concepito la dialettica in modo riduttivo, ovvero semplicemente come dialettica degli opposti, mentre secondo Croce sussiste anche una logica dei distinti: non ogni negazione \u00e8 infatti opposizione, ma pu\u00f2 essere semplice distinzione. Ci\u00f2 significa che certi atti ed eventi devono essere sempre considerati appunto distinti rispetto ad altri ordini di atti ed eventi, e non ad essi opposti. Elabora, quindi, un vero e proprio sistema, da lui denominato la \"filosofia dello spirito\". Inoltre, la prima importante differenza con Hegel \u00e8 che nel sistema crociano non vi rientra n\u00e9 la religione, n\u00e9 la natura. La religione sarebbe infatti un complesso miscuglio di elementi poetici, morali e filosofici che le impediscono di presentarsi come forma autonoma dello Spirito. La natura poi non \u00e8 altro che l'oggetto \"mascherato\" dell'attivit\u00e0 economica, \u00e8 il frutto della considerazione economica diretta al mondo.\nQui la realt\u00e0 in quanto attivit\u00e0 (ovvero produzione dello spirito o della storia) \u00e8 articolata in quattro forme fondamentali, suddivise per modo (teoretico o pratico) e grado (particolare o universale): estetica (teoretica - particolare), logica (teoretica-universale), economia (pratica - particolare), etica (pratica - universale). La relazione tra queste quattro forme opera la suddetta logica dei distinti, mentre all'interno di ognuna di esse si ha la dialettica degli opposti. All'interno dell'estetica infatti si ha opposizione dialettica tra bello e brutto, all'interno della logica, l'opposizione \u00e8 tra vero e falso; nella economia tra utile e inutile e infine nell'etica tra bene e male.\nEstetica.\nCroce scrisse anche importanti opere di critica letteraria (saggi su Goethe (1917), Ariosto, Shakespeare e Corneille (1920), \"La letteratura della nuova Italia\" e \"La poesia di Dante\"). Egli si mosse nell'ambito della sua teoria estetica che mirava alla scoperta delle motivazioni profonde dell'ispirazione artistica. Quest'ultima era ritenuta tanto pi\u00f9 valida quanto pi\u00f9 coerente con le categorie di bello-brutto.\nLa prima parte della teoria estetica la ritroviamo in opere come \"Estetica come scienza dell'espressione e linguistica generale\" (1902), \"Breviario di estetica\" (1913) e \"Aesthetica in nuce\" (1928) In seguito modific\u00f2 questa iniziale teoria stabilendo per la storia un nesso con la filosofia. L'estetica, dal significato originario del termine \"aisthesis\" (sensazione), si configura in primo luogo come attivit\u00e0 teoretica relativa al sensibile, si riferisce alle rappresentazioni e alle intuizioni che noi abbiamo della realt\u00e0.\nCome conoscenza del particolare l'intuizione estetica \u00e8 la prima forma della vita dello Spirito. Prima logicamente e non cronologicamente poich\u00e9 tutte le forme sono presenti insieme nello spirito. L'arte, come aspetto dell'Estetica, \u00e8 una forma della vita spirituale che consiste nella conoscenza, intuizione del particolare che:\nL'arte pu\u00f2 essere definita quindi come intuizione-espressione, due termini inscindibili per cui non \u00e8 possibile intuire senza esprimere n\u00e9 \u00e8 possibile espressione senza intuizione. Ci\u00f2 che l'artista intuisce \u00e8 la stessa immagine (pittorica, letteraria, musicale ecc.) che egli per ispirazione crea da una considerazione del reale, nel senso che l'opera artistica \u00e8 \"l'unit\u00e0 indifferenziata della percezione del reale e della semplice immagine del possibile\".\nLa distinzione tra arte e non arte risiede nel grado di intensit\u00e0 dell'intuizione-espressione. Tutti noi intuiamo ed esprimiamo: ma l'artista \u00e8 tale perch\u00e9 ha un'intuizione pi\u00f9 forte, ricca e profonda a cui sa far corrispondere un'espressione adeguata. Coloro che sostengono di essere artisti potenziali poich\u00e9 hanno delle intense intuizioni ma che non sono capaci di tradurre in espressioni, non si rendono conto che in realt\u00e0 non hanno alcuna intuizione poich\u00e9 se la possedessero veramente essa si tradurrebbe in espressione.\nL'arte non \u00e8 aggiunta di una forma ad un contenuto ma \"espressione\", che non vuol dire comunicare, estrinsecare, ma \u00e8 un fatto \"spirituale\", interiore come l'atto inscindibile da questa che \u00e8 l\"intuizione\". Nell'estetica dobbiamo far rientrare anche quella forma dell'espressione che \u00e8 il linguaggio che nella sua natura spirituale fa tutt'uno con la poesia. L'estetica quindi come una \u00ablinguistica in generale\u00bb. Dall'estetica deriva la critica letteraria crociana, espressa in molti saggi.\nLogica.\nDella logica, Croce tratta essenzialmente nella \"Logica come scienza del concetto puro\"); essa corrisponde al momento in cui l'attivit\u00e0 teoretica non \u00e8 pi\u00f9 affidata alla sola intuizione (all'ambito estetico), ma partecipa dell'elemento razionale, che attinge dalla sfera dell'universale. Il punto di arrivo di questa attivit\u00e0 \u00e8 l'elaborazione del concetto puro, universale e concreto che esprime la verit\u00e0 universale di una determinazione. La logica crociana \u00e8 anche storica, nella misura in cui essa deve analizzare la genesi e lo sviluppo (storico) degli oggetti di cui si occupa.\nIl termine logica in Benedetto Croce assume quindi un significato pi\u00f9 vicino al termine \"dialettica\" ovvero \"ricerca storiografica\". In genere, la \"Logica\" di Croce \u00e8 lontana da criteri scientifico-razionali, e si ispira ai metodi dell\"immaginazione artistica\" e dell\"eleganza estetico-letteraria\", nei quali il filosofo raggiunge risultati eccellenti. Di carattere decisamente diverso \u00e8 invece la filosofia delle scienze fisiche, matematiche e naturali delle quali Croce non si occupa affatto nei suoi studi. Del resto, come segnala Ludovico Geymonat nel suo \"Corso di filosofia - immagini dell'uomo\", \u00abla vera indubbia grandezza di Croce va cercata assai pi\u00f9 nella sua opera di storiografo, di critico letterario, ecc., che non nella sua opera di filosofo\u00bb.\nIn ogni caso la \"logica\" e la \"filosofia della scienza\" \u00e8 stata sviluppata in Italia da altre correnti di pensiero contemporaneo a quello crociano, con studiosi fra quali Giuseppe Peano (1858-1932) e lo stesso Geymonat (1908-1991). Un orientamento parzialmente diverso ebbe invece Giovanni Gentile che, pur criticando gli eccessi del positivismo, intrattenne anche rapporti con matematici e fisici italiani e cerc\u00f2 di instaurare un rapporto costruttivo con la cultura scientifica. Invece Croce ebbe con la logica e la scienza un rapporto difficile. La sua posizione port\u00f2 in Italia nella prima met\u00e0 del Novecento ad uno scontro dialettico fra due culture contrapposte: quella \"artistico-letteraria\" e quella \"tecnico-scientifica\".\nIl rapporto conflittuale con le scienze matematiche e sperimentali.\nUn caso emblematico del giudizio di Benedetto Croce nei confronti della matematica e delle scienze sperimentali \u00e8 la sua nota diatriba con il matematico e filosofo della scienza Federigo Enriques, avvenuta il 6 aprile 1911 in seno al congresso della Societ\u00e0 Filosofica Italiana, fondata e presieduta dallo stesso Enriques. Questi sosteneva che una filosofia degna di una nazione progredita non potesse ignorare gli apporti delle pi\u00f9 recenti scoperte scientifiche. La visione di Enriques mal si confaceva a quella idealistica di Croce e Gentile, come pure a gran parte degli esponenti della filosofia italiana di allora, per lo pi\u00f9 formata da idealisti crociani.\nCroce, in particolare, rispose ad Enriques, liquidando in modo deciso - \"antifilosofico\" secondo Enriques - la proposta di considerare la scienza come un valido apporto alle problematiche filosofiche e sostenendo, anzi, che matematica e scienza non sono vere forme di conoscenza, adatte solo agli \u00abingegni minuti\u00bb degli scienziati e dei tecnici, contrapponendovi le \u00abmenti universali\u00bb, vale a dire quelle dei filosofi idealisti, come Croce medesimo. I concetti scientifici non sono veri e propri concetti puri ma degli pseudoconcetti, falsi concetti, degli strumenti pratici di costituzione fittizia.\n\u00abLa realt\u00e0 \u00e8 storia e solo storicamente la si conosce, e le scienze la misurano bens\u00ec e la classificano come \u00e8 pur necessario, ma non propriamente la conoscono n\u00e9 loro ufficio \u00e8 di conoscerla nell'intrinseco\u00bb. Sul tema Benedetto Croce sostenne, tra l'altro, che:\nA proposito dello sviluppo novecentesco della logica matematica e dell'introduzione dei formalismi simbolici, ad opera di matematici e filosofi quali Gottlob Frege, Giuseppe Peano, Bertrand Russell, Benedetto Croce dichiarer\u00e0:\nAnni dopo, ancora scriveva che:\ne ribadiva come:\nTuttavia ebbe altres\u00ec un cordiale e rispettoso scambio epistolare con Albert Einstein.\nSecondo diversi storici e filosofi (es. Giulio Giorello nel 1992, Enrico Bellone, Armando Massarenti), l'influenza antiscientifica di Croce e di Gentile sarebbe stata fortemente deleteria sia sul piano dell'istituzione scolastica per gli orientamenti pedagogici della scuola italiana, che si sarebbe indirizzata prevalentemente agli studi umanistici considerando quelli scientifici di secondo piano, sia per la formazione di una classe politica e dirigente che attribuisse importanza alla scienza e alla tecnica e portando, per conseguenza, ad un ritardo dello sviluppo tecnologico e scientifico nazionale.\nGiorello nel quarantennale della morte di Croce ha scritto che \"predic\u00f2 la religione della libert\u00e0 e per questo gli siamo riconoscenti. Ma la sua condanna della scienza e la sua estetica hanno causato danni gravissimi alla nostra cultura. Che ora esige riparazione\". Lo stesso Giorello per\u00f2 ha in parte ritrattato l'affermazione nel 2012, negando che sia da attribuire a Croce il mancato sviluppo scientifico italiano, adducendo che quelle che lui considerava una \"colpa\" sarebbero da accreditare maggiormente alla Chiesa, agli scienziati stessi e alla classe politica, pi\u00f9 che all'idealismo, che trascura le scienze ma nemmeno le ostacola, definendo la filosofia di Croce \u00abinteressante sotto altri profili, ma poco interessante, quando si parla di scienza\u00bb.\nIl rapporto con le scienze umane e sociali.\nCroce riteneva le scienze umane e sociali prive di qualunque validit\u00e0 e del tutto inutili per lo studio dei fenomeni umani. Lui stesso dichiar\u00f2 pi\u00f9 volte di non riuscire a capire perch\u00e9 si dovesse sprecare del tempo a studiare \u00abi cretini, i bambini e i selvaggi, quando esistono pensatori come Kant\u00bb.\nFilosofia della pratica.\nEconomia ed etica vengono trattate in \"Filosofia della pratica. Economica ed etica\" del 1909. Croce d\u00e0 molto rilievo alla volizione individuale che \u00e8 poi l'economia, avendo egli un forte senso della realt\u00e0 e delle pulsioni che regolano la vita umana. L'utile, che \u00e8 razionale, non sempre \u00e8 identico a quello degli altri: nascono allora degli utili sociali che organizzano la vita degli individui. Il diritto, nascendo in questo modo, \u00e8 in un certo qual senso amorale, poich\u00e9 i suoi obiettivi non coincidono con quelli della morale vera e propria. Egualmente autonoma \u00e8 la sfera politica, che \u00e8 intesa come luogo di incontro-scontro tra interessi differenti, ovvero essenzialmente conflitto, quello stesso conflitto che caratterizza il vivere in generale.\nCroce critica anche l'idea di Stato etico elaborata da Hegel ed estremizzata da Gentile: lo Stato non ha nessun valore filosofico e morale, \u00e8 semplicemente l'aggregazione di individui in cui si organizzano relazioni giuridiche e politiche. L'etica \u00e8 poi concepita come l'espressione della volizione universale, propria dello spirito; non vi \u00e8 un'etica naturale o un'etica formale, e dunque non vi sono contenuti eterni propri dell'etica, ma semplicemente essa \u00e8 l'attuazione dello spirito, che manifesta in modo razionale atti e comportamenti particolari. Questo avviene sempre in quell'orizzonte di continuo miglioramento umano.\n\"Teoria e storia della storiografia\".\nLa storia e lo spirito: lo storicismo assoluto.\nCome si evince anche da \"Teoria e storia della storiografia\" (1917) la filosofia di Croce, ispirata soprattutto a Giambattista Vico, \u00e8 fortemente storicista. Per ci\u00f2, se volessimo riassumere con una formula la filosofia di Croce, questa sarebbe \"storicismo assoluto\", ossia la convinzione che tutto \u00e8 storia, affermando che tutta la realt\u00e0 \u00e8 \"spirito\" e che questo si dispiega nella sua interezza all'interno della storia. La storia non \u00e8 dunque una sequela capricciosa di eventi, ma l'attuazione della Ragione. La conoscenza storica ci illumina a proposito delle genesi dei fatti, \u00e8 una comprensione dei fatti che li giustifica con il suo dispiegarsi.\nSi delinea in quest'ottica il compito dello storico: egli, partendo dalle fonti storiche, deve superare ogni forma di emotivit\u00e0 nei confronti dell'oggetto studiato e presentarlo in forma di conoscenza. In questo modo la storia perde la sua passionalit\u00e0 e diviene visione logica della realt\u00e0. Quanto appena affermato si pu\u00f2 evincere dalla celebre frase \u00abla storia non \u00e8 giustiziera, ma giustificatrice\u00bb. Con questo afferma che lo storico non giudica e non fa riferimento al bene o al male. Quest'ultimo delinea, inoltre, come la storia abbia anche un preciso orizzonte gnoseologico, poich\u00e9 in primo luogo \u00e8 conoscenza, e conoscenza contemporanea, ovvero la storia non \u00e8 passata, ma viva in quanto il suo studio \u00e8 motivato da interessi del presente.\nLa storiografia \u00e8 in seconda istanza utile per comprendere l'intima razionalit\u00e0 del processo dello spirito, e in terzo luogo essa \u00e8 conoscenza non astratta, ma basata su fatti ed esperienze ben precise. Anche se subisce l'influsso dello storicismo di Voltaire, Croce critica gli illuministi e in generale tutti coloro che pretendono di individuare degli \"assoluti\" che regolino la storia o la trascendano: invece la realt\u00e0 \u00e8 storia nella sua totalit\u00e0, e la storia \u00e8 la vita stessa che si svolge autonomamente, secondo i propri ritmi e le proprie ragioni.\nLa storia \u00e8 un cammino progressivo per cui \u00abNulla c'\u00e8 al di fuori dello spirito che diviene e progredisce incessantemente: nulla c'\u00e8 al di fuori della storia che \u00e8 per l'appunto questo progresso e questo divenire.\u00bb Ma il positivo destinato a superare storicamente la negativit\u00e0 dei periodi bui della storia non \u00e8 una certezza su cui adagiarsi: questa consapevolezza del progresso storico deve essere confermata da un impegno costante degli uomini in azioni i cui risultati non sono mai scontati n\u00e9 prevedibili.\nLa storia diviene, allora, anche storia di libert\u00e0, dei modi in cui l'uomo promuove e realizza al meglio la propria esistenza. La libert\u00e0 si traduce, sul piano politico, in liberalismo: una sorta di \"religione della libert\u00e0\" o di metodo interpretativo della storia e di orientamento dell'azione, che \u00e8 imprescindibile nel processo del progresso storico-politico, come si evince dal volume del 1938 \"La storia come pensiero e come azione\". Per Croce la libert\u00e0 pu\u00f2 essere apprezzata solo difendendola costantemente in maniera dialettica, poich\u00e9 la storia \u00e8 necessariamente contrasto:\nCi\u00f2 per\u00f2 non vuol dire che Croce giustifichi la violenza come necessaria; nello stesso saggio ammonisce infatti che \"\u00abla violenza non \u00e8 forza ma debolezza, n\u00e9 mai pu\u00f2 essere creatrice di cosa alcuna, ma soltanto distruggerla\u00bb\".\nLa concezione storica crociana ebbe grande seguito in Italia per molto tempo ed ebbe notevole influenza anche all'estero, ad esempio per quanto riguarda la formazione del maggior storico americano del nazismo, George Mosse.\nCritica letteraria.\nIl Croce critico letterario, specie quello di \"Poesia e non poesia\", esercit\u00f2 molta influenza successiva, quasi una \"dittatura intellettuale\" sulla cultura italiana, ma ricevette anche critiche: ad esempio furono ritenute scorrette, \"pseudoconcetti\" (riprendendo una parola usata da Croce), poich\u00e9 non presentate come opinione personale ma come veri canoni estetici, varie tesi, come la sua opposizione alle novit\u00e0 letterarie europee, esemplificate dalle stroncature verso gran parte dell'opera di Gabriele D'Annunzio, Giovanni Pascoli (di cui apprezz\u00f2 solo alcune parti di \"Myricae\" e dei \"Canti di Castelvecchio\" criticando i saggi e le poesie civili), del crepuscolarismo e di Giacomo Leopardi: di quest'ultimo salv\u00f2, nei \"Canti\", gli idilli e i canti pisano-recanatesi, ma critic\u00f2 le poesie \"dottrinali\" e polemiche (in particolare i \"Paralipomeni della Batracomiomachia\" e la \"Palinodia al marchese Gino Capponi\") e le opere filosofiche (apprezz\u00f2 solo una minima parte delle \"Operette morali\"), affermando che quella leopardiana non era vera filosofia, ma solo uno sfogo poetico in prosa, inferiore comunque alle liriche, dovuto esclusivamente alle condizioni fisiche e psicologiche del poeta recanatese.\nCroce non considera Leopardi un vero filosofo, come Schopenhauer, a cui invece riconosce dignit\u00e0 filosofica ma che non apprezza come individuo poich\u00e9 ritenuto cinico e indifferente, ma solo un pensatore, il cui pensiero \u00e8 essenzialmente al servizio della sua poesia. Sulla scorta di Francesco de Sanctis, esprime simpatia umana al poeta recanatese per lo spirito civile, l'impegno e la lotta eroica contro le sofferenze fisiche, come espresso nella poesia \"La Ginestra\".\nEgli fu grande ammiratore soprattutto del Carducci, in quanto classicista, razionale e sentimentale al tempo stesso, ma senza scadere nel sentimentalismo irrazionale, e, a proposito del decadentismo e degli autori di questo movimento, scrisse, in \"Del carattere della pi\u00f9 recente letteratura italiana\": \u00abNel passare da Giosu\u00e8 Carducci a questi tre, sembra, a volte, come di passare da un uomo sano a tre malati di nervi\u00bb. La polemica contro il decadentismo \u00e8 figlia di quella contro il positivismo: Croce sostiene che il misticismo decadente, che egli disapprova come sintomo di vuoto spirituale e filosofico (Croce \u00e8 razionalista e idealista al tempo stesso), \u00e8 figlio dello scientismo positivistico e delle pseudoscienze da esso generate (come lo spiritismo): \u00abDi qua il positivismo, di fronte il misticismo; perch\u00e9 questo \u00e8 figlio di quello: un positivista dopo la gelatina dei gabinetti, non credo abbia altro di pi\u00f9 caro che l'inconoscibile, cio\u00e8 la gelatina dove si coltiva il microbio del misticismo\u00bb.\nOpere.\nLe opere di Benedetto Croce spaziano dalla filosofia, alla storiografia, all'aneddotica, alla critica letteraria e all'erudizione storica. Qui si indicano le pi\u00f9 importanti. Per un elenco completo si veda I principi dell'estetica crociana, oltre ad essere formulati in opere organiche, trovarono anche applicazione critica in prefazioni e curatele di opere altrui. Tale \u00e8, ad esempio, la prefazione all'opera di Tommaso Parodi, \"Poesia e letteratura: conquista di anime e studi di critica\", pubblicata postuma nel 1916 da Laterza, a cura del Croce. Il filosofo napoletano collabor\u00f2 inoltre con numerosi articoli su vari argomenti pubblicati su molti giornali e riviste stranieri e italiani (Cfr. Maria Panetta, \"Settant'anni di militanza: Benedetto Croce, tra riviste e quotidiani\") Ad esempio la sua collaborazione con il quotidiano \"Il Resto del Carlino\" dur\u00f2 per pi\u00f9 di 40 anni, dal 1910 al 1951.\nEdizione nazionale.\nLa casa editrice Bibliopolis ha in corso di pubblicazione l'edizione nazionale delle opere di Benedetto Croce, promossa con Decreto del Presidente della Repubblica del 14 agosto 1981."}
{"id": "76824", "revid": "2730", "url": "https://it.wikipedia.org/wiki?curid=76824", "title": "Giovanni Gentile", "text": "Fu insieme a Benedetto Croce uno dei maggiori esponenti del neoidealismo filosofico e dell'idealismo italiano, nonch\u00e9 un importante protagonista della cultura italiana nella prima met\u00e0 del XX secolo, cofondatore dell'Istituto dell'Enciclopedia Italiana e, da ministro, artefice, nel 1923, della riforma della pubblica istruzione nota come Riforma Gentile. La sua filosofia \u00e8 detta attualismo.\nInoltre fu figura di spicco del fascismo italiano, considerato persino egli stesso l'inventore dell'ideologia del fascismo. In seguito alla sua adesione alla Repubblica Sociale Italiana, fu ucciso durante la seconda guerra mondiale da alcuni partigiani dei GAP.\nBiografia.\nGli studi e la carriera accademica.\nOttavo di dieci figli, Gentile nasce nel 1875 a Castelvetrano, nel trapanese, da Giovanni Gentile \"senior\", farmacista, e Teresa Curti, figlia di un notaio. Frequenta il ginnasio/liceo \"Ximenes\" a Trapani. Vince quindi il concorso per quattro posti di interno della Scuola normale superiore di Pisa, dove si iscrive alla facolt\u00e0 di lettere e filosofia: qui ha come maestri, tra gli altri, Alessandro D'Ancona, professore di letteratura, legato al metodo storico e al positivismo e di idee liberali, Amedeo Crivellucci, professore di storia, e Donato Jaja, professore di filosofia, hegeliano seguace di Spaventa, che influirono molto sul suo pensiero filosofico da adulto.\nDopo la laurea nel 1897, con massimo dei voti e ottenimento del diritto di pubblicazione della tesi, ed un corso di perfezionamento a Firenze, Gentile ottiene una cattedra in filosofia presso il convitto nazionale Mario Pagano di Campobasso. Nel 1900 si sposta al liceo Vittorio Emanuele di Napoli. Nel 1901 sposa Erminia Nudi, conosciuta a Campobasso: dal loro matrimonio nasceranno Teresa (1902), Federico (1904), i gemelli Gaetano e Giovanni junior (1906), Giuseppe (1908) e Tonino (1910).\nNel 1902 ottiene la libera docenza in filosofia teoretica e l'anno successivo quella in pedagogia. Ottiene poi la cattedra universitaria all'Universit\u00e0 degli Studi di Palermo (1906-1914, storia della filosofia), dove frequenta il circolo \"Giuseppe Amato Pojero\" e fonda nel 1907 con Giuseppe Lombardo Radice la rivista \"Nuovi Doveri\". Nel 1914 all'universit\u00e0 di Pisa (fino al 1919, filosofia teoretica) ed infine alla Sapienza di Roma (gi\u00e0 dal 1917 professore ordinario di Storia della filosofia, e nel 1926 professore ordinario di Filosofia teoretica).\n\u00c8 stato professore ordinario di Storia della filosofia all'Universit\u00e0 di Palermo (27 marzo 1910), professore ordinario di Filosofia teoretica all'Universit\u00e0 di Pisa (9 agosto 1914), professore ordinario di Storia della filosofia all'Universit\u00e0 di Roma (11 novembre 1917), professore ordinario di Filosofia teoretica alla Universit\u00e0 di Roma (1926), commissario della scuola normale superiore di Pisa (1928-1932), direttore della Scuola Normale superiore di Pisa (1932-1943) e vicepresidente dell'Universit\u00e0 Bocconi di Milano (1934-1944).\nDurante gli studi a Pisa incontra Benedetto Croce con cui intratterr\u00e0 un carteggio continuo dal 1896 al 1923: argomenti trattati dapprima la storia e la letteratura, poi la filosofia. Uniti dall'idealismo (su cui avevano comunque idee diverse), contrastarono assieme il positivismo e le degenerazioni, a loro dire, dell'universit\u00e0 italiana. Insieme fondano nel 1903 la rivista \"La Critica\", per contribuire, in base alle loro idee, al rinnovamento della cultura italiana: Croce si occupa di letteratura e di storia, Gentile, invece, si dedica alla storia della filosofia. In quegli anni Gentile non ha ancora sviluppato il proprio sistema filosofico. L'attualismo avr\u00e0 configurazione sistematica solo alle soglie della prima guerra mondiale. \nSar\u00e0 inoltre dal 1915 che Gentile divenne membro del Consiglio superiore della pubblica istruzione, fino al 1919.\nIl primo dopoguerra e l'adesione al fascismo.\nAll'inizio della prima guerra mondiale, tra i dubbi del neutralismo, Gentile si schiera a favore dell'intervento in guerra come conclusione del Risorgimento italiano. In quel tempo rivel\u00f2 a s\u00e9 stesso la passione politica che gli stava dentro e assunse una dimensione che non era pi\u00f9 soltanto quella del professore che parla dalla cattedra, ma quella dell'\"intellettuale\" militante, che si rivela al grande pubblico attraverso i giornali quotidiani.\nNell'immediato dopoguerra partecipa attivamente al dibattito politico e culturale. Nel 1919 \u00e8, insieme a Luigi Einaudi e Gioacchino Volpe, tra i firmatari del manifesto del Gruppo Nazionale Liberale romano, che, insieme ad altri gruppi nazionalisti e di ex combattenti forma l'Alleanza Nazionale per le elezioni politiche, il cui programma politico prevede la rivendicazione di uno \u00abStato forte\u00bb, anche se provvisto di larghe autonomie regionali e comunali, capace di combattere la metastasi burocratica, i protezionismi, le aperture democratiche alla Nitti, rivelatosi \u00abinetto a tutelare i supremi interessi della Nazione, incapace di cogliere e tanto meno interpretare i sentimenti pi\u00f9 schietti e nobili\u00bb.\nNel 1920 fonda il \"Giornale critico della filosofia italiana\". Sempre nel 1920 diviene consigliere comunale al Municipio di Roma, mentre l'anno successivo viene nominato anche assessore supplente alla X Ripartizione, A.B.A., ovvero alle Antichit\u00e0 e alle belle Arti, sempre del Municipio di Roma. Nel 1922 diviene socio dell'Accademia dei Lincei. Fino al 1922 Gentile non mostra particolare interesse nei confronti del fascismo. Fu solo allora che prese posizione in merito, dichiarando di vedere in Mussolini un difensore del liberalismo risorgimentale nel quale si riconosceva:\nIl 31 ottobre, all'insediamento del regime viene nominato da Mussolini ministro della pubblica istruzione (1922-1924, per dimissioni volontarie), attuando nel 1923 la riforma Gentile, fortemente innovativa rispetto alla precedente riforma basata sulla legge Casati di pi\u00f9 di sessant'anni prima (1859). Il 5 novembre 1922 diviene senatore del Regno. Nel 1923 Gentile si iscrive al Partito Nazionale Fascista (PNF) con l'intento di fornire un programma ideologico e culturale.\nDopo la crisi Matteotti, date le dimissioni da ministro, Gentile viene chiamato a presiedere la \"Commissione dei Quindici\" per il progetto di riforma dello Statuto Albertino (poi divenuta \"dei Diciotto\" per la riforma dell'ordinamento giuridico dello Stato).\nL'impegno per una cultura fascista.\nGentile resta fascista e nel 1925 pubblica il Manifesto degli intellettuali fascisti, in cui vede il fascismo come un possibile motore della rigenerazione morale e religiosa degli italiani e tenta di collegarlo direttamente al Risorgimento. Questo manifesto sancisce l'allontanamento definitivo di Gentile da Benedetto Croce, che gli risponde con un Antimanifesto. Nel 1925 promuove la nascita dell'Istituto Nazionale di Cultura Fascista, di cui \u00e8 presidente fino al 1937.\nPer le numerose cariche culturali e politiche, esercita durante tutto il ventennio fascista un forte influsso sulla cultura italiana, specialmente nel settore amministrativo e scolastico. \u00c8 il direttore scientifico dell'Enciclopedia Italiana dell'Istituto Treccani dal 1925 al 1938, e vicepresidente di tale istituto dal 1933 al 1938 dove accolse numerosi \"collaboratori non fascisti\" come il socialista Rodolfo Mondolfo. A Gentile si devono in gran parte il livello culturale e l'ampiezza della visione dell'opera: invit\u00f2 infatti \u00aba collaborare alla nuova impresa 3.266 studiosi, di diverso orientamento\u00bb, poich\u00e9 \u00abnell'opera si doveva coinvolgere tutta la migliore cultura nazionale, compresi molti studiosi ebrei o notoriamente antifascisti, che ebbero spesso da tale lavoro il loro unico sostentamento\u00bb. Egli riesce in tal modo a mantenere una sostanziale autonomia, nella redazione dell'enciclopedia, dalle interferenze del regime fascista.\nNel 1928 diventa regio commissario della Scuola Normale Superiore di Pisa, e nel 1932 direttore. \u00c8 coinvolto nell'istituzione del Giuramento di fedelt\u00e0 al fascismo del 1931 che causer\u00e0 l'allontanamento di alcuni illustri accademici dall'Universit\u00e0 italiana.\nNel 1930 diventa vicepresidente dell'Universit\u00e0 Bocconi. Nel 1932 diventa Socio Nazionale della Reale Accademia Nazionale dei Lincei. Lo stesso anno inaugura l'Istituto Italiano di Studi Germanici, di cui diviene presidente nel 1934. Nel 1933 inaugura e diviene presidente dell'Istituto italiano per il Medio ed Estremo Oriente. Nel 1934 inaugura a Genova l'Istituto mazziniano. Fu direttore della \"Nuova Antologia\" e accolse \"collaboratori non fascisti\" come il socialista Rodolfo Mondolfo. Nel 1937 diventa regio commissario, nel 1938 presidente del Centro nazionale di studi manzoniani e nel 1941 \u00e8 presidente della Domus Galilaeana a Pisa.\nRapporti con la cultura cattolica.\nNon mancano comunque i dissensi col regime: in particolare il suo pensiero subisce un duro colpo nel 1929, alla firma dei Patti Lateranensi tra Chiesa cattolica e Stato Italiano: sebbene Gentile riconosca il cattolicesimo come forma storica della spiritualit\u00e0 italiana, ritiene di non poter accettare uno Stato non laico. Questo evento segna una svolta nel suo impegno politico militante; \u00e8 inoltre contrario all'insegnamento della religione cattolica nelle scuole medie e superiori, mentre riteneva giusto - avendolo inserito nella sua riforma - quello nelle scuole elementari, in quanto lo riteneva una preparazione alla filosofia adatta ai bambini. Nel 1934 il Sant'Uffizio mette all'indice le opere di Gentile e di Croce, a causa del loro riconoscimento, nel solco dell'idealismo, del cristianesimo cattolico come mera \"forma dello spirito\", ma considerato inferiore alla filosofia, come Gentile spiega nel discorso del 1943 \"La mia religione\", in cui vi sono anche alcune velate critiche al papato storico, ispirate da Dante, Gioberti e Manzoni. Degna di nota anche la sua difesa di Giordano Bruno, il filosofo eretico condannato al rogo dall'Inquisizione nel 1600, al quale dedica un saggio, impegnandosi anche presso Mussolini perch\u00e9 la statua del pensatore nolano - eretta in Campo de' Fiori nel 1889 e opera dello scultore anticlericale Ettore Ferrari - non fosse rimossa, come richiesto da alcuni cattolici.\nPolemiche col regime.\nNel 1936 comincia una lunga polemica contro il nuovo ministro dell'Educazione Nazionale Cesare Maria De Vecchi, che Gentile accusa di \u00abinquinare la cultura nazionale\u00bb.\nGentile, personalmente, non condivise le leggi razziali del 1938, come si evince da un carteggio con Benvenuto Donati durato per tutto il periodo tra il 1920 ed il 1943. Gi\u00e0 il 21 dicembre 1933, nel corso della giornata inaugurale dell'Istituto italiano per il Medio ed Estremo Oriente prese posizione contro le teorie razziste che si stavano propagando nella Germania nazista:\n Bench\u00e9 sia stato indicato da taluni come uno dei firmatari del Manifesto della razza, si tratta di una diceria, in quanto Gentile non lo firm\u00f2 mai, come dimostrato dallo studioso Paolo Simoncelli.\nSoprattutto dopo la promulgazione delle leggi razziali in Italia, si susseguirono gli interventi di Gentile a favore di colleghi ebrei come Mondolfo, Gino Arias e Arnaldo Momigliano.\nNel suo ultimo libro, Mimmo Franzinelli contesta la \"vulgata\" del Gentile omissivo in pubblico e soccorrevole in privato. Il 3 aprile del 1936, da presidente dell'Istituto fascista di cultura, Gentile organizza e introduce la conferenza del ministro nazista - e in seguito governatore della Polonia occupata durante la guerra - Hans Frank, sulle radici razziste del nazismo.\nIl Discorso agli Italiani.\nGli ultimi interventi politici sono rappresentati da due conferenze nel 1943. Nella prima, tenuta il 9 febbraio a Firenze, dal titolo \"La mia religione\", in cui dichiar\u00f2 di essere cristiano e cattolico, sebbene credente nello Stato laico.\nNella seconda, molto pi\u00f9 importante, tenuta il 24 giugno su proposta di Carlo Scorza, nuovo segretario nazionale del PNF al Campidoglio a Roma, dal titolo \"Discorso agli Italiani\", esort\u00f2 all'unit\u00e0 nazionale, in un momento difficile della guerra. Dopo questi interventi si ritir\u00f2 a Troghi (Fi), dove scrive la sua ultima opera, uscita postuma, \"Genesi e struttura della societ\u00e0\", nella quale recupera l'antico interesse per la filosofia politica, e nel quale teorizz\u00f2 \"l'Umanesimo del lavoro\".\nGentile consider\u00f2 questa sua ultima opera il coronamento dei suoi studi speculativi tanto che all'amico antifascista Mario Manlio Rossi, mostrandogli il manoscritto, scherzando disse: \"I vostri amici possono uccidermi ora se vogliono. Il mio lavoro nella vita \u00e8 concluso\".\nLa caduta di Mussolini il 25 luglio 1943 non preoccup\u00f2 particolarmente Gentile che intese il tutto come un avvicendamento al governo. Inoltre la nomina nel primo governo Badoglio di alcuni ministri che precedentemente erano stati suoi collaboratori come Domenico Bartolini e Leonardo Severi lo confortava. In particolare la vecchia amicizia con il ministro Severi spinse Gentile ad inviargli una lettera di auguri per la nomina e a sottoporgli alcune questioni rimaste in sospeso con il governo precedente.\nIl 4 agosto Severi rispose a Gentile, lanciandogli un duro e inatteso attacco. Travisandone volontariamente i contenuti, evitando per\u00f2 di renderli noti, avvalor\u00f2 l'idea che Gentile gli si fosse proposto come consigliere, ponendolo quindi in obbligo a respingerne la proposta. Gentile replic\u00f2 al ministro e rassegn\u00f2 le dimissioni da direttore della Scuola Normale di Pisa.\nL'adesione alla Repubblica Sociale Italiana.\nGentile respinse in un primo tempo la proposta di Carlo Alberto Biggini, che nel frattempo era divenuto ministro, di entrare al Governo, e dopo un incontro avvenuto il 17 novembre 1943 con Benito Mussolini sul lago di Garda si convinse ad aderire alla Repubblica Sociale Italiana. Nel novembre 1943 divenne presidente della \"Reale Accademia d'Italia\", con l'obiettivo di riformare la vecchia Accademia dei Lincei che fu assorbita dall'Accademia. Cos\u00ec Gentile alla figlia Teresa raccont\u00f2 l'evento:\nSostenne la chiamata alle armi dei giovani nell'esercito della RSI, auspicando il ripristino dell'unit\u00e0 nazionale sotto la guida ancora una volta di Mussolini.\nIntanto il figlio Federico, capitano d'artiglieria del Regio Esercito, dopo l'8 settembre era stato internato dai tedeschi in un campo di prigionia a Leopoli in condizioni particolarmente severe: era l'unico ufficiale italiano del campo a non ricevere la posta di ritorno. Federico Gentile aveva aderito alla RSI ma non aveva accettato l'arruolamento nell'Esercito Nazionale Repubblicano, preferendo tornare in Italia da civile. Gentile, in un discorso del 19 marzo 1944, elogi\u00f2 pubblicamente per la prima volta Adolf Hitler, definendolo il \"Condottiero della grande Germania\", e lodando l'alleanza italiana con le Potenze dell'Asse; dopo aver fatto pressioni anche sul Papa, pochi giorni dopo il figlio venne trasferito in un campo meno duro e infine gli fu permesso il ritorno a casa.\nUccisione da parte dei GAP.\nIl 30 marzo 1944, per il suo appoggio dichiarato alla leva per la difesa della RSI, ricevette diverse missive contenenti minacce di morte. In una in particolare era riportato: \"Tu come esponente del neofascismo sei responsabile dell'assassinio dei cinque giovani al mattino del 22 marzo 1944\". L'accusa era riferita alla fucilazione di cinque giovani renitenti alla leva rastrellati dai militi della RSI il 14 marzo dello stesso anno (fucilazione orchestrata dal maggiore Mario Carit\u00e0, che detestava Gentile, ricambiato; il filosofo aveva infatti minacciato di denunciare le eccessive violenze del suo reparto allo stesso Mussolini). Il governo fascista repubblicano gli offr\u00ec quindi una scorta armata che per\u00f2 Gentile declin\u00f2: \"Non sono cos\u00ec importante, ma poi se hanno delle accuse da muovermi sono sempre disponibile\".\nConsiderato in ambito resistenziale come uno dei principali teorici e responsabili del regime fascista, \"apologo della repressione\" e di \"un regime ostaggio di un esercito occupante\", fu ucciso il 15 aprile 1944 sulla soglia della sua residenza di Firenze, la Villa di Montalto al Salviatino, da un gruppo partigiano fiorentino aderente ai GAP di ispirazione comunista.\nIl commando gappista, composto da Bruno Fanciullacci, Elio Chianesi, Giuseppe Martini \"Paolo\", Antonio Ignesti e la staffetta Liliana Benvenuti Mattei \"Angela\" come appoggio e con Teresa Mattei e Bruno Sanguinetti nell'organizzazione logistica, si appost\u00f2 alle 13:30 circa nei pressi della villa al Salviatino e, appena il filosofo giunse in auto, Fanciullacci e Martini gli si avvicinarono tenendo sotto braccio dei libri per nascondere le armi e farsi cos\u00ec credere studenti. Il filosofo abbass\u00f2 il vetro per prestare ascolto, ma fu subito raggiunto dai colpi della rivoltella di Fanciullacci. Fuggiti i gappisti in bicicletta, l'autista si diresse all'ospedale Careggi per trasferirvi il filosofo moribondo, ma Gentile, colpito direttamente al cuore e in pieno petto, in breve spir\u00f2.\nFu un episodio che divise lo stesso fronte antifascista e che ancora oggi \u00e8 al centro di polemiche non sopite, venendo infatti gi\u00e0 all'epoca disapprovato dal CLN toscano con la sola esclusione del Partito Comunista, che rivendic\u00f2 l'esecuzione.\nIl 18 aprile fu sepolto, per iniziativa del ministro Carlo Alberto Biggini e con decreto di approvazione da parte di Mussolini stesso, nella basilica di Santa Croce a Firenze, il foscoliano \"tempio dell'itale glorie\".\nDopo l'attentato le autorit\u00e0 della RSI \u2014 dopo aver sospettato all'inizio lo stesso Mario Carit\u00e0 \u2014 promisero mezzo milione di lire in cambio di informazioni sui responsabili, mentre venne disposto l'arresto di cinque docenti, indicati dal capo della provincia Raffaele Manganiello come i mandanti morali dell'agguato: Ranuccio Bianchi Bandinelli (che aveva forse approvato l'uccisione), Renato Biasutti, Francesco Calasso, Ernesto Codignola, Enrico Greppi; ma gli ultimi due sfuggirono alla cattura. Grazie al diretto intervento della famiglia Gentile gli arrestati scamparono alla consueta rappresaglia che i fascisti eseguivano in seguito alle azioni gappiste (meno di due settimane prima, il 3 aprile, a Torino erano stati fucilati cinque prigionieri per l'uccisione del giornalista Ather Capelli), venendo rimessi in libert\u00e0.\nIn occasione del decennale della morte, tra il 15 e il 17 aprile 1955, all'interno della basilica fu inaugurato il primo di una serie di convegni di \"studi gentiliani\". Di tanto in tanto si sono levate isolate voci contro la presenza della tomba del \"filosofo del fascismo\" in Santa Croce, ma senza seguito.\nPensiero filosofico.\nLa filosofia di Gentile fu da lui denominata attualismo o \"idealismo attuale\", poich\u00e9 in esso l'unica vera realt\u00e0 \u00e8 l'atto puro del \u00abpensiero che pensa\u00bb, cio\u00e8 l'autocoscienza, in cui si manifesta lo spirito che comprende tutto l'esistente; in altre parole, solo quello che si realizza tramite il pensiero rappresenta la realt\u00e0 in cui il filosofo si riconosce.\nIl Pensiero \u00e8 attivit\u00e0 perenne in cui all'origine non c'\u00e8 distinzione tra soggetto e oggetto. Gentile avversa pertanto ogni dualismo e naturalismo rivendicando l'unit\u00e0 di natura e spirito (monismo), cio\u00e8 di spirito e materia, all'interno della coscienza pensante, assieme al primato gnoseologico e ontologico di questa. La coscienza \u00e8 vista come sintesi di soggetto e oggetto, sintesi di un atto in cui il primo (il soggetto) pone s\u00e9 stesso e pone il secondo (autoconcetto): in ci\u00f2 consiste l'aut\u00f2ctisi. Non hanno quindi senso orientamenti solo spiritualisti o solo materialisti, come non ne ha la divisione netta tra spirito e materia del platonismo, in quanto la realt\u00e0 \u00e8 Una: qui \u00e8 evidente l'influsso del panteismo rinascimentale e dell'immanentismo, pi\u00f9 che dell'hegelismo.\nDi Hegel, a differenza di Benedetto Croce, che era fautore di uno \"storicismo assoluto\" (o \"idealismo storicista\"), per cui tutta la realt\u00e0 \u00e8 storia e non atto, in senso aristotelico, Gentile non apprezza tanto l'orizzonte storicista, quanto l'impianto idealistico relativo alla coscienza: la coscienza \u00e8 considerata come fondamento del reale. Anche secondo Gentile vi \u00e8 un errore in Hegel nella formulazione della dialettica, ma questo non consiste unicamente, come aveva affermato Croce, nella sistemazione scolastica hegeliana di Logica, Filosofia della natura e Filosofia dello Spirito. In proposito Croce aveva infatti sostenuto, contro questa tripartizione hegeliana, che \"tutto \u00e8 Spirito\". Pur essendo condivisibile la critica crociana, non \u00e8 assolutamente sufficiente, in quanto Gentile sostiene ne La riforma della dialettica hegeliana (1913) che Hegel avrebbe infatti confuso la dialettica del pensare (che ha individuato correttamente) con la dialettica del pensato: avrebbe pertanto lasciato forti residui della dialettica del pensato, cio\u00e8 quella del pensiero determinato e delle scienze.\nGentile inoltre non accetta la crociana dialettica dei distinti, che Croce (in base al principio che \"non ogni negazione \u00e8 opposizione\") ha introdotto e posto accanto alla hegeliana \"dialettica degli opposti\"; infatti il filosofo siciliano la ritiene un'aggiunta arbitraria, che snatura la dialettica hegeliana medesima. Questa invece si esplica in un\nattualismo, in cui Gentile utilizza la dialettica hegeliana degli opposti all'interno della teoria dell'atto del pensiero come atto puro: questa dialettica si esplica quindi nel rapporto dialettico tra logica del pensare e logica del pensato..\nRecuperando Fichte (in particolare la Dottrina della scienza del 1794), il filosofo siciliano afferma che lo spirito \u00e8 fondante in quanto unit\u00e0 di coscienza ed autocoscienza, pensiero in atto; l'atto del pensiero pensante, o \u00abatto puro\u00bb, \u00e8 il principio e la forma della realt\u00e0 diveniente. Secondo Gentile la dialettica dell'atto puro si attua nell'opposizione tra la soggettivit\u00e0 rappresentata dall'arte (tesi) e l'oggettivit\u00e0 rappresentata dalla religione (antitesi), cui fa da soluzione la filosofia (sintesi).\nL'atto puro si fonda sull'opposizione della \u00ablogica del pensiero pensante\u00bb e la \u00ablogica del pensiero pensato\u00bb: la prima \u00e8 una logica filosofica e dialettica, la seconda una logica formale ed erronea.\nGentile dedica la sua attenzione al tema della soggettivit\u00e0 dell'arte e al suo rapporto con la religione e la filosofia, ovvero l'intera vita dello spirito; se da un lato l'arte \u00e8 il prodotto di un sentimento soggettivo, dall'altro essa \u00e8 un atto sintetico, che coglie tutti i momenti della vita dello spirito, acquistando dunque alcuni caratteri del discorso razionale.\nSviluppando fino in fondo l'hegelismo di Bertrando Spaventa, l'attualismo gentiliano, per il quale ogni realt\u00e0 esiste solo nell'atto che la pensa, \u00e8 stato interpretato come un idealismo soggettivo (una forma di soggettivismo), sebbene il suo autore tendesse a respingere tale definizione, non essendo quell'atto preceduto n\u00e9 dal soggetto n\u00e9 tantomeno dall'oggetto, bens\u00ec coincidente con l'Idea stessa, e a differenza di Fichte, in cui l'Infinito (come aveva gi\u00e0 affermato Hegel) \u00e8 un \"cattivo infinito\" \u00e8 in realt\u00e0 immanente all'esperienza, proprio perch\u00e9 creatore dell'esperienza.\nPensiero politico.\nGentile fu il primo e pi\u00f9 importante ideologo del fascismo, assieme a Mussolini stesso. La sua \u00e8 una filosofia politica fortemente attivista e attualista (cio\u00e8 vuole trasporre l'attualismo nel campo civile e sociale), che coniughi \u00abprassi e pensiero\u00bb, che sia insieme \u00abazione a cui \u00e8 immanente una dottrina\u00bb. Essendo insoddisfatto di fronte alla realt\u00e0, in Gentile troviamo il primato del futuro, ma, allo stesso tempo, un recupero della concezione romantica della Ragione intesa come Spirito universale che tutto pervade, avversa al materialismo e alla ragione meramente strumentale. Per Gentile, per esempio, il \u00abmodo generale di concepire la vita\u00bb proprio del fascismo \u00e8 di tipo \u00abspiritualistico\u00bb.\nIl fascismo non \u00e8 la sola qualificazione politica che d\u00e0 della propria filosofia, Gentile infatti vuole essere anche liberale, nonostante sembri respingere quasi \"in toto\" il liberalismo ottocentesco ne \"La dottrina del fascismo\". Difatti la sua concezione politica riprende la concezione hegeliana dello Stato etico, per cui libero non \u00e8 l'individuo atomisticamente e materialisticamente inteso, ma soltanto lo Stato nel suo processo storico.\nL'individuo pu\u00f2 essere libero ed esplicare la sua moralit\u00e0 esclusivamente nelle forme istituzionali dello Stato, come chiarisce nella voce \u00abFascismo\u00bb dell'Enciclopedia italiana. L'individuo pu\u00f2 maturare la sua libert\u00e0 individuale solo all'interno dello Stato (\"libert\u00e0 nella legge\"), cio\u00e8 a dire in un contesto istituzionale organizzato. Un esempio di questa concezione si pu\u00f2 trovare nella Destra storica, la quale govern\u00f2 i primi anni dell'Unit\u00e0 d'Italia: impost\u00f2 un governo autoritario (concezione ereditata poi dalla Sinistra storica di Francesco Crispi) che riusc\u00ec a moderare l'individualit\u00e0 dei singoli, quella che Gentile definisce come la spinta alla disgregazione; questo modello di governo forte \u00e8 giusto per Gentile, in quanto lo Stato dev'essere Stato etico, definito mazzinianamente come \"educatore\". Se Gentile voglia uno stato totalitario vero e proprio \u00e8 questione invece incerta; di certo nella sua fase prettamente fascista egli fa riferimento allo \"Stato totale\", l'organismo che accoglie tutto in s\u00e9.\nCon il fascismo si pu\u00f2 avere vero \"liberalismo\" in quanto riporta ai valori primigeni del Risorgimento: Gentile dimostra qui un forte approccio storicistico, secondo il quale il fascismo trarrebbe la sua legittimazione dalla storia, sarebbe appunto una fase storica, non un'ideologia politica.\nIl Risorgimento non fu solo un'operazione politica, ma un \"atto di fede\": il campione di suddetto atto di fede fu Mazzini: anti-illuminista e romantico, anti-francese, spiritualista e nemico dei principi materialistici.\nLo Stato giolittiano rappresent\u00f2 invece, secondo Gentile (concezione che lo divide radicalmente da Croce), un tradimento dei valori risorgimentali: per rompere questo \"status quo\" degenerativo del processo italiano fu necessario il ricorso all'illegalit\u00e0 e alla violenza del fascismo movimento: una violenza rivoluzionaria, perch\u00e9 portatrice di un nuovo assetto, ma anche statale, perch\u00e9 va a colmare le lacune che vigono nel sistema statale. Gentile insiste molto sulla novit\u00e0 del fascismo: \u00e8 un modo nuovo di concepire la nazione, ha una consapevolezza mistica di ci\u00f2 che sta compiendo.\nBenito Mussolini viene perci\u00f2 dipinto come un vero eroe idealistico. La missione del fascismo, secondo Gentile, \u00e8 quella di creare l'Uomo nuovo: un uomo di fede, spirituale, anti-materialista, volto a grandi imprese. Questo nuovo tipo di uomo sar\u00e0 antitetico al carattere che Giolitti tent\u00f2 di imprimere alla nazione e che connotava l'Italia come scettica, mediocre e furbastra.\nEgli, in quanto ideologo, sostiene che il fascismo si dovesse istituzionalizzare: ci\u00f2 avverr\u00e0 nei fatti attraverso l'istituzione del Gran Consiglio del Fascismo.\nIl fascismo si deve inoltre far assorbire dall'italianit\u00e0 (e non il contrario): il fine \u00e8 che nella societ\u00e0 non vi siano pi\u00f9 contraddizioni, nessuna differenza tra cultura italiana e cultura fascista.\nBisogna arrivare ad una comunit\u00e0 omogenea e compatta anche in ambito lavorativo: attraverso l'istituzione della corporazione, la quale deve sanare la frattura sindacati-datori di lavoro tramite la collaborazione di classe; anche qui egli riprende le teorie mazziniane, oltre che il distributismo.\nIl corporativismo (di cui le estreme realizzazioni saranno la democrazia organica e la socializzazione dell'economia, progettate nella RSI) permetter\u00e0 di giungere ad uno stato di fatto in cui i problemi economici si risolveranno all'interno della corporazione stessa, senza provocare fratture all'interno della societ\u00e0, ed evitando la lotta di classe, grazie alla terza via fascista.\nNegli ultimi anni di vita Gentile sostenne, opponendosi all'ala estrema e intransigente del fascismo, l'idea una riconciliazione, la pi\u00f9 ampia possibile, di tutti gli italiani, sia fascisti che antifascisti: pur riconoscendosi nella RSI, invit\u00f2 pubblicamente il \u201cpopolo sano\u201d ad ascoltare \u201cla voce della Patria\u201d, esortandolo alla pacificazione e ad evitare una \u201clotta fratricida\", di cui comunque non vedr\u00e0 la fine.\nIl gentilismo fu, assieme al fascismo di sinistra \"rivoluzionario\" (Malaparte, Maccari, Bottai, Marinetti), al fascismo clericale, alla mistica fascista (Giani, Arnaldo Mussolini) e al neoghibellinismo paganeggiante (Julius Evola), una delle principali correnti culturali del regime fascista.\nCritica a Marx e al marxismo.\nPer l'idealista Gentile, a differenza di Croce, che riteneva il pensiero di Marx solo \"passione politica\", causata da uno sdegno morale a causa delle ingiustizie sociali, il marxismo \u00e8 una filosofia della storia derivata da Hegel. Nella Filosofia di Marx (1899) Gentile afferma infatti che questa filosofia della storia (come concezione materialistica della storia) \u00e8 costruita da Marx sostituendo la Materia - la struttura economica - allo Spirito. Per Hegel lo Spirito \u00e8 l'essenza di tutta la realt\u00e0, che comprende la materia (all'interno della Filosofia della natura), come \"momento\" del suo sviluppo; secondo Marx invece, avendo scambiato il relativo con l'assoluto, si finisce con l'attribuire a un mero \"momento\" (la materia, cio\u00e8 il fatto economico) la funzione dell'Assoluto - che per Hegel si sviluppa dialetticamente ed \u00e8 determinato \"a priori\" - rendendo cos\u00ec determinato \"a priori\" l'empirico: la struttura economica. Nonostante che la filosofia della storia marxiana sia pertanto una errata filosofia della storia hegeliana \"rovesciata\", per\u00f2 la filosofia di Marx possiede ugualmente un pregio: \u00e8 una \"filosofia della prassi\". Nelle \"Tesi su Feuerbach\" (che Gentile tradusse per primo in italiano) Marx, infatti, critica il materialismo volgare: questo concepisce metafisicamente l'oggetto come dato e il soggetto come mero ricettore dell'essenza-oggetto. Nonostante ci\u00f2, secondo Gentile, Marx attribuisce alla prassi, considerata come attivit\u00e0 sensibile umana, la funzione di far derivare a torto il pensiero medesimo: il filosofo di Treviri infatti considera il pensiero una forma derivata dell'attivit\u00e0 sensitiva e non un atto che ponga l'oggetto. Il filosofo siciliano, fondatore dell'attualismo, sostiene invece (contro Marx e il marxismo) come sia l'atto del pensiero, come atto puro, a \"porre\" l'oggetto, e quindi, in ultima istanza, a crearlo.\nTeorie pedagogiche.\nGentile riflette a lungo sulla funzione pedagogica e unisce la pedagogia con la filosofia, avviando una rifondazione in senso idealistico della prima, negandone i nessi con la psicologia e con l'etica.\nL'educazione dev'essere intesa come un attuarsi, uno svolgersi dello spirito stesso che realizza cos\u00ec la propria autonomia. L'insegnamento \u00e8 spirito in atto, di cui non si possono fissare le fasi o prescrivere il metodo: \u00abil metodo \u00e8 il maestro\u00bb, il quale non deve attenersi ad alcuna didattica programmata ma affrontare questo compito sulla scorta delle proprie risorse interiori. Programmare la didattica sarebbe come cristallizzare il fuoco creatore e diveniente dello spirito che \u00e8 alla base dell'educazione. Al maestro \u00e8 richiesta una vasta cultura e null'altro, il metodo verr\u00e0 da s\u00e9, perch\u00e9 il metodo risiede nella Cultura stessa che si forma continuamente da s\u00e9 nel suo processo infinito di creazione e ri-creazione.\nIl dualismo scolaro-maestro deve risolversi in unit\u00e0 attraverso la comune partecipazione alla vita dello spirito che tramite la cultura muove l'educatore verso l'educando e lo riassorbe nell'universalit\u00e0 dell'atto spirituale. \u00abIl maestro \u00e8 il sacerdote, l'interprete, il ministro dell'essere divino, dello \"spirito\"\u00bb.\nIl maestro incarna lo spirito stesso, l'allievo deve allora entrare in sintonia nell'ascolto col maestro, proprio per partecipare anche lui dell'attuarsi dello spirito, per farsi libero ed autonomo, e in questa relazione arriva ad auto-educarsi, facendo del tutto propri i grandi contenuti presentati.\nQuesti concetti ispirano la riforma scolastica del 1923, attuata da Gentile in veste di ministro della pubblica istruzione, anche se solo una parte furono applicati secondo i suoi desideri. Altri principi della filosofia di Gentile presenti nella riforma scolastica sono in particolare la concezione della scuola come membro fondamentale dello Stato (viene infatti istituito un esame di Stato che sancisce la fine di ogni ciclo scolastico, anche se gli studi sono effettuati in un istituto privato) e il predominio delle discipline del gruppo umanistico-filologico.\nLa riforma della scuola.\nGentile fu ministro della pubblica istruzione e nel 1923 mise in atto la sua riforma scolastica, elaborata assieme a Giuseppe Lombardo Radice e definita da Mussolini \"la pi\u00f9 fascista delle riforme\", in sostituzione della vecchia legge Casati.\nEssa era fortemente meritocratica e censitaria; dal punto di vista strutturale Gentile individua l'organizzazione della scuola secondo un ordinamento gerarchico e centralistico. Una scuola di tipo piramidale, cio\u00e8 pensata e dedicata \u00abai migliori\u00bb e rigidamente suddivisa a livello secondario in un ramo classico-umanistico per i dirigenti e in un ramo professionale per il popolo. I gradi pi\u00f9 elevati erano riservati agli alunni pi\u00f9 meritevoli, o comunque a quelli appartenenti ai ceti pi\u00f9 abbienti. Furono istituite borse di studio perch\u00e9 gli studenti dotati di famiglia povera potessero proseguire gli studi.\nLe scienze naturali e la matematica furono messe in secondo piano, poich\u00e9 secondo Gentile erano materie prive di valore universale, che avevano la loro importanza solo a livello professionale. Questa svalutazione, tuttavia, non avvenne nelle Universit\u00e0, in quanto luoghi delle formazioni specialistiche; difatti Giovanni Gentile, a differenza di Croce che sosteneva l'assoluta preponderanza sociale delle materie classiche sulla scienza, pur criticando gli eccessi del positivismo e considerando anch'egli le materie letterarie come superiori, intrattenne anche rapporti, improntati al dialogo, con matematici e fisici italiani (come Ettore Majorana, collaboratore di Enrico Fermi nel gruppo dei \"ragazzi di via Panisperna\", che divenne anche amico del figlio Giovanni jr., coetaneo del Majorana) e cerc\u00f2 di instaurare un confronto costruttivo con la cultura scientifica.\nL'obbligo scolastico fu innalzato a 14 anni e fu istituita la scuola elementare da sei ai dieci anni. L'allievo che terminava la scuola elementare aveva la possibilit\u00e0 di scegliere tra i licei classico e scientifico oppure gli istituti tecnici. Solo i due licei permettevano l'accesso all'universit\u00e0 (il secondo solo alle facolt\u00e0 scientifiche), in questo modo per\u00f2 veniva mantenuta una profonda divisione tra classi sociali (questo vincolo fu rimosso completamente solo nel 1969).\nPer diminuire l'iscrizione al sovraffollato Istituto magistrale, e per mantenere la separazione tra i sessi nei licei dove prevaleva una maggioranza maschile, fece creare un apposito liceo femminile, favorendo l'accesso delle donne all'insegnamento, ritenuto particolarmente adatto a loro, ma escludendole dall'insegnamento delle materie di Storia, Filosofia ed Economia politica nei licei, nonch\u00e9 Materie letterarie, Diritto ed Economia politica nelle scuole e negli istituti tecnici. Ci\u00f2 andava incontro alla visione patriarcale di Mussolini che intendeva spingere le donne a dedicarsi alla famiglia e ad avere pi\u00f9 figli, distogliendole dal lavoro e dallo studio. Anche Gentile nel complesso mostr\u00f2 posizioni poco ricettive verso il femminismo (\"il femminismo \u00e8 morto\" dir\u00e0 nel 1934), sebbene pi\u00f9 sfumate, sostenendo che i licei dovessero formare i \"futuri capi\" guerrieri, mentre le donne (sulla scia di un'interpretazione lombrosiana) avevano una capacit\u00e0 di \"comprensione dello Spirito imperfetta\" e perci\u00f2 dovevano dedicarsi ad attivit\u00e0 non politiche e non scientifiche, \"terreno di battaglia dell'uomo\", studiando in una \u00abscuola adatta ai bisogni intellettuali e morali delle signorine\u00bb, in cui erano privilegiate la danza, la musica e il canto. Tuttavia non venne vietata alle donne la frequentazione dell'universit\u00e0.\nIl liceo femminile sar\u00e0 soppresso gi\u00e0 nel 1928, per lo scarso successo ottenuto. Per Victoria de Grazia la riforma della scuola femminile esprimeva la contraddittoria visione della donna nel regime: \u00abcome riproduttrici della razza le donne dovevano incarnare i ruoli tradizionali, essere stoiche, silenziose, e sempre disponibili; come cittadine e patriote, dovevano essere moderne, cio\u00e8 combattive, presenti sulla scena pubblica e pronte alla chiamata\u00bb.\nFra gli scopi dichiarati della riforma vi era anche la riduzione della popolazione scolastica delle scuole medie e superiori:\nRibadisce che non esiste un metodo nell'insegnamento, ogni argomento \u00e8 metodo a s\u00e9 stesso, cio\u00e8 non \u00e8 una nozione astratta da memorizzare ma atto di ricerca attiva e creativa.\nL'insegnante pu\u00f2 adoperare delle indicazioni di metodo per preparare le fasi che precedono l'insegnamento.\nLa riforma Gentile fu sostituita dalla riforma Bottai del 1940, che per\u00f2 non entrer\u00e0 mai completamente a pieno regime a causa della guerra, e sar\u00e0 definitivamente archiviata dal 1962. Gran parte della suddivisione ideata da Gentile con la riforma del 1924, tuttavia, come la scuola elementare, media e superiore comprendente i licei, \u00e8 rimasta formalmente in vigore fino a oggi nonostante vari tentativi di modificarla, mentre venne eliminata la cosiddetta \"scuola di avviamento\". Verr\u00e0 per\u00f2 permesso, dopo il 1968, l'accesso universitario da tutte le scuole superiori.\nL'insegnamento della religione cattolica.\nLa religione \u00e8 insegnata obbligatoriamente a livello primario, introdotta anche per le altre scuole con il Concordato, ma con parere contrario di Gentile. Nella riforma \u00e8 prevista per\u00f2 la richiesta di esonero, per chi professi altre fedi.. Gentile riteneva che tutti i cittadini dovessero possedere una concezione religiosa e che la religione da insegnare fosse la religione cattolica in quanto religione dominante in Italia. Nel triennio dell'istruzione classica veniva poi introdotta, in sostituzione, la filosofia, adatta alle classi dominanti e alla futura classe dirigente, ma non alle masse popolari.\nGentile e la cultura successiva.\nCon l'uccisione di Gentile \u2014 il 15 aprile 1944 \u2014 e la fine del regime fascista che egli sino all'ultimo appoggi\u00f2, inizi\u00f2 nei suoi confronti non tanto una forma di ostracismo, quanto di rimozione, attenuatasi per\u00f2 negli ultimi decenni grazie all'opera di studiosi spesso in polemica tra loro. Secondo il filosofo cattolico Augusto Del Noce, uno dei suoi principali rivalutatori, Gentile \u00e8 un pensatore della secolarizzazione e della risoluzione della trascendenza in prassi \u2014 in ci\u00f2 accomunato a Marx \u2014, determinante addirittura per lo stesso comunismo italiano attraverso la ripresa che ne fece Antonio Gramsci. Da sottolineare che gi\u00e0 sulla rivista \"L'Ordine Nuovo\", Piero Gobetti nel 1921 scrive che Gentile \u00abha veramente formato la nostra cultura filosofica\u00bb.\nDi tutt'altro avviso Gennaro Sasso, secondo il quale a dover essere rivalutata non \u00e8 affatto la disastrosa prassi politica di Gentile, la cui \u00abpassionale\u00bb adesione al fascismo \u00abfu filosofica, forse, a parole [\u2026] ma nelle cose no\u00bb. Ci\u00f2 che merita ancora di essere studiato, sostiene Sasso, \u00e8 invece \u00abla filosofia dell'atto in atto\u00bb, e tra essa \u00abe il fascismo non c'\u00e8, n\u00e9 ci pu\u00f2 essere, alcun nesso\u00bb. Secondo Martin Beckstein, invece, proprio la filosofia di Gentile rappresenta la \u00abfascistizzazione dell'attualismo\u00bb e pertanto una \u00abdeformazione dell'idealismo\u00bb. Al di l\u00e0 della sua appartenenza politica, lo storico Leo Valiani attribuisce comunque a Gentile un notevole spessore filosofico: \nPer approfondire gli studi sull'opera del filosofo sono nati negli anni '80 l'Istituto di studi gentiliani di Roma, presieduto da Antonio Fede e la \"Fondazione Giovanni Gentile\", la cui sede, dal 1982, \u00e8 presso la Facolt\u00e0 di Filosofia dell'Universit\u00e0 di Roma \"La Sapienza\", e presieduta da Gennaro Sasso.\nLa filosofia gentiliana \u00e8 stimata anche dal filosofo laico Emanuele Severino, che ravvisandovi una condivisione del sostrato filosofico tecno-scientifico del nostro tempo la considera \u00abuno dei tratti pi\u00f9 decisivi della cultura mondiale\u00bb, mentre per Nicola Abbagnano, \u00abGentile era certamente un romantico, forse l'ultima pi\u00f9 vigorosa figura del Romanticismo europeo\u00bb.\nNel 1994 gli venne dedicato un francobollo delle Poste italiane, unico tra le personalit\u00e0 di primo piano del regime fascista ad avere questa celebrazione da parte della Repubblica Italiana.\nIn una lettera scritta nel 2000 a Chicco Testa e resa nota da \"Il Riformista\", la giornalista e scrittrice fiorentina Oriana Fallaci, nonostante si fosse sempre autodefinita una partigiana (fu staffetta delle brigate Giustizia e Libert\u00e0) non risparmia critiche sull'assassinio di Giovanni Gentile. Scrive infatti che \u00abl'assassinio di Gentile fu una carognata ingiusta e vigliacca. Gentile non era fascista\u00bb. Che gli antifascisti furono dei \u00abcacasotto\u00bb perch\u00e9 \u00abuccisero un grande e inerme filosofo mentre non ebbero il coraggio di sminare i ponti di Firenze che i tedeschi avevano minato\u00bb."}
{"id": "76826", "revid": "117733306", "url": "https://it.wikipedia.org/wiki?curid=76826", "title": "Calendario svedese", "text": "Il calendario svedese fu un equivalente del calendario giuliano, ma con uno scostamento di un giorno in anticipo.\nRimase in uso dall'11 marzo 1700 all'11 marzo 1712 (calendario gregoriano), ovvero dal 29 febbraio 1700 al 29 febbraio 1712 in quello giuliano.\nQuesti giorni venivano indicati in quel calendario stesso come 1\u00ba marzo 1700 e 30 febbraio 1712, rispettivamente.\nNel novembre 1699 il re Carlo XII decise che la Svezia avrebbe abbandonato il calendario giuliano per passare a quello gregoriano, che allora era in anticipo di 10 giorni su quello giuliano (oggi di 13).\nPer recuperare questi 10 giorni, si decise di eliminare tutti gli anni bisestili dal 1700 al 1740.\nIn questo modo si sarebbe recuperato un giorno ogni 4 anni; dal 1\u00ba marzo 1740 il calendario svedese avrebbe coinciso con quello gregoriano (secondo altre fonti, si sarebbe invece eliminato un giorno da \"tutti\" gli anni dal 1700 al 1710).\nQuindi venne eliminato il 29 febbraio 1700; ma negli anni successivi si dimentic\u00f2 di applicare il piano, anche perch\u00e9 Carlo XII era impegnato nella guerra con la Russia.\nCos\u00ec sia il 1704 che il 1708 furono bisestili: in questo modo il calendario svedese era in anticipo costante di un giorno dal calendario giuliano, e in ritardo di 10 da quello gregoriano (la differenza tra questi era infatti diventata nel frattempo di 11 giorni).\nNel gennaio 1711, Carlo XII decise quindi che la Svezia avrebbe abbandonato il suo calendario, che non era utilizzato da nessun altro paese e non aveva raggiunto il suo obiettivo, per tornare al calendario giuliano.\nPer recuperare il giorno saltato nel 1700 si stabil\u00ec quindi che nel 1712 venisse aggiunto a febbraio un \"secondo\" giorno, oltre a quello dovuto perch\u00e9 quell'anno era bisestile.\nCos\u00ec, nel calendario svedese del 1712, febbraio ebbe 30 giorni.\nLa Svezia pass\u00f2 infine definitivamente al calendario gregoriano nel 1753, saltando i giorni dal 18 al 28 febbraio.\nNonostante ci\u00f2, la Svezia non accett\u00f2 la regola gregoriana per il calcolo della Pasqua fino al 1844, continuando a seguire quella giuliana."}
{"id": "76833", "revid": "1543377", "url": "https://it.wikipedia.org/wiki?curid=76833", "title": "Effetti speciali", "text": "Gli effetti speciali sono un insieme di tecniche e tecnologie utilizzate nel cinema, nella televisione, nel teatro e nell'industria dell'intrattenimento per simulare degli eventi altrimenti impossibili da rappresentare in maniera tradizionale, in quanto troppo costosi, pericolosi o semplicemente contrari alle leggi della natura, ma anche per ricreare ci\u00f2 che in natura non esiste.\nEustace Lycett, vincitore di due premi Oscar ai migliori effetti speciali, defin\u00ec gli effetti speciali come \"qualunque tecnica o trucco che viene usato per creare un'illusione di realt\u00e0 in una situazione in cui non \u00e8 possibile, economico o sicuro usare le cose reali\".\nStoria.\nPrimordi.\nNel 1856, Oscar Rejlander ide\u00f2 il primo \"trucco fotografico\" combinando sezioni differenti di 32 negativi in una singola immagine. Nel 1895 Alfred Clark invent\u00f2 quello che \u00e8 comunemente accettato come primo effetto speciale del cinema, il cosiddetto \"stop trick\". Nel breve filmato \"The Execution of Mary, Queen of Scots\" il regista, appena il boia alza l'ascia sopra la testa, ferma la ripresa, sostituisce l'attrice con un manichino, quindi riprende a girare, mostrando cos\u00ec la decapitazione. Questo non fu solo il primo trucco usato nel cinema, ma \u00e8 stato anche il primo tipo di trucco possibile solo in un film.\nNel 1896 l'illusionista Francese Georges M\u00e9li\u00e8s, mentre eseguiva delle riprese in una strada di Parigi, scopr\u00ec accidentalmente lo stesso effetto. Secondo Melpenis, la sua cinepresa si incepp\u00f2 durante le riprese della scena; durante la proiezione della pellicola si accorse che ci\u00f2 aveva trasformato un camion in un carro funebre. M\u00e9li\u00e8s, direttore di scena presso il Teatro Robert-Houdin, fu ispirato da questo fatto e produsse oltre 500 cortometraggi fino al 1914, inventando tecniche fondamentali nella storia del cinema come l'esposizione multipla, la fotografia time-lapse, la dissolvenza e i film a colori ottenuti dipingendo a mano i fotogrammi (prima dell'invenzione delle pellicole a colori). A causa della sua capacit\u00e0 di manipolare e trasformare l'apparenza della realt\u00e0 con il cinematografo, il prolifico M\u00e9li\u00e8s \u00e8 a volte indicato come il \"Cinemago\" (\"Cinemagician\") ed \u00e8 ricordato come fondamentale pioniere dell'arte cinematografica. Il suo film pi\u00f9 famoso, \"Viaggio nella Luna\" (\"Le voyage dans la Lune\", 1902), una parodia stravagante del romanzo di Jules Verne \"Dalla Terra alla Luna\", era caratterizzato da una combinazione di \"live action\" e animazioni, facendo inoltre ampio uso di miniature e del \"matte painting\".\nNegli anni dieci la principale innovazione nel campo degli effetti speciali fu il miglioramento della ripresa matte ottenuta da Norman Dawn. Nel \"matte shot\" originale si collocava un pezzo di cartoncino sulla pellicola per bloccarne l'esposizione, permettendo di esporla successivamente. Dawn combin\u00f2 questa tecnica con il \"glass shot\": anzich\u00e9 usare un cartoncino per bloccare l'esposizione, Dawn semplicemente dipinse di nero certe zone della pellicola, impedendo alla luce di esporre la pellicola. Dalla pellicola, parzialmente esposta, i singoli fotogrammi venivano proiettati su un vetro sul quale veniva poi disegnato il \"matte\". Creare il \"matte\" direttamente dal film rese incredibilmente pi\u00f9 semplice dipingere l'immagine rispettando le corrette proporzioni e prospettive. La tecnica di Dawn divenne il libro di testo per il \"matte shot\" grazie alla naturalezza delle immagini cos\u00ec prodotte.\nDurante gli anni venti e trenta le tecniche degli effetti speciali vennero migliorate e perfezionate dall'industria cinematografica. Molte tecniche, come l'effetto Sch\u00fcfftan, erano varianti dei metodi usati dagli illusionisti nei teatri (come il \"Pepper's ghost\") o usate nella fotografia statica (come la doppia esposizione e la composizione matte). La retroproiezione era un perfezionamento dell'uso degli sfondi dipinti usati nei teatri, sostituendo a un'immagine statica un'immagine in movimento per creare sfondi dinamici. Il \"lifecasting\" delle facce \u00e8 stato importato dal \"maskmaking\" tradizionale. Con il progresso del trucco e l'utilizzo di nuovi materiali si poterono realizzare fantastiche maschere, che si adattavano perfettamente al viso degli attori, molto utilizzate nei film horror.\nFurono presto sviluppare numerose nuove tecniche appositamente per i film come il passo uno (\"stop motion\"). Le animazioni, che creavano l'illusione del movimento, furono realizzate utilizzando disegni, in particolare nel film \"Gertie il dinosauro\" (\"Gertie the Dinosaur\") per la regia di Winsor McCay e con modelli tridimensionali, in particolare nei film \"Il mondo perduto\" (1925) e \"King Kong\" (1933) i cui effetti speciali furono curati da Willis O'Brien. Molti studi cinematografici istituirono internamente reparti per gli effetti speciali, responsabili di quasi tutti gli aspetti ottici e meccanici dei trucchi cinematografici.\nLa sfida di simulare eventi in movimento incoraggi\u00f2 inoltre lo sviluppo delle miniature: le battaglie navali potevano essere create utilizzando dei modellini in studio, gli aerei potevano volare o schiantarsi senza rischi. Ancora pi\u00f9 impressionante, miniature e \"matte painting\" potevano essere usati per creare mondi che non esistevano nella realt\u00e0. Il film \"Metropolis\", regia di \"Fritz Lang\" (1927), dalle impressionanti scenografie, fu una produzione con effetti speciali spettacolari, con un uso innovativo di miniature, \"matte painting\", effetto Sch\u00fcfftan e \"compositing\" complessi.\nUn'importante innovazione negli effetti speciali fotografici fu lo sviluppo della stampante ottica. In sostanza, una stampante ottica \u00e8 un proiettore collegato a una macchina da presa e venne sviluppata per fare le copie dei film per la distribuzione. Fino a quando Linwood G. Dunn non raffin\u00f2 il progetto e l'uso della stampante ottica, gli effetti erano realizzati come \"effetti in camera\": praticamente l'effetto era ottenuto direttamente al momento della ripresa. Dunn dimostr\u00f2 che era possibile combinare le immagini in nuovi modi per creare nuovi tipi di illusione. Una prima vetrina per Dunn fu il film \"Quarto potere\" (\"Citizen Kane\"), per la regia di Orson Welles (1941), in cui i luoghi della tenuta di Candal\u00f9 (Xanadu nella versione originale) erano essenzialmente creati con la stampante ottica di Dunn.\nEpoca del colore.\nLo sviluppo della fotografia a colori richiese un maggior affinamento di queste tecniche. Il colore permise lo sviluppo di effetti come il \"travelling matte\" o il \"bluescreen\" e il processo a vapori di sodio. Molti film divennero dei punti di riferimento per la realizzazione degli effetti speciali: \"Il pianeta proibito\" (\"Forbidden Planet\", 1956) us\u00f2 il matte painting, animazioni e miniature per creare spettacolari ambienti alieni. Ne \"I dieci comandamenti\" (\"The Ten Commandments\", 1956), John P. Fulton moltiplic\u00f2 il numero delle comparse nella scena dell'Esodo con un attento lavoro di compositing, raffigur\u00f2 le massicce costruzioni di Ramses con dei modellini, e divise il Mar Rosso con una combinazione, ancora adesso impressionante, di travelling mattes e serbatoi d'acqua. Ray Harryhausen estese l'arte dell'animazione a passo uno (\"stop-motion\") con le sue speciali tecniche di \"compositing\" per creare spettacolari avventure fantastiche come \"Gli Argonauti\" (\"Jason and the Argonauts\", 1963), il cui punto culminante - una battaglia con spade fra uomini reali e sette scheletri animati - \u00e8 considerato un punto di riferimento negli effetti speciali.\nIl boom della fantascienza.\nAttraverso gli anni cinquanta e sessanta sono stati sviluppati numerosi nuovi effetti speciali che aumentarono drammaticamente il livello di realismo ottenibile nei film di fantascienza. Il lavoro pionieristico di registi come Pavel Klushantsev sarebbero stati utilizzati per decenni dalle grandi case di produzione cinematografica.\nSe di un film si pu\u00f2 dire che \u00e8 diventato un nuovo punto di riferimento per gli effetti speciali, questo \u00e8 senz'altro \"\" (\"2001: A Space Odyssey\") (1968) diretto da Stanley Kubrick, il quale prefer\u00ec creare una propria squadra per gli effetti speciali anzich\u00e9 usarne una interna alla casa di produzione. Tale squadra era composta da Douglas Trumbull, Tom Howard, Con Pedersen e Wally Veevers. In questo film, i modellini erano estremamente dettagliati e attentamente fotografati per ottenere una profondit\u00e0 di campo realistica. Le riprese delle astronavi vennero combinate attraverso \"rotoscope\" disegnati a mano e grazie a un attento lavoro di \"motion-control\", assicurandosi che tutti gli elementi venissero combinati precisamente nella cinepresa. Nelle sequenze della \"Nascita dell'uomo\" (\"The Dawn of Man\") gli sfondi dei panorami africani vennero combinati con le riprese in studio utilizzando una innovativa tecnica chiamata proiezione frontale. Scene ambientate in ambienti a gravit\u00e0 zero vennero ottenute utilizzando fili nascosti, riprese riflesse e set rotanti di grandi dimensioni. Infine il viaggio attraverso paesaggi allucinanti venne creato da Douglas Trumbull utilizzando una nuova tecnica chiamata \"slit-scan\".\nNegli anni settanta si inizi\u00f2 ad utilizzare i cosiddetti animatroni (\"animatronic\"), complessi sistemi meccanici ed elettronici comandati a distanza ed in grado di compiere dei semplici movimenti. Erano rivestiti di vari materiali (stoffa, lattice, vetroresina ecc.) e quindi truccati da maestri tra i quali l'italiano Carlo Rambaldi e l'americano Rick Baker. Furono utilizzati per gli effetti speciali del remake di \"King Kong\" del 1976, per \"Alien\" (1979), \"E.T. l'extra-terrestre\" (1982) e divennero sempre pi\u00f9 sofisticati, integrando le tecniche della robotica, fino ad essere utilizzati in film come \"Terminator\" del 1984 e \"RoboCop\" del 1987.\nGli anni settanta videro inoltre due profondi cambiamenti nel settore degli effetti speciali. Il primo era di natura economica, durante la recessione del settore a cavallo tra gli anni sessanta e settanta molti studi chiusero il reparto interno degli effetti speciali. Molti tecnici diventarono liberi professionisti o fondarono una loro societ\u00e0 di effetti speciali, a volte specializzandosi su tecniche particolari. Il secondo cambiamento venne causato dal successo di due blockbuster di fantascienza e fantastici del 1977:\nIl successo di questi film spinse gli \"studios\" a investire in modo massiccio in film fantastici con un pesante uso di effetti speciali. Questo ha alimentato la costituzione di molte case indipendenti di produzione di effetti speciali, un grado straordinario di raffinatezza delle tecniche esistenti e lo sviluppo di nuove tecniche come la CGI. Ha anche incoraggiato nel settore una maggiore distinzione tra effetti speciali e effetti visivi; questi ultimi sono utilizzati per caratterizzare i lavori di post produzione e ottici, mentre gli effetti speciali si riferiscono pi\u00f9 spesso a effetti eseguiti sul set o a effetti meccanici.\nIntroduzione alle immagini generate al computer (CGI).\nA partire dagli anni '90 del XX secolo venne gradualmente introdotta e sviluppata la \"computer-generated imagery\", o CGI, che ha cambiato quasi ogni aspetto degli effetti speciali cinematografici. Il \"compositing\" digitale permette un maggior controllo e una libert\u00e0 creativa non permessa dal compositing ottico, senza degradare l'immagine come nel processo analogico (ottico). Le immagini digitali hanno permesso ai tecnici degli effetti speciali di creare modelli dettagliati, \"matte painting\" e anche personaggi totalmente generati al computer. L'uso pi\u00f9 spettacolare della CGI \u00e8 stata la produzione di immagini fotorealistiche di creazioni di fantasia. Le immagini potevano essere create al computer utilizzando le tecniche usate nei cartoni animati o nei modelli animati.\nI primi film a farne uso furono \"Piramide di paura\" (\"Young Sherlock Holmes\", 1985), \"Willow\" (1988), ove appare un personaggio mutaforma, e \"The Abyss\" (1989), in cui compare un tentacolo d'acqua. Negli anni '90 la distinzione tra film con attori in carne e ossa (\"live action\") e film d'aninmazione non era pi\u00f9 cos\u00ec netta; infatti, nel 1993, con il film \"Jurassic Park\" di Steven Spielberg, l'Industrial Light &amp; Magic di George Lucas mostr\u00f2 dei dinosauri realistici alle prese con gli attori in carne ed ossa e gi\u00e0 un anno prima il pubblico aveva potuto assistere alle potenzialit\u00e0 dell'animazione digitale nella pellicola \"Terminator 2\", dove un procedimento detto \"morphing\" consentiva ad un oggetto animato di \"sciogliersi\" e di assumere fluidamente le sembianze di un altro oggetto. Altri esempi furono \"Toy Story - Il mondo dei giocattoli\", la trilogia prequel di \"Star Wars\" (1999, 2002, 2005) con le sue orde di eserciti di robot e creature fantastiche, la \"trilogia de Il Signore degli Anelli\" (2001, 2002, 2003) e il pianeta Pandora in \"Avatar\" (2009).\nClassificazione.\nGli effetti speciali sono tradizionalmente divisi nelle categorie effetti ottici e meccanici. Con l'emergere di strumenti digitali per il cinema \u00e8 stata fatta un'ulteriore distinzione: con effetti visivi ci si riferisce alla post produzione digitale, mentre con \"effetti speciali\" ci si riferisce a effetti meccanici utilizzati direttamente sul set o a effetti ottici eseguiti direttamente in-camera. A questi si aggiungono inoltre gli effetti sonori.\nEffetti meccanici.\nAnche detti effetti fisici o effetti pratici, sono di solito realizzati durante le riprese. In questi effetti il soggetto o l'evento sono fisicamente costruiti o preparati per la ripresa. Gli effetti meccanici comprendono l'uso di materiali di scena meccanizzati, scenari, miniature in scala ridotta, effetti pirotecnici, esplosioni, sparatorie, incendi ed effetti atmosferici per ricreare il vento, la pioggia, la nebbia, la neve, le nuvole ecc. Nella categoria delle miniature rientra anche lo \"Slurpasaur\", soprannome dato ai rettili (ma occasionalmente anche ad altri animali) ingranditi otticamente, in maniera da farli sembrare dei dinosauri. Far sembrare che una macchina si guidi da sola, o far saltare in aria un edificio, sono esempi di effetti meccanici. Gli effetti meccanici sono spesso incorporati nelle scenografie o negli effetti speciali prostetici, questi ultimi prendono il nome di effetti speciali animatronici. Negli effetti speciali scenografici/meccanici per esempio, un set pu\u00f2 essere costruito con porte o muri che si possono rompere per rendere pi\u00f9 verosimile una scena di lotta.\nEffetti ottici.\nAnche detti effetti fotografici, gli effetti ottici sono delle tecniche in cui le immagini o i fotogrammi del film sono creati fotograficamente, sia \"in-camera\" usando la doppia esposizione, il matte painting o l'effetto Sch\u00fcfftan, sia nel processo di post-produzione usando una stampante ottica. Un effetto ottico pu\u00f2 essere usato, per esempio, per posizionare gli attori su sfondi differenti.\nEffetti visivi.\nAnche detti effetti digitali o immagini generate al computer (\"computer-generated imagery\" o CGI), gli effetti visivi sono normalmente effetti generati al computer che elabora le immagini aggiungendo, togliendo o modificando degli elementi presenti nell'inquadratura, spesso utilizzando tecniche di animazione al computer. Venuti alla ribalta a partire dagli anni novanta, forniscono ai cineasti un maggiore grado di controllo, permettono l'esecuzione di molti effetti in maniera pi\u00f9 sicura e convincente e, con il miglioramento della tecnologia, anche a costi inferiori. Come risultato, molte tecniche di effetti ottici e meccanici sono stati sostituiti dalla CGI.\nEffetti speciali prostetici.\nCon gli effetti speciali prostetici o trucco prostetico si applicano sull'attore delle protesi ad esempio, per fargli assumere l'aspetto di un mostro, ringiovanirlo, invecchiarlo, creargli delle particolarit\u00e0 che in natura non esistono o semplicemente per caratterizzarlo, per aiutare l'attore ad immedesimarsi nel personaggio anche con l'aspetto esteriore.\nNegli effetti speciali prostetici ci sono anche altre varie branche che lavorano all'unisono con il reparto prostetico, come la creazione di pupazzi e manichini, l'animatronica, il sangue finto e le parrucche.\nEffetti speciali dal vivo.\nGli effetti speciali dal vivo sono effetti che vengono utilizzati di fronte a un pubblico dal vivo, soprattutto durante gli eventi sportivi, concerti e spettacoli aziendali. Tra i tipi di effetti comunemente usati vi sono spettacoli con luci laser, fumo e nebbia teatrali, spettacoli pirotecnici, coriandoli e altri effetti atmosferici come neve o bolle."}
{"id": "76834", "revid": "709908", "url": "https://it.wikipedia.org/wiki?curid=76834", "title": "Gustavo Adolfo Rol", "text": "Le sue dimostrazioni, avvenute in presenza di ospiti da lui selezionati, vennero interpretate dai suoi estimatori come autentici fenomeni paranormali ma da altri, come il prestigiatore Silvan e il giornalista scientifico Piero Angela, come illusioni prodotte con tecniche di prestidigitazione e in particolare di mentalismo. Durante la sua vita non venne eseguita alcuna verifica sotto controllo scientifico per l'opposizione dello stesso Rol, che affermava che i suoi \"prodigi\" non fossero fenomeni ripetibili o eseguibili a comando.\nBiografia.\nRol nacque in famiglia benestante col padre, Vittorio, avvocato che nel 1909 \u00e8 incaricato di aprire e dirigere la sede di Torino della Banca Commerciale Italiana, e la madre, Martha Peruglia, figlia del Presidente del Tribunale di Saluzzo; suo cugino Franco Rol sar\u00e0 pilota automobilistico e industriale chimico. Cresce in un ambiente ricco e colto, frequenta sin da giovane le famiglie pi\u00f9 in vista della citt\u00e0, si interessa alle arti, entrando in relazione con vari artisti e iniziando presto a cimentarsi nella pittura e nella musica. Nel 1923 si iscrive alla facolt\u00e0 di Giurisprudenza dell'Universit\u00e0 degli Studi di Torino, dove si laureer\u00e0 nel 1933. Pi\u00f9 tardi conseguir\u00e0 la laurea in economia a Londra e in biologia medica a Parigi. Sia la scelta del corso universitario in legge, sia la carriera bancaria che intraprende nel 1925 avvengono per adeguamento alle tradizioni familiari; fa poi pratica presso le filiali della Comit in giro per l'Europa, a Marsiglia, Parigi, Londra, Edimburgo e successivamente Casablanca e Genova, dove visse e lavor\u00f2.\nRacconter\u00e0 in seguito di avere incontrato durante il soggiorno a Marsiglia (1925-1926) un polacco che gli mostr\u00f2 alcuni giochi con le carte e che, inizialmente scettico sull'esistenza di Dio, si convertir\u00e0 e si ritirer\u00e0 in un convento dopo aver assistito con lo stesso Rol a una guarigione a Lourdes, che in un primo tempo aveva ritenuto una grande mistificazione.\nIn seguito a questo incontro Rol approfondisce i suoi studi spirituali ed elabora una teoria metafisica sull'associazione tra suoni, colori e altri elementi. Nel 1927, a Parigi, scrive: \u00ab\"Ho scoperto una tremenda legge che lega il colore verde, la quinta musicale ed il calore. Ho perduto la gioia di vivere. La potenza mi fa paura. Non scriver\u00f2 pi\u00f9 nulla!\"\u00bb.\nDa questo momento attraversa una crisi esistenziale, fino al punto di ritirarsi in un convento per tre mesi.\nA partire dagli anni trenta la sua fama si diffonde nei circoli dell'aristocrazia, della cultura e della politica. Gli si attribuiscono incontri con esponenti dello spettacolo e dell'arte, anche se scarsamente documentati; oltre a ci\u00f2, si attribuisce ripetutamente incontri con personaggi prestigiosi della politica come Mussolini e De Gaulle e con scienzati come Einstein, ma di questi ultimi non esiste alcuna traccia documentale. Sono invece accertate, tra le altre, l'amicizia decennale con Federico Fellini, Franco Zeffirelli, Cesare Romiti e la frequentazione della famiglia Agnelli; tuttavia Rol mantiene sempre un profilo riservato e appare raramente in pubblico.Partecipa alla seconda guerra mondiale come capitano degli alpini. Viene ricordato per aver salvato molte persone durante i rastrellamenti nazisti subito dopo l'8 settembre. Nel comune di San Secondo di Pinerolo, dove la famiglia Rol possedeva una casa di campagna, oltre al ringraziamento scritto da parte del sindaco nel 1945, nel 2005 gli \u00e8 stata intitolata una piazzetta a titolo commemorativo, dopo che una via era stata gi\u00e0 intitolata alla sua famiglia.\nDopo la guerra si dedica al commercio di oggetti antichi. A met\u00e0 degli anni cinquanta lascia l'attivit\u00e0 per intraprendere a tempo pieno quella di pittore. Nei successivi quarant'anni incontr\u00f2 ospiti illustri in serate nelle quali si verificavano fenomeni all'apparenza paranormali. La sua fama acquisisce ulteriore risonanza grazie a una serie di articoli e pubblicazioni, prima fra tutte quella di Pitigrilli (\"Gusto per il mistero\") e di Buzzati (\"I misteri d'Italia\"), che lo riguardano. Nel 1987 interviene su \"Domenica In\" chiamato da Raffaella Carr\u00e0 e Franco Zeffirelli parlando di unione dei popoli e facendo un appello al disarmo.\nI fenomeni cui d\u00e0 vita attirano l'attenzione di autorevoli studiosi e gente comune. Nel 1990 muore la moglie per una complicazione polmonare susseguente a un'influenza. nel 1993 si ammala di una bronchite asmatica che gli impedisce di uscire e dipingere. Nell'agosto 1994 le sue condizioni peggiorano a causa di una broncopolmonite accompagnata da un forte attacco di ansia cardiaca. Muore il 22 settembre 1994 all'ospedale San Giovanni Battista \"Molinette\" di Torino. Le sue ceneri vennero poste nella tomba di famiglia a San Secondo di Pinerolo, suo paese d'origine.\nI presunti \"fenomeni paranormali\".\nUn servizio sul settimanale \"Epoca\" nel 1951 e un lungo articolo dello scrittore Dino Buzzati sul \"Corriere della Sera\" nel 1965 lo rendono noto al grande pubblico, anche se maggiore notoriet\u00e0 arriver\u00e0 con alcuni articoli del giornalista Renzo Allegri sul settimanale \"Gente\" nel 1977. Tra la fine degli anni sessanta e l'inizio dei settanta studiosi di parapsicologia lo avevano invitato a sottoporsi ad esame dalle pagine delle riviste \"Metapsichica\" (1966-1970) e \"Quaderni di Parapsicologia\" (1970). Agli articoli sulla rivista segue nel 1978 una prima pagina sul quotidiano \"La Stampa\". Gli articoli di \"Gente\", con alcune modifiche e l'aggiunta di altro materiale, saranno pubblicati nel 1986 come la prima biografia di Rol (\"Rol l'Incredibile\", poi diventato \"Rol il Mistero\").\nUna prima critica viene formulata da Piero Angela all'interno del libro \"Viaggio nel mondo del paranormale\", un'inchiesta sui fenomeni paranormali, nel quale i fenomeni prodotti da Rol, a cui Angela aveva assistito (che comprendevano l'uso di carte da gioco e la lettura in libri chiusi), vengono interpretati come trucchi illusionistici. Della stessa opinione anche lo scienziato torinese Tullio Regge, che fu invitato due volte a casa di Rol ed in seguito avrebbe fondato con Angela il CICAP (il Comitato Italiano per il Controllo delle Affermazioni sul Paranormale). Sia Regge che Angela concordarono sul fatto che solo un esperimento effettuato in condizioni controllate e replicabili, con la presenza di un prestigiatore per evitare la possibilit\u00e0 di un trucco, avrebbe consentito di accertare la reale natura dei fenomeni proposti da Rol ma questi si rifiut\u00f2 per tutta la vita di sottoporsi a un esame scientifico, sostenendo che i suoi \"prodigi\" non si potessero replicare in modo continuo ed uguale poich\u00e9 provenienti non dalla sua persona ma da una fonte di cui non poteva disporre a comando; di fronte a questo rifiuto, i fenomeni risultavano impossibili da misurare col metro scientifico.\nRegge rimase convinto che Rol fosse solo un abilissimo prestigiatore: \u00ab\"Personalmente io ho visto solamente esperimenti fatti con carte da gioco e non ho rilevato di certo facolt\u00e0 paranormali; in molti casi us\u00f2 in modo ovvio le \"forzature\" dei prestigiatori.\"\u00bb Il noto prestigiatore Silvan afferm\u00f2 di poter replicare con un trucco tutti i presunti fenomeni prodotti da Rol. In effetti, durante alcune trasmissioni su RAI 1, replic\u00f2 in diretta alcuni esperimenti, e, a \"Tg l'una\", esegu\u00ec una lettura di libro chiuso ancora pi\u00f9 inspiegabile di quelle che faceva Rol. Il prestigiatore Tony Binarelli, cos\u00ec come due prestigiatori dilettanti, Carlo Buffa di Perrero e Giuseppe Vercelli, che avevano assistito agli esperimenti a casa di Rol, hanno affermato di non aver riscontrato alcun trucco a loro noto.\nIl noto illusionista Alexander, che ha conosciuto Rol, sostiene che \u00ab\"se le condizioni riferite da decine di testimoni sono proprio quelle\"\u00bb (ovvero, Rol non toccava le carte), \u00ab\"allora nessun prestigiatore sarebbe in grado di riprodurre gli esperimenti di Rol\"\u00bb, almeno per quanto attiene alle carte; e afferma inoltre di aver vissuto in prima persona un fenomeno di chiaroveggenza legato a Rol. Tuttavia in un'intervista Alexander lascia intendere, pur senza essere esplicito, di pensare a Rol come a un grande prestigiatore, al quale dedica uno dei suoi numeri. Il presidente del circolo \"Amici della magia\" di Torino, Marco Aimone, ha raccontato invece di aver potuto vedere Rol in azione in un ristorante e di aver riconosciuto una tecnica di mentalismo.\nMariano Tomatis, esperto di mentalismo e collaboratore del CICAP, ha analizzato in una biografia di Rol buona parte delle testimonianze pubblicate fino al 2002. In sintesi, sulla base del fatto che:\nTomatis concluse che tali elementi contraddicono l'ipotesi delle capacit\u00e0 sovrannaturali. \nOpinioni analoghe sono state espresse da uno dei principali parapsicologi italiani, Piero Cassoli, che elenc\u00f2 in un articolo di \"Quaderni di Parapsicologia\" gli elementi che lo portavano a concludere di trovarsi di fronte a un prestigiatore.\nA favore della veridicit\u00e0 dei poteri di Rol si sono invece espressi altri esponenti della parapsicologia, come Gastone De Boni, Massimo Inardi, Giorgio di Simone, Nicola Riccardi e scrittori come Vittorio Messori e Alberto Bevilacqua. Quest'ultimo, intervistato da Corrado Augias, afferm\u00f2 che Rol fosse dotato, pi\u00f9 che altro, di una forte sensibilit\u00e0 empatica verso la gente e che i cosiddetti prodigi non fossero che espedienti per impressionare la sua platea (come gli confid\u00f2 lo stesso Rol).\nI sostenitori della realt\u00e0 dei fenomeni prodotti da Rol affermano che la grande maggioranza degli scettici sarebbe composta da persone che non avrebbero mai assistito agli esperimenti. In realt\u00e0 era lo stesso Rol a selezionare accuratamente i partecipanti alle sue sedute, evitando di proposito di invitare gli scettici e gli esperti di trucchi, come i prestigiatori: Silvan non pot\u00e9 mai assistere ai suoi esperimenti, nonostante le sue richieste. Tuttavia ci fu qualche eccezione a questa regola: Gustavo Rol accett\u00f2 infatti di mostrare i suoi esperimenti a Tony Binarelli, cos\u00ec come al prestigiatore dilettante Carlo Buffa di Perrero. La presenza di Binarelli ad alcuni esperimenti fu probabilmente dovuta al tentativo, da questi svolto negli anni settanta, di accreditarsi nel mondo del paranormale abbandonando il ruolo di semplice illusionista.\nIl rifiuto sempre opposto da Rol a un controllo scientifico di quanto lui affermasse fossero poteri paranormali, ha impedito di verificarne l'attendibilit\u00e0 e per tutta la sua vita diede prova delle sue capacit\u00e0 solo di fronte agli amici fidati, escludendo sistematicamente scienziati e professionisti dell'illusionismo; per contro, una caratteristica che lo contraddistingue da altre persone sedicenti dotate di poteri paranormali, \u00e8 la gratuit\u00e0 delle sue dimostrazioni anche se questo gli permise comunque di ottenere fama e la possibilit\u00e0 di frequentare una cerchia molto esclusiva di personalit\u00e0 rimaste affascinate dalle sue dimostrazioni.\nLe dimostrazioni avvenivano a casa di Rol stesso, di fronte una selezionata cerchia di ospiti, spesso appartenenti all'alta societ\u00e0; chi vi partecipava si sentiva ammesso in un gruppo molto elitario al quale era difficile essere ammessi. Questa situazione determinava una \"pressione di gruppo\" sui partecipanti per i quali, dubitare pubblicamente dei fenomeni, significava scortesia verso un padrone di casa oltre ad attirare la disapprovazione degli altri invitati e quindi essere estromessi da un circolo molto esclusivo oltre a negare a se stessi la gratificazione di essere stati testimoni di un fenomeno strabiliante quanto unico che avrebbe suscitato l'invidia di tutti. Queste considerazioni portano a ipotizzare che anche chi affermava di aver assistito a qualcosa di paranormale, fosse in realt\u00e0 solo vittima della suggestione e dell'auto convincimento.\nIl pensiero.\nLa personale teologia di Rol \u00e8 classificabile come un tipo di animismo antropocentrico. Animismo nel senso pi\u00f9 ampio perch\u00e9 per Rol \u00abogni cosa ha il proprio spirito\u00bb, nel quadro di una visione del mondo pervaso da una \u00abarmonia universale\u00bb. Antropocentrico perch\u00e9 Rol sosteneva per l'uomo, e solo per l'uomo, una dualit\u00e0 animistica: oltre all'anima l'uomo avrebbe anche uno \u00abspirito intelligente\u00bb. L'anima, una volta lasciato il corpo, ritornerebbe a Dio, mentre il cosiddetto \u00abspirito intelligente\u00bb si distinguerebbe invece nel continuare ad essere presente sulla Terra, anche dopo la morte. Lo spirito che pervade l'uomo sarebbe \u00abintelligente\u00bb, nel senso di essere provvisto di coscienza e di capacit\u00e0 creative, differenziandosi dallo spirito di tutte le altre \u00abcose\u00bb.\nRol affermava di poter entrare in contatto con \u00abspiriti intelligenti\u00bb, e che essi partecipassero ai suoi esperimenti, durante i quali egli interagiva con loro \u00abcon spontaneit\u00e0, quasi sotto l'impulso di un ordine ignoto\u00bb. Spieg\u00f2 inoltre che \u00abl'universo \u00e8 permeato di etere psichico, e la telepatia e la chiaroveggenza sono onde di questo etere. [...] Esiste una forma psichica, che a suo tempo cre\u00f2 l'universo, in grado di generare la materia e dissolverla formando gli atomi e disgregandoli\u00bb. Questa \u00abpotente energia immateriale\u00bb pu\u00f2 rivelarsi attraverso fenomeni che \u00absfuggono completamente alle leggi di questo mondo\u00bb.\nGustavo Adolfo Rol era un ammiratore di Rudolf Steiner in quanto forse il primo \"uomo a farsi libero\"."}
{"id": "76837", "revid": "1543377", "url": "https://it.wikipedia.org/wiki?curid=76837", "title": "\u0160\u00e1rka Z\u00e1hrobsk\u00e1", "text": "In seguito al matrimonio ha assunto il cognome del coniuge e nell'ultimo scorcio della sua carriera (stagioni 2014-2017) si \u00e8 registrata, nelle liste FIS, come \u0160\u00e1rka Strachov\u00e1. Anche il fratello Petr \u00e8 stato uno sciatore alpino di alto livello.\nBiografia.\nStagioni 2001-2005.\nAttiva in gare FIS dal novembre del 2000, la Z\u00e1hrobsk\u00e1 ha esordito ai Campionati mondiali a Sankt Anton am Arlberg 2001, dove si \u00e8 classificata 21\u00aa nello slalom speciale, in Coppa Europa il 5 febbraio 2002 a Tarvisio in discesa libera (51\u00aa) e in Coppa del Mondo il 15 dicembre 2002 a Sestriere in KO slalom (5\u00aa). Ai Mondiali di Sankt Moritz 2003 si \u00e8 piazzata 9\u00aa nella combinata e non ha completato lo slalom speciale.\nNel 2004 ha ottenuto in Coppa Europa il suo primo podio, il 10 gennaio a La Plagne in slalom speciale (2\u00aa), e la sua prima vittoria, il 5 febbraio a Lenggries nella medesima specialit\u00e0; nello stesso anno ha vinto due medaglie di bronzo ai Mondiali juniores di Maribor, nello slalom speciale e nella combinata. Nel 2005 ai Mondiali juniores di Bardonecchia ha vinto la medaglia d'oro nello slalom speciale, mentre ai Mondiali di Bormio/Santa Caterina Valfurva ha vinto la medaglia di bronzo nello slalom speciale nel giorno del suo ventesimo compleanno, prima medaglia mai conquistata dalla Repubblica Ceca nella manifestazione; \u00e8 inoltre stata 10\u00aa nello slalom gigante e 5\u00aa nella combinata.\nStagioni 2006-2009.\nHa preso parte ai XX Giochi olimpici invernali di , sua prima presenza olimpica, classificandosi 27\u00aa nel supergigante, 13\u00aa nello slalom speciale, 19\u00aa nella combinata e non concludendo lo slalom gigante. Nel 2007, il 4 gennaio, ha conquistato il suo primo podio in Coppa del Mondo, classificandosi al 3\u00ba posto nello slalom speciale di Zagabria Sljeme; ai Mondiali di \u00c5re ha vinto la medaglia d'oro nello slalom speciale e si \u00e8 classificata 12\u00aa nello slalom gigante e 4\u00aa nella supercombinata.\nIl 30 novembre 2008 ha vinto la sua prima gara di Coppa del Mondo, lo slalom speciale di Aspen, precedendo Nicole Hosp e Tanja Poutiainen. Ai Mondiali dell'anno seguente, tenutesi a Val-d'Is\u00e8re, ha vinto nuovamente una medaglia nella slalom speciale, questa volta quella d'argento, e si \u00e8 piazzata 16\u00aa nello slalom gigante e 11\u00aa nella supercombinata. Il 29 novembre 2009 ha colto ancora ad Aspen in slalom speciale il suo secondo e ultimo successo in Coppa del Mondo.\nStagioni 2010-2013.\nAi XXI Giochi olimpici di ha vinto la medaglia di bronzo nello slalom speciale alle spalle di Maria Riesch e Marlies Schild; si \u00e8 inoltre classificata 27\u00aa nella discesa libera e 7\u00aa nella supercombinata, mentre non ha concluso lo slalom gigante; l'anno dopo ai Mondiali di Garmisch-Partenkirchen \u00e8 stata 12\u00aa nello slalom speciale.\nNell'estate 2012, mentre si stava preparando alla nuova stagione di Coppa del Mondo, la sciatrice ha avuto bisogno di un ricovero ospedaliero; in seguito ad accertamenti si \u00e8 evidenziata una massa tumorale nella regione cerebrale. Operata con successo, \u00e8 tornata alle gare nella stessa stagione 2012-2013, partecipando anche ai Mondiali di Schladming dove si \u00e8 piazzata 37\u00aa nello slalom gigante e 8\u00aa nello slalom speciale.\nStagioni 2014-2017.\nAi XXII Giochi olimpici invernali di , suo congedo olimpico, si \u00e8 classificata 10\u00aa nello slalom speciale, 9\u00aa nella supercombinata e non ha concluso lo slalom gigante. Il 20 gennaio 2015 ha ottenuto a Zell am See in slalom speciale la sua ultima vittoria in Coppa Europa e ai successivi Mondiali di Vail/Beaver Creek 2015 ha vinto la medaglia di bronzo nello slalom speciale.\nDue anni dopo ha colto il suo ultimo podio in Coppa Europa, nello slalom speciale di Bad Wiessee del 9 febbraio (2\u00aa), mentre nella rassegna iridata di Sankt Moritz 2017 (sua ultima presenza iridata), si \u00e8 classificata 5\u00aa nello slalom speciale. L'11 marzo 2017 ha colto a Squaw Valley in slalom speciale il suo ultimo podio in Coppa del Mondo (2\u00aa). Si \u00e8 ritirata al termine di quella stessa stagione 2016-2017; la sua ultima gara in carriera \u00e8 stata lo slalom speciale di Coppa del Mondo disputato ad Aspen il 18 marzo, chiuso dalla Z\u00e1hrobsk\u00e1 all'8\u00ba posto.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nSL = slalom speciale\nCoppa Europa.\nCoppa Europa - vittorie.\nLegenda:\nGS = slalom gigante\nSL = slalom speciale"}
{"id": "76839", "revid": "287204", "url": "https://it.wikipedia.org/wiki?curid=76839", "title": "Sarka Zahrobska", "text": ""}
{"id": "76841", "revid": "113470691", "url": "https://it.wikipedia.org/wiki?curid=76841", "title": "Robert Kahn", "text": "Insieme a Vinton Cerf, invent\u00f2 il protocollo TCP/IP, la tecnologia usata per trasmettere informazioni in Internet.\nBiografia.\nConsegu\u00ec il diploma (B.E.E.) al City College of New York nel 1960, e la laurea (M.A.) e Ph.D. alla Princeton University nel 1962 e nel 1964 rispettivamente. Lavor\u00f2 per un certo tempo ai Bell Laboratories e come Assistente di Ingegneria Elettrica al MIT. Prese un periodo di congedo non retribuito dal MIT per unirsi al \"Bolt Beranek and Newman\" (ora BBN Technologies), dove fu responsabile del progetto del sistema ARPANET, la prima rete a commutazione di pacchetto.\nNel 1972 pass\u00f2 al DARPA e a ottobre dello stesso anno, mostr\u00f2 l'uso di ARPANET connettendo 40 computer differenti all\"'International Computer Communication Conference\". Dopo divenne direttore del \"DARPA's Information Processing Techniques Office\" (IPTO), avvi\u00f2 il costosissimo \"Strategic Computing Program\", il pi\u00f9 ampio progetto di ricerca informatica e programma di sviluppo governativo mai intrapreso dal governo federale statunitense.\nMentre stava lavorando ad un progetto di rete satellitare, ritorn\u00f2 con l'idea iniziale dalla quale poi nacque il \"Transmission Control Protocol\" (TCP), che era voluto come rimpiazzo per un pi\u00f9 vecchio protocollo di rete, l'NCP, usato nell'ARPANET. Lavorando su questo, pose le basi di un'architettura di rete aperta, che avrebbe consentito ai computer e a tutte le reti del mondo di comunicare tra di loro, senza considerare l'hardware e il software usato da ogni rete. Per raggiungere questo obiettivo il TCP fu disegnato con le seguenti funzionalit\u00e0:\nVinton Cerf si un\u00ec a lui nel progetto nella primavera del 1973 e insieme completarono la prima versione di TCP. In seguito il protocollo fu separato in due livelli con la maggior parte delle funzionalit\u00e0 implementate nell'Internet Protocol (IP).\nDopo 30 anni da DARPA, fond\u00f2 il \"Corporation for National Research Initiatives\" (CNRI) nel 1986 e dal 2003 ne \u00e8 Chairman, CEO e Presidente. CNRI \u00e8 un'organizzazione non-profit intesa a fornire la guida e i fondi di ricerca e sviluppo al \"National Information Infrastructure\".\nIl 9 novembre 2005 \u00e8 stato premiato con la Medaglia presidenziale della libert\u00e0 dal Presidente Bush.\nIl 26 maggio 2006 l'Universit\u00e0 di Pisa gli ha conferito, insieme a Vinton Cerf, la Laurea Specialistica Honoris Causa in Ingegneria informatica."}
{"id": "76842", "revid": "4506", "url": "https://it.wikipedia.org/wiki?curid=76842", "title": "Bob Kahn", "text": ""}
{"id": "76845", "revid": "1075510", "url": "https://it.wikipedia.org/wiki?curid=76845", "title": "Giovanni Sacrobosco", "text": "Insieme all'italiano Guido Bonatti da Forl\u00ec fu uno dei pi\u00f9 famosi astronomi-astrologi del XIII secolo.\nBiografia.\nBench\u00e9 descritto come inglese, il suo luogo di nascita \u00e8 sconosciuto, in quanto Sacrobosco sarebbe una non meglio specificata citt\u00e0 o regione. La teoria secondo cui nacque ad Halifax viene oggi screditata poich\u00e9 Halifax significa \"sacra chioma\", e non \"sacro bosco\". La sua formazione avvenne all'Universit\u00e0 di Oxford.\nSecondo un resoconto del XVII secolo, giunse all'Universit\u00e0 di Parigi il 5 giugno del 1221. Non \u00e8 chiaro se all'epoca fosse studente d'arte o gi\u00e0 laureato in arte in un'altra universit\u00e0, e quindi fosse qualificato per l'insegnamento. Di certo c'\u00e8 che insegn\u00f2 matematica nell'ateneo parigino.\nL'anno della sua morte \u00e8 incerto, dato che le fonti indicano diversi anni: 1234, 1236, 1244 e 1256.\nUn cratere lunare porta il nome di Sacrobosco.\nOpere.\nAttorno al 1230, venne pubblicato il suo lavoro pi\u00f9 noto, il \"Tractatus de Sphaera\". In questo libro, Sacrobosco trattava della Terra e del suo posto nell'universo. Il libro divenne una lettura obbligatoria per gli studenti di tutte le universit\u00e0 occidentali nei quattro secoli successivi e contribu\u00ec alla prima diffusione europea del sistema tolemaico. Citando direttamente Claudio Tolomeo e al-Fargh\u0101n\u012b, Sacrobosco affid\u00f2 al trattato l'esposizione dei moti planetari secondo la teoria degli epicicli e dei deferenti. Per la sua chiarezza e semplicit\u00e0 l'opera rimase in auge fino a met\u00e0 Seicento, come dimostrano le sue molte edizioni a stampa, le traduzioni e i commenti.\nLa sua descrizione della Terra come una sfera, e la sua popolarit\u00e0, permettono, fin dagli studi compiuti nel XIX secolo, di confutare l'opinione secondo la quale gli studiosi medioevali avrebbero ritenuto che la Terra fosse piatta. Del resto, la rotondit\u00e0 della terra \u00e8 ben sostenuta da altri autori del Medioevo, quali: Ruggero Bacone, Tommaso d'Aquino, Brunetto Latini, Dante Alighieri, Giovanni Buridano ed altri.\nSacrobosco fu un forte sostenitore dei metodi arabi nella matematica: il suo trattato \"Algorismus\", che si ritiene la sua prima opera, fu uno dei primi testi sui numeri arabi adottato come manuale nelle universit\u00e0 europee. In questo testo, noto anche come \"Algorismus de integris\" o \"Algorismus vulgaris\", Sacrobosco tratta le quattro operazioni, il concetto di media aritmetica, e l'estrazione di radici quadrate e cubiche.\nNell'opera \"Computus\" (1235) tratt\u00f2 in maniera sistematica i calendari e la misura del tempo. Defin\u00ec il giorno, la sua suddivisione in ore, e probabilmente fu il primo autore occidentale ad introdurre le frazioni sessagesimali (minuti e secondi). Defin\u00ec l'anno solare e l'anno lunare.\nUn'altra ragione della notoriet\u00e0 di Sacrobosco \u00e8 la sua critica del Calendario Giuliano. Nel \"Computus\" sostenne infatti che tale calendario era avanti di 10 giorni e che era necessaria una qualche correzione. Il suo piano per sistemarlo era quello di saltare un giorno ogni 288 anni. Sempre in questo libro invent\u00f2 la falsa nozione secondo cui Augusto tolse un giorno a febbraio per aggiungerlo ad agosto."}
{"id": "76846", "revid": "9", "url": "https://it.wikipedia.org/wiki?curid=76846", "title": "Johannes de Sacrobosco", "text": ""}
{"id": "76848", "revid": "599013", "url": "https://it.wikipedia.org/wiki?curid=76848", "title": "Isp", "text": ""}
{"id": "76849", "revid": "599013", "url": "https://it.wikipedia.org/wiki?curid=76849", "title": "Internet service provider", "text": "Un fornitore di servizi Internet (in lingua inglese \"Internet service provider\"), in sigla ISP, nelle telecomunicazioni, indica un'organizzazione o un'infrastruttura che offre agli utenti (residenziali o imprese), dietro la stipulazione di un contratto di fornitura, servizi inerenti a Internet, i principali dei quali sono l'accesso al World Wide Web e la posta elettronica.\nStoria.\nCon l'esplosione della bolla Internet all'inizio del 2000 il mercato dell'accesso a Internet \u00e8 passato dai piccoli ISP che operavano con banchi di modem ai grossi operatori di telecomunicazioni. Parecchi ISP sono stati ristrutturati o acquisiti da altri pi\u00f9 grandi. Oggi la maggior parte degli operatori di telecomunicazioni sono anche ISP e forniscono, oltre all'accesso a Internet, servizi quali la registrazione e manutenzione del dominio e l'hosting di pagine web. Importante parte ne hanno preso e ne prendono le reti civiche cittadine a partire dal 1995 in poi.\nDescrizione.\nTipicamente gli ISP acquistano apparati di rete (commutatori, ecc.) dai rispettivi produttori e costruiscono la propria rete di trasporto in fibra ottica ricorrendo a capitali propri e a finanziamenti bancari seguendo un'accurata pianificazione economica e appoggiandosi spesso il pi\u00f9 possibile a infrastrutture di rete gi\u00e0 esistenti per minimizzare i costi. Per la rete di accesso spesso vigono invece le direttive di Unbundling Local Loop ovvero la liberalizzazione dell'ultimo miglio della rete appartenente all'operatore dominante se gli ISP non hanno provveduto ad autonoma realizzazione. Spesso inoltre la gestione della rete a livello tecnico (manutenzione e guasti) \u00e8 esternalizzata ad altre aziende competenti.\nIl rapporto con la clientela/utenza.\nNella fruizione dei servizi Internet finali all'utente per gli ISP si individuano essenzialmente due fasce di mercato ovvero due diverse tipologie di utenti/clienti con varie esigenze, ma con medesimo servizio offerto, tipicamente in VDSL, ADSL2+, fibra ottica fino all\u2019utente: \nLe offerte, ovvero tipologie di servizi e costi imponibili, dei vari ISP si differenziano a seconda di queste due categorie di utenti.\nIn particolare in quest'ultimo ambito il profilo tariffario inizialmente poteva essere \"a volume\" (cio\u00e8 basato sulla quantit\u00e0 in byte di traffico dati trasferito), mentre oggi tipicamente si stipulano solo contratti con tariffazione base, ovvero con quota fissa mensile. I primi sistemi basati su modem analogici a 56 kbit/s V.90 in banda fonica utilizzavano invece una tariffazione a tempo; sulla stessa linea (a volume o a tempo) si basano i profili tariffari delle connessioni internet tramite relativa chiavetta Internet USB o connessione tramite telefono cellulare.\nLa garanzia di servizio.\nCon delibera dell'AGCOM a tutela dei diritti dei consumatori diviene parte essenziale del contratto di fornitura del servizio, almeno per postazioni fisse, i cosiddetti Service Level Agreement (SLA) che definiscono gli obblighi di servizio da parte del fornitore verso il cliente pena il pagamento di penali. Tipicamente ci\u00f2 avviene garantendo il rispetto di alcuni parametri di qualit\u00e0 di servizio quali la banda minima unita alla priorit\u00e0 per certi tipi di traffico quale quello per i servizi di IPTV. A garanzia di ci\u00f2 la stessa AGCOM ha messo in atto un servizio ufficiale di misura della banda fornita dal provider al cliente attraverso il progetto \"Misura Internet\" e il relativo software \"Ne.Me.Sys\".\nLa gestione dei contratti.\nI contratti sottoscritti con i vari operatori hanno vincoli differenti a seconda dell'offerta, ma anche delle penali o costi per attivazione e disattivazione.\nIn Italia dal 2007 con la cosiddetta legge Bersani non esistono penali per il recesso anticipato dal contratto, consentendo solo i costi delle disattivazioni, che devono essere proporzionali alle spese affrontate dall'operatore per la migrazione o distacco dalla rete, tranne nel caso delle offerte, in quel caso rescindere prima del termine di contratto prevede la possibilit\u00e0 da parte del fornitore di servizi internet di far pagare una penale, tale penali vengono applicate anche senza la migrazione a nuovo operatore\nI servizi offerti.\nAccesso a Internet.\nPer quanto riguarda l'accesso a Internet gli ISP formano i nodi nella rete informatica che costituisce Internet. \nNon tutti gli ISP sono uguali. Ci sono \"ISP di primo livello\" che hanno una rete di interconnessione velocissima, sono internazionali e sono direttamente connessi ad altri ISP di primo livello. Tali ISP hanno connessi a loro un certo numero di ISP di secondo livello (di cui sono \"fornitori\") che vengono detti, in questo caso, \"utenti\". Gli ISP di primo livello formano, quindi, la \"dorsale\" principale di Internet (ne fanno parte UUNet, AT&amp;T, Sprint Nextel, ecc.).\nAll'interno di una rete ISP i punti di connessione tra ISP diversi si chiamano POP (\"Point of presence\") e fisicamente si compongono di router a cui si connettono i router di altri ISP. La connessione pu\u00f2 avvenire in modalit\u00e0:\nLa connessione di un utente di un ISP (residenziale o commerciale) pu\u00f2 essere effettuata con due tipologie: \nLe connessioni Dialup richiedono l'uso di una linea telefonica analogica o ISDN. Le connessioni Broadband possono essere Wireless, Cable o DSL. Le connessioni Broadband possono essere pi\u00f9 veloci ma anche pi\u00f9 costose. \u00c8 ormai possibile stabilire una connessione analogica o ISDN senza indicare username o password oppure inserendo dei parametri standard tipici del provider, come una user e password \"Tele2Internet\" oppure \"TelecomItalia\". I maggiori fornitori di servizi Internet offrono la possibilit\u00e0 di accesso sia mediante rete fissa cablata sia mediante rete mobile per servizi in mobilit\u00e0. Altri operatori sono invece operatori virtuali.\nAltri servizi Internet.\nUno dei servizi principali \u00e8 la registrazione di nomi a dominio DNS. In Italia, gli ISP che forniscono questo tipo di servizio si chiamano anche \"Registrar\". Questa terminologia \u00e8 stata introdotta dal NIC, il centro che gestisce il ccTLD .it. Recentemente il NIC ha pubblicato l'elenco di alcuni MNT (quelli che hanno acconsentito alla pubblicazione).\nIl REG definisce il \"name server\" per un nome a dominio. Il DNS a sua volta fornisce i dettagli per gli altri server associati a quel dominio, tipicamente l'indirizzo IP del server web, il nome del server di posta e possibilmente un record SPF. L'ISP che fornisce la registrazione del nome si trova cos\u00ec in una posizione privilegiata per suggerire quali ISP forniscano gli altri servizi. Molto spesso \u00e8 lo stesso REG che registra un nome a occuparsi di impostare i servizi correlati. Gli ISP che non prevedono traffico dal cliente verso il server (\"upstream\") e hanno solo clienti e/o nodi anonimi, sono denominati Tier 1 network, per indicare lo stato di vertice nella categoria Internet. Esistono diverse associazioni di ISP. Ne elenchiamo alcune tra i collegamenti esterni."}
{"id": "76850", "revid": "93556", "url": "https://it.wikipedia.org/wiki?curid=76850", "title": "Memoria di massa", "text": "Una memoria di massa (o memoria secondaria), in informatica, \u00e8 un tipo di memoria che raccoglie tipicamente grandi quantit\u00e0 di dati rispetto alla memoria primaria e in maniera non volatile cio\u00e8 permanente allo spegnimento della macchina, almeno fino alla volont\u00e0 dell'utente.\nStoria.\nLe prime memorie di massa furono delle unit\u00e0 a nastro magnetico sul quale immagazzinavano dati: ebbero una certa diffusione a partire dalla seconda met\u00e0 del XX secolo, come le bobine a nastro utilizzate nei primi \"mainframe\" fino alle audiocassette diffuse a partire dagli anni 1970 nei primi modelli di home computer; essi utilizzavano un piccolo controller per convertire i segnali analogici in dati digitali. L'interfaccia utilizzata erano dei cavi audio standard, i pi\u00f9 diffusi erano quali muniti di un connettore Jack da 3,5 mm e di connettore RCA. Questo tipo di sistema \u00e8 stato utilizzato sull'Apple II e sul TRS-80 Color Computer, cos\u00ec come su molti sistemi bus di tipo S-100. \nA partire dagli anni 1980 il progresso tecnologico ha portato all'utilizzo di numerosi altri dispositivi, come il CD, il DVD fino ad arrivare alle chiavi USB negli anni 2000 in grado di immagazzinare diversi Gigabyte di dati.\nDescrizione.\nNell'architettura di von Neumann, quando ci si riferisce alla memoria, s'intende la memoria principale, che \u00e8 quella sulla quale il calcolatore carica i processi (programmi in esecuzione) ed i dati ad essi relativi (si parla appunto di \"memoria di lavoro\"), mentre si considera la memoria secondaria alla stregua di un dispositivo d'ingresso (\"input\") e/o di uscita (\"output\") dei dati (periferica di I/O).\nLa caratteristica principale della memoria di massa \u00e8 la \"non volatilit\u00e0\", ovvero la possibilit\u00e0 di memorizzare permanentemente i dati (per questo si parla anche di \"memoria di archiviazione\"). Inoltre, la memoria di massa ha un costo inferiore rispetto alla memoria principale, per questo verrebbe da chiedersi perch\u00e9 nei moderni computer non si utilizzi solo memoria secondaria (tramite il meccanismo della memoria virtuale). La ragione risiede nella velocit\u00e0 di accesso ai dati: i tempi medi di accesso alla memoria principale sono dell'ordine delle centinaia di nanosecondi (ns, 10-9), contro i millisecondi (ms, 10-3) delle memorie di archiviazione, che, quindi, necessitano di tempi di accesso maggiori di ben 6 ordini di grandezza.\nLa tecnologia, infatti, \u00e8 riuscita nel corso degli anni a rendere le memorie ROM e RAM sempre pi\u00f9 veloci, ma nulla ha potuto contro i limiti \"fisici\" dei dischi, che hanno bisogno di aspettare che la testina si posizioni sulla traccia giusta (\"tempo di ricerca\" o \"seek-time\") e sul blocco giusto (\"latenza di rotazione\" o \"latency-time\").\nQuindi la memoria di massa \u00e8 un dispositivo che consente la registrazione, la conservazione e la rilettura dei dati. Pu\u00f2 essere di tipo fisso o rimovibile, installato all'interno del computer o esterno e collegato ad esso tramite cavo opportuno o tramite la rete locale, di sola lettura o di lettura/scrittura.ll\nOperazioni.\nI dati sono riuniti in entit\u00e0 omogenee dette file. Le memorie di massa sono gestite da un componente fondamentale dei sistemi operativi, il file system: ogni sistema operativo ne utilizza uno diverso ed i pi\u00f9 famosi sono FAT32 ed NTFS di casa Microsoft, ext2-ext3 dei sistemi Linux e HFS+ di MacOS. Fondamentalmente l'organizzazione delle memorie di massa \u00e8 gestita tramite strutture dati collegate che possono essere liste o, molto pi\u00f9 frequentemente, B-Alberi, oppure tabelle di indirizzamento (dette TOC, dall'inglese \"Table Of Contents\").\nRicerca e accesso ai dati.\nNel caso di file system a TOC la ricerca \u00e8 piuttosto semplice e rapida (si pensi ad un magazzino con un registro che indichi lo scaffale che contiene la merce desiderata), mentre nel caso di struttura collegata la ricerca pu\u00f2 risultare onerosa (utilizzando una lista collegata, nel caso peggiore si deve scorrere l'intera lista, ma, nel caso di Albero B+, alla peggio si ha un tempo di ricerca logaritmico).\nMemorizzazione dei dati.\nLa memorizzazione dei dati, nel caso di memorie non riscrivibili (per esempio CD-R) avviene progressivamente, riempiendo lo spazio in ordine progressivo di indirizzo (nell'esempio del CD-R, se abbiamo 700 MB di spazio, ma ne utilizziamo 658, le tracce vuote saranno quelle pi\u00f9 esterne, come \u00e8 facilmente visibile, guardando la superficie del CD). Per quanto riguarda le memorie riscrivibili (per esempio i dischi rigidi) il \"data storage\" viene eseguito fondamentalmente secondo tre possibili criteri: \nStatisticamente si pu\u00f2 osservare che i primi due metodi sono pi\u00f9 efficienti del terzo\nCancellazione dei dati.\nLa cancellazione dei dati (nei supporti che lo consentono, ovvero quelli riscrivibili) viene spesso intesa dai sistemi operativi come la semplice rimozione del record relativo al file in questione dalla TOC o dall'albero B+, il che rende possibile tramite apposite utility il ripristino di dati cancellati, in quanto, questi risiedono di fatto in memoria, finch\u00e9 la necessit\u00e0 di spazio sul quale memorizzare nuovi dati spinger\u00e0 il sistema operativo a scrivere nella locazione che l'utente, cancellando il vecchio file, ha di fatto indicato come vuota.\nRecentemente Apple, nel suo macOS ha incluso un tool di cancellazione sicura (utility simili si trovano facilmente in rete per tutti i sistemi operativi) che riscrive pi\u00f9 volte dati casuali sul file da cancellare.\nFrammentazione interna ed esterna.\nDa notare che tutti i file system commerciali utilizzano la tecnica del \"file paging\": un supporto di memoria di massa viene suddiviso in \"pagine\" o \"cluster\" (la cui misura in genere varia da 512 byte a 4 KiB), per ottimizzare le operazioni di lettura e scrittura. Questo per\u00f2 pu\u00f2 causare uno spreco di memoria, soprattutto quando le pagine sono di grandi dimensioni (si pensi ad un file di 5 KiB ed un file system con cluster di 4 KB: ne sono necessari 2 per un totale di 8 KiB ed uno spreco di ben 3KiB: in questo caso si parla di \"frammentazione interna\".\nInvece, per \"frammentazione esterna\" s'intende il fenomeno per il quale tra due file si viene a creare uno spazio vuoto troppo piccolo per memorizzarvi un altro file: questo fenomeno \u00e8 tipico dei file system con \"cluster\" troppo piccoli."}
{"id": "76851", "revid": "524126", "url": "https://it.wikipedia.org/wiki?curid=76851", "title": "Memoria Cache", "text": ""}
{"id": "76855", "revid": "5148", "url": "https://it.wikipedia.org/wiki?curid=76855", "title": "Bicycle motocross", "text": ""}
{"id": "76856", "revid": "5148", "url": "https://it.wikipedia.org/wiki?curid=76856", "title": "Touch Rugby", "text": ""}
{"id": "76857", "revid": "767487", "url": "https://it.wikipedia.org/wiki?curid=76857", "title": "Richard Kelly", "text": "Biografia.\nNato il 28 marzo 1975 a Newport News, Virginia, Kelly cresce a Midlothian, sempre nello stato della Virginia, diplomandosi nel 1993. Successivamente vince una borsa di studio per il corso di Cinema e Television all'Universit\u00e0 della California del Sud, dove realizza due cortometraggi, \"The Goodbye Place\" e \"Visceral Matter\", e diventa membro della compagnia Phi Delta Theta. Si laurea nel 1997.\nCarriera registica.\n\u00c8 divenuto celebre grazie al film di fantascienza \"Donnie Darko\" (2001, ma uscito in Italia solo nel 2004), diventato un \"film cult\" in tutto il mondo, per il quale ricevette un compenso di soli 9.000 dollari, mentre il film fu realizzato con appena 4 milioni e mezzo di dollari. Per questo film fu nominato a 24 premi minori, vincendone 11, inclusa una nomination ai Saturn Award. In seguito, la rivista statunitense \"Empire\" avrebbe collocato il film al secondo posto della classifica dei migliori 50 film indipendenti di tutti i tempi, dopo \"Le iene\" di Quentin Tarantino. Nel 2004, negli USA \u00e8 uscita la versione \"director's cut\" del film, pi\u00f9 lunga di 20 minuti, grazie all'insistenza dei fan, nonostante al suo debutto non avesse avuto un grande incasso. La versione lunga \u00e8 stata anche presentata alla 61\u00aa Mostra internazionale d'arte cinematografica di Venezia (2004) nella sezione \"Venezia Mezzanotte\".\nHa anche scritto numerose sceneggiature che non sono mai state prodotte, tra cui gli adattamenti di \"Cat's Cradle\" di Kurt Vonnegut e \"Holes\" di Louis Sachar.\nIl suo quarto lavoro, suo secondo lungometraggio, \u00e8 stato \"Southland Tales - Cos\u00ec finisce il mondo\", di cui venne proiettata una versione abbozzata al Festival di Cannes 2006. Il film usc\u00ec negli Stati Uniti il 16 novembre 2007 e annovera tra i suoi interpreti Dwayne Johnson, Sarah Michelle Gellar, Seann William Scott, Kevin Smith e Miranda Richardson.\nNel 2007 la compagnia di produzione di Kelly, la Darko Entertainment, annunci\u00f2 che era in corso la produzione dell'adattamento del bestseller \"I Hope They Serve Beer in Hell\" di Bob Gosse. L'autore del libro, Tucker Max, scrisse sul suo blog a proposito del coinvolgimento di Richard Kelly nella lavorazione.\nNel 2009 \u00e8 uscito il suo terzo lungometraggio, \"The Box\", un thriller psicologico e fantascientifico con Cameron Diaz, James Marsden e Frank Langella, basato sul racconto \"Button, Button\" di Richard Matheson, gi\u00e0 precedentemente riadattato per un episodio della serie Ai confini della realt\u00e0. Il film ottenne un budget di oltre 30 milioni di dollari dalla Media Rights Capital. Kelly ne parl\u00f2 in questo modo: \"Il mio intento \u00e8 realizzare un film ad alta tensione e con ampi margini commerciali, pur mantenendo la mia sensibilit\u00e0 artistica\". La colonna sonora originale \u00e8 stata realizzata da Win Butler e Regine Chassagne, della band canadese Arcade Fire, e da Owen Pallett. Il film usc\u00ec dapprima in Australia, debuttando il 29 ottobre 2009, quindi negli Stati Uniti il 6 novembre 2009, distribuito in 2.635 sale e incassando circa sette milioni e mezzo di dollari nel primo week-end. Il film incass\u00f2 al lordo 15.051.977 $ negli Stati Uniti, e 32.924.206 $ a livello mondiale. In Italia \u00e8 stato distribuito il 21 luglio 2010 da Lucky Red, ricavando 274.000 \u20ac nel primo weekend e totalizzando poco meno di un milione e mezzo di euro nel complesso."}
{"id": "76861", "revid": "2128848", "url": "https://it.wikipedia.org/wiki?curid=76861", "title": "Amfetamina", "text": "L'amfetamina (\"alfa-metilfeniletilammina\") o anfetamina o anfetammina \u00e8 un farmaco con propriet\u00e0 anoressizzanti e psicostimolanti.\nVeniva e viene tuttora utilizzato in alcuni Stati (come per esempio negli USA e in alcuni Stati europei) per il trattamento del disturbo da deficit di attenzione/iperattivit\u00e0 (ADHD) nei bambini e negli adulti come antidepressivo, psicostimolante e anoressizzante.\nHa inoltre uso ricreativo per via delle sue propriet\u00e0 euforizzanti e stimolanti e rappresenta perci\u00f2 una sostanza psicotropa in grado di indurre dipendenza. Per tale motivo \u00e8 quasi ovunque una sostanza controllata e in Italia \u00e8 inserita nella tabella 1 delle legge sulle sostanze stupefacenti e psicotrope.\nFino agli anni \u201870 l\u2019amfetamina e alcuni suoi analoghi sintetici erano venduti liberamente nelle farmacie come tonici.\n\u00c8 un analogo sintetico del neurotrasmettitore endogeno feniletilammina.\nDescrizione.\nDal punto di vista farmacologico esso \u00e8 un agonista indiretto dei sistemi neurotrasmettitoriali monoamine (dopamina e noradrenalina in misura minore) soprattutto a livello centrale, poich\u00e9 agisce sia come un substrato del trasportatore della dopamina (DAT) con la quale compete per il trasporto dallo spazio sinaptico al citoplasma, aumentandone quindi la concentrazione nel vallo intersinaptico, sia come inibitore del trasportatore vescicolare delle monoammine (VMAT), che impedendo il riempimento delle vescicole sinaptiche mediante l'inversione della direzione di trasporto dei suddetti trasportatori, induce il rilascio di neurotrasmettitori, in particolare dopamina e noradrenalina.\nQuesto causa un aumento della concentrazione citoplasmatica. Ha una discreta capacit\u00e0 inibitoria nei confronti delle monoammino ossidasi (MAO).\nStrutturalmente \u00e8 simile al metilfenidato, un farmaco stimolante venduto anche in Italia. L'amfetamina e i relativi derivati fanno parte di una pi\u00f9 vasta classe di composti denominati fenetilammine.\n\u00c8 basica e poco solubile in acqua; si scioglie meglio in etanolo ed etere etilico. I sali sono invece facilmente solubili. \nViene infatti generalmente prodotta e commercializzata sotto forma del suo sale solfato racemo. Come tale si presenta come una polvere cristallina bianca, ha formula bruta C18H26N2\u00b7H2SO4 e numero CAS 60-13-9.\nL'amfetamina \u00e8 uno stimolante sintetico usato per:\n\u00c8 inoltre usata come stupefacente e per l'aumento di prestazioni fisiche (doping). Questi usi sono illegali nella maggior parte dei paesi.\nStoria.\nL'amfetamina fu sintetizzata nel 1887 dal chimico rumeno Laz\u0103r Edeleanu. L'uso medico sperimentale delle amfetamine \u00e8 cominciato negli anni 1930. \u00c8 stato introdotto nella maggior parte del mondo sotto forma di \"Benzedrina\" verso la fine degli anni trenta.\nSimpamina era il nome commerciale di un prodotto farmaceutico adrenergico derivato dall'amfetamina, prodotto dalla ditta Recordati e venduto in farmacia senza ricetta sino al 1972, ora non pi\u00f9 disponibile.\nAbuso.\nNel suo uso illegale la forma pi\u00f9 diffusa oggi \u00e8 lo \"speed\" (dall'inglese \"velocit\u00e0\"). Lo speed pu\u00f2 essere formato da anfetamine, sostanze metanfetaminiche, anfetamino-simili come l'efedrina. Il suo colore varia dal bianco, al giallo, al rosa, al marrone chiaro e dipende soprattutto dalle impurit\u00e0 contenute nei solventi usati nel processo chimico di realizzazione della sostanza.\nDopo decenni di abuso, la FDA (Food and Drug Administration statunitense) ha vietato l'uso come stupefacente e l'ha limitata all'uso con prescrizione medica nel 1959. L'Italia \u00e8 stata uno degli ultimi paesi europei a recepire la normativa. Oggi \u00e8 invece fra le nazioni pi\u00f9 restrittive e dopo il ritiro del \"Plegine\" nessun amfetaminico \u00e8 in commercio.\nNella classifica di pericolosit\u00e0 delle varie droghe stilata dalla rivista medica \"Lancet\", le amfetamine occupano l'ottavo posto.\nPossibili effetti negativi sono disturbi cardiaci (tachicardia, battito cardiaco irregolare), perdita di appetito, ipertensione, allucinazioni, insonnia e psicosi paranoide perduranti per giorni.\nIntossicazione lieve\nIntossicazione media\nIntossicazione grave"}
{"id": "76862", "revid": "1988223", "url": "https://it.wikipedia.org/wiki?curid=76862", "title": "Tommaso da Modena", "text": "Biografia.\nScarse sono le notizie sulla sua attivit\u00e0 giovanile, cui appartengono alcuni affreschi nel Duomo di Modena e due notevoli tavolette a Modena presso la Galleria Estense e a Bologna presso la Pinacoteca. A Bologna, Tommaso recep\u00ec il naturalismo della scuola locale, ma non fu influenzato dalle esperienze pi\u00f9 originali come l'espressionismo di Vitale da Bologna.\nLa sua arte mescola realismo giottesco, eleganza gotica e, aspetto caratteristico del miniatore, gusto per il dettaglio inconsueto e il particolare minuto.\nMolto importante \u00e8 la successiva attivit\u00e0 a Treviso realizzatasi in varie riprese; a una prima fase (1352) risalgono i 40 ritratti di domenicani nella Sala capitolare del Convento di San Nicol\u00f2; successivi sono gli affreschi sui pilastri dell'attigua chiesa, come \"San Gerolamo\", \"Sant'Agnese\" e \"San Romualdo\".\nSoprattutto nella serie dei \"Ritratti di Domenicani\" dimostr\u00f2 una pittura realisticamente concreta, che non trova riscontro in artisti coevi. A differenza, infatti, dei complessi motivi allegorici usati per esempio per una commissione simile da Andrea Bonaiuti nel Cappellone degli Spagnoli a Santa Maria Novella a Firenze, Tomaso ritrasse quaranta membri illustri dell'ordine, ciascuno seduto al suo scranno, in pose reali e cos\u00ec espressivamente caratterizzate da far pensare che si sia servito di modelli, magari gli stessi frati del convento. Negli affreschi sono dispiegati uomini giovani e meno giovani, ognuno occupato in un'azione diversa con gesti eloquenti e peculiari. Il realismo arriva a tal punto da raffigurare qualcuno malsano, qualcuno con la barba incolta, tanto da avere un campionario di personaggi dove, per la prima volta, viene tentato uno studio psicologico.\nNel 1355 Tomaso dipinse delle tavolette per la moglie dell'imperatore Carlo IV, a testimoniare l'altissima fama della quale godeva, opere che tutt'oggi si trovano al Castello di Karl\u0161tein.\nLa migliore vena narrativa venne espressa anche nel \"Ciclo di Sant'Orsola\" nella chiesa di Santa Margherita degli Eremitani, del 1360-66, oggi conservato nella chiesa di Santa Caterina, sede dei Musei civici di Treviso. La forma \u00e8 vivace e immediata, la mimica varia ed efficace, la variet\u00e0 dei personaggi e dei costumi \u00e8 amplissima.\nAltre opere sono conservate a Baltimora, Treviso, Verona e Modena. A Modena sono conservati due affreschi raffiguranti lo stesso soggetto, la \"Madonna col Bambino\", in due chiese diverse: nella chiesa di Sant'Agostino e nella chiesa di San Biagio.\nCome miniatore, gli sono state anche attribuite alcune pagine del cosiddetto Offiziolo dei Mesi, un \"Officium Beatae Mariae Virginis\" conservato nella Biblioteca Comunale di Forl\u00ec.\nLa sua lezione fu uno degli stimoli pi\u00f9 incisivi nella formazione di Altichiero.\nA Treviso \u00e8 possibile percorrere l'itinerario \"Con gli Occhiali di Tomaso\" sulle orme dell'artista modenese in sei tappe: Sala del Capitolo dei Domenicani, Chiesa di San Nicol\u00f2, Museo Diocesano, Chiesa di Santa Lucia, Chiesa di San Francesco e la Chiesa di Santa Caterina. In queste tappe \u00e8 possibile ammirare gli affreschi dell'artista, in particolare nella Sala del Capitolo dei Domenicani, della fine del XIII secolo, appare nell'affresco di Tomaso del 1352, la prima rappresentazione degli occhiali nella storia dell'arte."}
{"id": "76863", "revid": "4566", "url": "https://it.wikipedia.org/wiki?curid=76863", "title": "Tommaso Barisini", "text": ""}
{"id": "76865", "revid": "1305772", "url": "https://it.wikipedia.org/wiki?curid=76865", "title": "Memphis (disambigua)", "text": ""}
{"id": "76866", "revid": "1136319", "url": "https://it.wikipedia.org/wiki?curid=76866", "title": "Three-peat", "text": "Si parla di three-peat, negli sport americani, quando si ottiene per tre volte consecutive il massimo risultato. L'espressione nasce dall'unione delle due parole inglesi \"three\" (tre) e \"repeat\" (ripetizione).\nL'espressione \u00e8 usata soprattutto nella pallacanestro, dove finora quattro squadre sono riuscite a vincere per almeno tre volte consecutive il titolo NBA:\nNel baseball, soltanto due squadre hanno vinto per almeno tre volte consecutive le World Series della MLB:\nNel football americano finora nessuna squadra \u00e8 mai riuscita a vincere per tre volte consecutive il Superbowl.\nL'espressione \u00e8 usata anche negli sport individuali, in cui \u00e8 altrettanto difficile ottenere un Three-peat.\nCi \u00e8 riuscita il 21 marzo 2015 la fuoriclasse americana Mikaela Shiffrin la quale, vincendo lo Slalom delle Finali di Coppa del Mondo di Sci di M\u00e9ribel in Francia, si \u00e8 aggiudicata la terza consecutiva coppa di Slalom, a soli 20 anni appena compiuti il 13 marzo. Three-peat \u00e8 proprio il termine usato nel proprio sito dalla FIS - Federazione Internazionale Sci, per celebrare la campionessa."}
{"id": "76867", "revid": "124085498", "url": "https://it.wikipedia.org/wiki?curid=76867", "title": "Lira (valuta)", "text": ""}
{"id": "76877", "revid": "1305772", "url": "https://it.wikipedia.org/wiki?curid=76877", "title": "Ephedra", "text": "Ephedra \u00e8 un genere di piante arbustive appartenente alla divisione Gnetophyta; \u00e8 l'unico rappresentante della famiglia Ephedraceae e dell'ordine Ephedrales.\nMorfologia.\nLe specie di \u00c8fedra (da 40 a 60, secondo gli autori) sono piante cespugliose (o, in alcune specie, rampicanti) di altezza molto variabile, dai 30\u00a0cm ai 2\u00a0m.\nI rami sono simili alle fronde di equiseto, sottili e nodosi, di un colore verde opaco, e presentano dei solchi verticali. La radice \u00e8 molto sviluppata.\nLe foglie sono squamose di colore verde grigiastro, inserite nei nodi a gruppi di tre o quattro.\nEssendo una Gimnosperma non ha i fiori come li intendiamo abitualmente, ma degli strobili, che possono essere maschili o femminili. Solitamente gli strobili si trovano sulla stessa pianta, possono essere sia separati che uniti in infiorescenze ermafrodite. I fiori maschili e femminili, simili tra loro, sono formati da un asse nel quale si inseriscono le brattee opposte. Il frutto \u00e8 un falso frutto, formato dalle brattee, che pu\u00f2 per\u00f2 diventare carnoso e colorato di rosso.\nDistribuzione e habitat.\nSono presenti nelle aree asciutte delle regioni temperate e tropicali in Nord America, Sud America (dall'Ecuador alla Patagonia), Europa, Asia Nord Africa (comprese le Canarie).\nTassonomia.\nComprende da 40 a 60 specie, fra cui le seguenti:\nUsi.\nLe piante del genere \u00c8fedra contengono gli alcaloidi efedrina (50-90%) e pseudoefedrina. \u00c8 un composto stupefacente poich\u00e9 l'efedrina pu\u00f2 essere trasformata in methcathinone e metanfetamina.\nSono state usate tradizionalmente dai popoli indigeni per scopi medicinali come antiasmatici, diuretici e sudoriferi. La droga \u00e8 costituita dai rami frantumati, \u00e8 inodore e amara.\nL'efedrina ha inoltre potere vasocostrittore e broncodilatatore, per questo viene usata nella cura delle affezioni del tratto respiratorio.\nIl consumo di efedra negli integratori dietetici \u00e8 stato molto diffuso negli Stati Uniti, dove fra il 1996 e il 1997 sono stati riportati diversi casi di decessi improvvisi e infarti del miocardio ricollegabili all'utilizzo della pianta. Nel 2000 uno studio riportato dal \"New England Journal of Medicine \"scaten\u00f2 un vero e proprio caso nazionale: nello studio si analizzavano le segnalazioni di reazioni avverse alla pianta effettuate tra il 1997 e il 1999, col risultato che pi\u00f9 della met\u00e0 dei casi erano riconducibili al suo utilizzo. Le principali reazioni avverse segnalate erano sia di tipo cardiovascolare, con ipertensione e tachicardia; che di tipo nervoso, con ictus e convulsioni. Nel 2001 la \"American Association of Poison Control \"si conferm\u00f2 lo studio riportando che il 64% delle RAF da fitoterapici negli Stati Uniti erano riconducibili all'efedra (1178 casi). Nonostante la battaglia legale intentata dai produttori gli integratori alimentari a base di efedrina, la sostanza venne ritirata definitivamente dal commercio negli Stati Uniti nel 2004.\nSecondo alcuni autori l'\u00c8fedra potrebbe essere la pianta del soma della religione indo-iraniana."}
{"id": "76883", "revid": "4", "url": "https://it.wikipedia.org/wiki?curid=76883", "title": "Linguaggio di formattazione", "text": ""}
{"id": "76888", "revid": "120003733", "url": "https://it.wikipedia.org/wiki?curid=76888", "title": "Tre pilastri dell'Unione europea", "text": "I tre pilastri dell'Unione Europea, istituiti con il Trattato di Maastricht del 1992, sono stati un modo di dividere le politiche dell'Unione europea in tre aree fondamentali, successivamente aboliti con l'entrata in vigore del Trattato di Lisbona nel 2009 (data dell\u2019effettiva efficacia del trattato).\nStoria.\nLe strutture organizzative delle tre Comunit\u00e0 Europee erano gi\u00e0 state unificate nel 1967 con il Trattato di fusione. Pi\u00f9 tardi, attraverso il Trattato di Maastricht, la parola \"Economica\" fu rimossa dalla sigla CEE, diventando cos\u00ec semplicemente CE. \nLa struttura dei pilastri ha le sue origini storiche nella stesura del Trattato di Maastricht del 1992. \u00c8 stato realizzato con l'intenzione di creare l'Unione politica, ovvero di aggiungere potere alla Comunit\u00e0 nelle aree di politica estera, di sicurezza comune e politiche di difesa, di asilo e immigrazione, di co-operazione giuridica. \nCon il Trattato di Amsterdam ulteriori sezioni furono trasferite dal terzo pilastro al primo. Nel 2002 la CECA (vissuta 50 anni) cess\u00f2 di esistere perch\u00e9 il trattato che la cre\u00f2, il Trattato di Parigi, ebbe la stessa conclusione.\nCon l'entrata in vigore del Trattato di Lisbona i pilastri sono stati definitivamente aboliti: l'Unione europea ha semplificato le sue strutture e ha acquisito personalit\u00e0 giuridica.\nDescrizione.\nI tre pilastri.\nNell'ambito di ciascun pilastro si \u00e8 fissato un differente punto di equilibrio fra i principi del metodo comunitario e quelli del metodo intergovernativo.\nIl sovranazionalismo era pi\u00f9 forte nel primo pilastro. Generalmente la sua funzione corrispondeva alla pi\u00f9 importante delle tre Comunit\u00e0 Europee (Comunit\u00e0 europea del carbone e dell'acciaio (CECA), Comunit\u00e0 Economica Europea (CEE) e Euratom): la CEE. \nNei pilastri della PESC e del GAI i poteri del Parlamento europeo, della Commissione e della Corte di Giustizia erano significativamente limitati rispetto a quelli del Consiglio."}
{"id": "76890", "revid": "671029", "url": "https://it.wikipedia.org/wiki?curid=76890", "title": "Organizzazione delle nazioni e dei popoli non rappresentati", "text": "L'Organizzazione delle Nazioni e dei Popoli Non Rappresentati, in acronimo inglese UNPO (in inglese \"Unrepresented Nations and Peoples Organization\"), \u00e8 un'organizzazione non governativa internazionale democratica. I suoi membri sono popoli indigeni, nazioni occupate, minoranze e Stati o territori indipendenti a cui manca una rappresentazione diplomatica internazionale. Nel 2005 ha organizzato la Coppa UNPO.\nPrincipi.\nL'UNPO si prefigge di proteggere i diritti umani e culturali dei propri membri, conservare i loro ambienti naturali, e di raggiungere soluzioni non violente ai conflitti che li vedono coinvolti. L'UNPO fornisce un forum per gli aspiranti membri e aiuta i suoi membri a partecipare a un livello internazionale.\nI membri dell'UNPO generalmente non sono rappresentati diplomaticamente (o solo con uno status minori, come ad esempio osservatori) nelle maggiori istituzioni internazionali, come le Nazioni Unite. Come risultato, la loro abilit\u00e0 di partecipare nella comunit\u00e0 internazionale e di veder presi in considerazione i propri interessi presso gli organismi preposti a difendere i diritti umani \u00e8 limitata.\nL'UNPO si dedica ai cinque princ\u00ecpi illustrati nella sua convenzione:\nL'UNPO non \u00e8 collegata alle Nazioni Unite.\nA tutti i membri \u00e8 richiesto di firmare e di attenersi alla convenzione dell'UNPO. Devono affermare di supportare il principio della nonviolenza nella lotta della loro gente per una soluzione pacifica e di applicare la metodologia democratica come principio guida.\nMembri.\nEx membri.\nI seguenti ex membri dell'UNPO sono entrati a far parte dell'ONU:"}
{"id": "76891", "revid": "77358", "url": "https://it.wikipedia.org/wiki?curid=76891", "title": "Videata", "text": ""}
{"id": "76893", "revid": "327773", "url": "https://it.wikipedia.org/wiki?curid=76893", "title": "Fiume Azzurro", "text": "Il Fiume Azzurro (chiamato cos\u00ec in francese, in italiano e in spagnolo), in cinese Chang Jiang (), noto in Paesi di lingua inglese come Yangtze (; ; \"Y\u00e1ngz\u01d0 Ji\u0101ng\" o \"Yangtsze Kiang\"), \u00e8 il fiume pi\u00f9 lungo dell'Eurasia e il terzo per lunghezza nel mondo dopo il Rio delle Amazzoni in America Meridionale e il Nilo in Africa (o il quarto secondo altre fonti, considerando anche il Mississippi come pi\u00f9 lungo).\nIl nome \"Yangzi\" era originariamente usato dalle popolazioni locali del delta per uno dei suoi rami principali; successivamente venne usato per indicare tutto il fiume, giacch\u00e9 fu questo il primo nome udito dai primi occidentali. Il fiume \u00e8 lungo circa 6.418\u00a0km e inizia il suo percorso nell'altopiano del Qinghai-Tibet nel Qinghai, dirigendosi ad est attraversando il sud-ovest e l'est della Cina per poi sfociare nel mar Cinese Orientale nei pressi di Shanghai. Fra i pi\u00f9 grandi fiumi per volume delle acque, il Fiume Azzurro prende le acque di un quinto della Cina e il bacino del fiume ospita un terzo della popolazione della Cina.\nAssieme al Fiume Giallo, il Fiume Azzurro \u00e8 il fiume pi\u00f9 importante nella storia, cultura ed economia della Cina, ed \u00e8 tradizionalmente considerato il confine tra la Cina settentrionale e la Cina meridionale. Le fertili aree del delta del fiume generano circa il 20% del prodotto interno lordo della Repubblica Popolare Cinese. Attraversa una vasta gamma di ecosistemi ed \u00e8 l'habitat di diverse specie di animali protetti. Per migliaia di anni l'uomo ha utilizzato il fiume per acqua, irrigazione, sanit\u00e0, trasporto, industria, confine e guerra.\nTuttavia negli ultimi anni il fiume ha subito gravissimi danni ambientali, a causa dello sfruttamento dell'agricoltura, scarichi dell'industria e delle citt\u00e0 adiacenti, e ha sofferto la perdita di numerosi laghi, affluenti e paludi adiacenti. Molti segmenti del fiume sono oggigiorno protetti, e la parte del fiume che attraversa lo Yunnan (Area protetta dei tre fiumi paralleli) fa parte del patrimonio culturale dell'UNESCO.\nStoria.\nIl bacino del fiume \u00e8 importante per quanto riguarda le origini culturali della Cina meridionale. \u00c8 stato scoperto che esistono attivit\u00e0 umane attorno all'area dell'attuale diga delle Tre gole da ben ventisette millenni, avviando il dibattito riguardo alle origini del popolo cinese. Nel periodo delle primavere e degli autunni, c'erano gli Stati di Ba e Shu lungo la riva ovest del fiume, in Sichuan, nell'attuale Chongqing e nell'ovest dell'Hubei; lo Stato di Chu sorgeva verso la met\u00e0 del corso, coprendo pi\u00f9 o meno l'area di Hubei, Hunan, Jiangxi, e Anhui meridionale. Gli stati Wu e Yue si trovavano a est del fiume, nelle attuali Jiangsu, Zhejiang e Shanghai. Anche se la regione del Fiume Giallo era pi\u00f9 ricca e prospera a quei tempi, il clima pi\u00f9 mite e l'ambiente pi\u00f9 pacifico resero l'area del Fiume Azzurro pi\u00f9 adatta all'agricoltura.\nSino dalla dinastia Han, la regione del Fiume Azzurro \u00e8 diventata sempre pi\u00f9 importante per l'economia della Cina. La costruzione di sistemi di irrigazione (il pi\u00f9 famoso \u00e8 il Dujiangyan, a nord ovest di Chengdu, fatto durante il periodo dei regni combattenti) rese l'agricoltura molto stabile e produttiva. Presto, durante la dinastia Qing, i prodotti della regione chiamata Jiangnan (che include la parte meridionale dello Jiangsu, quella settentrionale dello Zhejiang, quella a sud-est dell'Anhui) costituivano un terzo del totale nazionale.\nNella storia il Fiume Azzurro \u00e8 diventato parecchie volte il confine politico fra il Nord e il Sud della Cina per via della difficolt\u00e0 di attraversarlo. Molte battaglie sono avvenute vicino al fiume, la pi\u00f9 famosa delle quali \u00e8 la battaglia delle scogliere rosse, nel 208 d.C., durante il periodo dei tre regni.\nNanchino \u00e8 stata capitale diverse volte, anche se il pi\u00f9 delle volte la sua autorit\u00e0 ricopriva solo parti della Cina meridionale, come durante il Regno Wu nel periodo dei tre regni, la dinastia J\u00ecn, e pi\u00f9 piccoli stati nei periodi delle dinastie del Nord e del Sud e delle cinque dinastie e dieci regni. Solamente la dinastia Ming ha occupato grandi parti della Cina dalla capitale Nanchino, anche se in seguito ha spostato la capitale a Pechino. La capitale della Repubblica di Cina \u00e8 stata Nanchino dal 1911 al 1912, dal 1927 al 1937 e infine dal 1945 al 1949.\nGeografia.\nIl fiume trae origine da vari affluenti, fra cui le due pi\u00f9 importanti sono quelle del fiume Tuotuo ed il fiume Dan Qu. La sezione superiore del fiume Yangtze, lunga 2.300 chilometri, che va da Yushu nella provincia di Qinghai a Yibin nel Sichuan, prende il nome di Jinsha (o \"fiume delle sabbie dorate\"). Nel suo percorso verso il mare, il fiume passa da un'altitudine di circa 4900 metri a 305 metri nello Yibin, nel Sichuan, per poi passare a 192 metri a Chongqing. Da Chongqing a Yichang si passa a un'altitudine di 40m dopo aver attraversato un percorso di 320\u00a0km, percorso nel quale si trovano le spettacolari gole del Fiume Azzurro.\nAttraversando il bacino del Sichuan, il fiume raccoglie le acque di numerosi fiumi, incrementando in modo significativo la propria portata. Si spezza sul monte Wushan, sul confine tra Chongqing e Hubei, dove si formano le famose tre gole del Fiume Azzurro. Entrando nella provincia dello Hubei, il fiume riceve le acque dei laghi presenti nella regione, tra i quali il lago pi\u00f9 grande \u00e8 il lago Dongting, che fa da confine tra le province dello Hunan e Hubei. A Wuhan il Fiume Azzurro riceve il suo pi\u00f9 grande affluente, il fiume Han, il quale trasporta le acque distanti dello Shanxi. Il fiume riceve ulteriore carico dal lago Poyang e innumerevoli piccoli fiumi attraversando Anhui e Jiangsu, per terminare infine il proprio percorso nel mar Cinese Orientale attraversando Shanghai.\nCaratteristiche.\nIl fiume scorre dall'altopiano tibetano a ovest fino al mar Cinese Orientale a est, navigabile da grandi vascelli per migliaia di chilometri, anche dopo la costruzione della diga delle Tre gole.Tale diga fa parte di un massiccio progetto di controllo delle inondazioni, di irrigazione e di generazione di corrente. Tuttora \u00e8 considerata l'opera di irrigazione pi\u00f9 grande al mondo, con un grandissimo impatto sull'agricoltura della Cina. Coloro che sono favorevoli al progetto dichiarano che tale progetto, nonostante l'immenso impatto ambientale, salva i residenti delle zone vicine al fiume dalle inondazioni del fiume. Gli oppositori dall'altro canto dicono che le inondazioni del fiumi si suddividono in inondazioni che avvengono nella parte iniziale del fiume, nella foce e per tutto il suo percorso. La diga, sostengono gli oppositori, causa un incremento nelle inondazioni della parte iniziale, mentre lasciano per la maggior parte inalterate le inondazioni alla foce o sul percorso del fiume.\nPer via del suo vantaggio per il trasporto, sul fiume si affacciano numerose fabbriche e industrie, rendendo dunque il fiume soggetto a scarichi di rifiuti e altissimi livelli di inquinamento in numerosi segmenti, oltre che alla presenza di varie grandi metropoli sul percorso del fiume. Secondo la WWF, negli ultimi 50 anni vi \u00e8 stato un incremento del 73% dell'inquinamento del fiume. Ogni anno il fiume riceve in media 25 miliardi di tonnellate di rifiuti, provenienti da fogne e fabbriche, pari al 42% dello scarto di rifiuti della Cina.\nIl fiume \u00e8 uno dei percorsi navigabili pi\u00f9 affollati del mondo, dai cargo di carbone e di prodotti industriali a navi da trasporto civile. Nel 2005 il fiume raggiunse un totale di 795 milioni di tonnellate di merci trasportate sul suo corso. Il trasporto turistico \u00e8 particolarmente attivo nelle aree panoramiche meno contaminate dall'uomo.\nLe inondazioni sono sempre state un problema. Durante la stagione delle piogge in Cina tra maggio e giugno, vengono inondate le aree a sud del fiume, mentre durante luglio ed agosto nelle aree a nord. La densa popolazione presente sul corso del fiume rendono tali inondazioni particolarmente catastrofiche sia dal punto di vista umanitario che economico. L'inondazione del 1998 caus\u00f2 la morte di pi\u00f9 di 4100 persone, con 13,8 milioni di sfollati, e causando danni a 240 milioni di persone (pari alla popolazione combinata di Francia, Italia, Regno Unito, Spagna e Portogallo), e un danno complessivo stimato tra 20-25 miliardi di dollari. Ancora pi\u00f9 letali furono le inondazioni del passato. Nel 1954 persero la vita 30.000 persone, 100.000 nel 1911, 140.000 nel 1931 e 145.000 nel 1935.\nAttraversamenti.\nFino al 1957, con l'apertura del ponte di Wuhan, non vi erano ponti o attraversamenti significanti dallo Yilin fino a Shanghai, rendendo il fiume storicamente un notevole ostacolo al trasporto di merci tra nord e sud. Successivamente alla presa del potere del partito comunista nel 1949, furono iniziati vari progetti per ponti e attraversamenti grazie al supporto decisivo di tecnici ed ingegneri sovietici. Tali progetti di espansione infrastrutturale furono particolarmente rapidi a partire dagli anni novanta.\nNel 2005 il fiume contava 56 ponti e un tunnel tra Yilin e Shanghai. Tra questi vi sono alcuni tra i pi\u00f9 lunghi ponti al mondo, lo Jiangyin Suspension Bridge, aperto nel 1999 con 1385\u00a0m di lunghezza, il ponte Runyang, di 1490\u00a0m, aperto nel 2005 e il ponte Sutong, aperto nel 2008 e di lunghezza pari a 1088\u00a0m. La citt\u00e0 di Wuhan da sola conta ben sei ponti.&lt;br&gt;\nNell'aprile 2009 \u00e8 stato inaugurato a Chongqing il ponte Chaotianmen, che con la sua campata centrale di 552 metri \u00e8 il ponte ad arco in acciaio con maggiore luce al mondo.\nAffluenti.\nIl Fiume Azzurro ha oltre 700 affluenti, tra i principali si ricordano:"}
{"id": "76894", "revid": "287204", "url": "https://it.wikipedia.org/wiki?curid=76894", "title": "Architettura delle reti di elaboratori", "text": "Larchitettura delle reti di elaboratori \u00e8 un insieme di livelli e protocolli dell'architettura degli elaboratori.\nDescrizione.\nPer semplificare la struttura di progetto, le reti sono organizzate gerarchicamente in livelli, ciascuno dei quali interagisce con il livello superiore fornendo servizi nel rispetto delle convenzioni e delle regole (protocollo).\nIl livello \"N\" su un host conduce una conversazione con il livello \"N\" di un altro host. Le regole e le convenzioni che gestiscono la conversazione prendono il termine di \"protocollo di livello n\".\nLe entit\u00e0 (processi) che rendono possibile una conversazione si chiamano Peer entity (entit\u00e0 di pari livello). Come suddetto il dialogo tra due livelli paritetici avviene materialmente tramite il servizio dal livello \"N-1\". C'\u00e8 da precisare che il trasferimento del pacchetto non avviene direttamente tra il livello di host 1 e il livello di host 2.\nOgni livello di host 1 effettua il controllo dei dati al livello sottostante, a seguire il dato viene trasmesso da host 1 a host 2 mediante un mezzo fisico presente nel livello 1. Il dato, raggiunto l'host 2, passa da ogni livello a quello superiore sino a raggiungere il livello N.\nL'interazione di una coppia di livelli adiacenti, \u00e8 definita da una interfaccia caratterizzata da una minimizzazione delle informazioni da trasferire e dalla modificabilit\u00e0 delle implementazioni del livello, avviene mediante \"primitive\" (procedure standard capaci di fornire all'interno di un modulo servizi) che passano al livello \"N-1\".\nI modelli delle architetture di rete.\nNel 1984 fu eretta un'architettura di rete standard definita dall'ISO (Ente internazionale degli standard) che fu denominata OSI (Open System Interconnection), da qui il modello ISO/OSI, rivolto a sistemi aperti.\nEsistono vari tipi di architetture di rete rivolte a differenti categorie di tipologie:"}
{"id": "76899", "revid": "287204", "url": "https://it.wikipedia.org/wiki?curid=76899", "title": "Ranma 1/2", "text": ""}
{"id": "76900", "revid": "2812", "url": "https://it.wikipedia.org/wiki?curid=76900", "title": "Shangai", "text": ""}
{"id": "76902", "revid": "113782442", "url": "https://it.wikipedia.org/wiki?curid=76902", "title": "Sydney Jordan", "text": "Nato a Dundee, non si conosce la sua data di nascita precisa. La sua stessa casa editrice la colloca tra il 1929 e il 1931. Ha studiato disegno e si \u00e8 diplomato alla \"Miles Aeronautical Technical School\" di Reading nei pressi di Londra. Dopo la scuola torna a Dundee dove lavora in un Art commercial studio creando bozzetti pubblicitari. \nDopo circa 4 anni, per ampliare i propri programmi professionali, si trasferisce a Londra dove incontra Eric Souster e Jim Gilbert due suoi amici appartenenti alla R.A.F. Con loro Jordan comincia a completare i contorni di un progetto che preparava da tempo ossia la creazione di una storia disegnata di fantascienza capace di staccarsi dai modelli preesistenti e di rivolgersi ad un pubblico adulto.Nel 1954 i bozzetti e i progetti furono offerti al Daily Express che li acquist\u00f2 e volle l'esclusiva di ogni lavoro successivo di Jordan.\nEra nato Jeff Hawke, terrestre borghese in camicia e cravatta, fornito di una non comune preparazione tecnica e di una mente logica e razionale, protagonista di numerose storie pubblicate quotidianamente in Inghilterra. Al gruppo di Jordan si aggreg\u00f2 come sceneggiatore William Patterson [Malato, mor\u00ec nel 1986 a 57 anni].\nLe storie di Hawke sono ambientate in un futuro non molto lontano, in cui i terrestri hanno gi\u00e0 stabilito contatti con creature intelligenti e molto pi\u00f9 evolute di altri pianeti. Pur cercando di mantenersi rigorosamente agganciati a teorie scientifiche accreditate i racconti spesso sono contaminati da una atmosfera mista di magia, parapsicologia e telecinesi. Le storie di Hawke devono il loro successo anche al disegno di Jordan, di un notevole realismo spesso giocato sui chiaroscuri."}
{"id": "76906", "revid": "767487", "url": "https://it.wikipedia.org/wiki?curid=76906", "title": "Mardonio (nome)", "text": "Origine e diffusione.\nNome di scarsissima diffusione, giuntoci tramite il latino \"Mardonius\", a sua volta dal greco \u039c\u03b1\u03c1\u03b4\u03cc\u03bd\u03b9\u03bf\u03c2 (\"Mardonios\"); esso \u00e8 l'adattamento greco del nome persiano antico \"Marduniya\", attestato anche come M\u1e5bduniya, Mardoniye e Mardunuya, che significa \"morbido\", \"tenero\" oppure \"guerriero\" (dal sanscrito \"mridh\", \"ferire\", \"uccidere\"). Secondo alcune fonti, invece, si tratterebbe di un etnonimo riferito al popolo dei Mardoi.\n\u00c8 ricordato principalmente per essere stato portato da Mardonio, un generale persiano genero di Dario I che per\u00ec nella battaglia di Platea.\nOnomastico.\nL'onomastico pu\u00f2 essere festeggiato il 24 gennaio in memoria di san Mardonio, martire sul rogo in Asia Minore, il 12 marzo in onore di san Mardonio, sacerdote e martire con diversi altri compagni a Nicomedia, oppure il 23 dicembre in ricordo di san Mardonio, un ufficiale romano ucciso per annegamento anch'egli Nicomedia sotto Diocleziano."}
{"id": "76907", "revid": "830939", "url": "https://it.wikipedia.org/wiki?curid=76907", "title": "Mardonio", "text": ""}
{"id": "76909", "revid": "287204", "url": "https://it.wikipedia.org/wiki?curid=76909", "title": "Rennes-le-Chateau", "text": ""}
{"id": "76910", "revid": "2812", "url": "https://it.wikipedia.org/wiki?curid=76910", "title": "Rennes le Ch\u00e2teau", "text": ""}
{"id": "76912", "revid": "200568", "url": "https://it.wikipedia.org/wiki?curid=76912", "title": "Baricentro (geometria)", "text": "In geometria, il baricentro o centroide o centro geometrico di una figura bidimensionale \u00e8 la \"posizione media\" di tutti i suoi punti, ovvero la media aritmetica delle posizioni di ciascuno di essi. La definizione si estende a qualunque figura formula_1-dimensionale in uno spazio euclideo \"n\"-dimensionale: il suo centroide \u00e8 la posizione media di tutti i punti in tutte le direzioni coordinate. Se la figura presenta un iperpiano di simmetria, il centroide giace su di esso; se sono presenti pi\u00f9 iperpiani di simmetria, il centroide giace sulla loro intersezione.\nIn fisica il baricentro \u00e8 il punto al quale \u00e8 applicata la forza risultante di tutte le forze peso parallele, pu\u00f2 coincidere con il centro di massa di un corpo, e anche con il suo centro di gravit\u00e0, ma questi tre termini non sono sempre intercambiabili. Perch\u00e9 il baricentro coincida con il centro di massa di un corpo, questo deve avere densit\u00e0 uniforme, oppure la distribuzione della materia del corpo deve avere alcune propriet\u00e0 di simmetria; perch\u00e9 coincida con il centro di gravit\u00e0, il baricentro deve coincidere con il centro di massa del corpo, che deve inoltre essere in un campo gravitazionale uniforme.\nUna figura concava pu\u00f2 avere come baricentro un punto che non appartiene alla figura stessa; ad esempio il baricentro di una falce di luna si trova in un punto del suo asse di simmetria, ma fuori dalla falce stessa.\nIl baricentro di un triangolo \u00e8 il punto di intersezione delle sue mediane, cio\u00e8 dei segmenti che uniscono ciascun vertice con il punto medio del lato opposto. Per ogni triangolo il baricentro \u00e8 suo punto interno e si pu\u00f2 dimostrare che ciascuna delle tre mediane viene divisa dal baricentro in due parti in rapporto 2:1 infatti la parte contenente il vertice \u00e8 doppia rispetto all'altra.\nIl baricentro di un triangolo qualsiasi divide ciascuna mediana in due parti, a 2/3 della sua lunghezza a partire dal vertice.\nUna situazione analoga si verifica in tre dimensioni per il baricentro di un tetraedro. Ogni segmento che unisce un vertice al baricentro della faccia triangolare opposta passa per il baricentro del tetraedro e ne viene diviso in due parti, a 3/4 della propria lunghezza a partire dal vertice.\nSi pu\u00f2 determinare sperimentalmente il baricentro di un qualsiasi oggetto solo appendendolo, dopo averlo appeso tracciamo una retta verticale passando per il centro, poi riappendiamo la stessa figura attaccandola ad un punto diverso da quello precedente (in un altro punto della figura, se prima era un lato ora prendi un angolo) e tracciamo un'altra retta verticale, il baricentro si trova nel punto di intersezione tra la prima retta e la seconda.\nCoordinate cartesiane.\nPer un triangolo di vertici A(xA;yA), B(xB;yB), C(xC;yC) abbiamo:\nPer un insieme finito di formula_3 punti formula_4 in formula_5 \u00e8"}
{"id": "76915", "revid": "117628240", "url": "https://it.wikipedia.org/wiki?curid=76915", "title": "Decemviri", "text": "Decemviri (sing. \"decemvir\") \u00e8 un termine latino che significa \"dieci uomini\" e che indica una commissione della Repubblica romana (cfr. \"Triumviri\", tre uomini). \nI differenti tipi di decemvirato includevano:\nDecemviri Legibus Scribundis Consulari Imperio.\nQuesto tipo di decemvirato fu istituito per preparare un codice di leggi che definisse i principii dell'ordinamento romano, e comport\u00f2 per il periodo in cui rimase in carica, la sospensione delle normali magistrature repubblicane.\nIl lavoro dei due decemvirati che si succedettero tra il 451 a.C. e il 449 a.C., port\u00f2 alla stesura delle Leggi delle XII tavole.\nDecemviri Litibus Iudicandis.\nQuesto tipo di decemvirato (denominato anche \" decemviri litibus iudicandis \") era una corte civile di antica origine, (attribuita tradizionalmente al re Servio Tullio) che si occupava principalmente di cause riguardanti la condizione degli individui. Originariamente aveva servito come giuria che emetteva un verdetto sotto la presidenza del pretore, ma questi decemviri successivamente divennero una magistratura annuale minore (\"magistratus minores\") della Repubblica, eletti dai Comitia Populi Tributa e facente parte dei \"Vigintisexviri \"(\"ventisei uomini\").\nSecondo Svetonio e Dione Cassio durante il principato, Augusto trasfer\u00ec a questi decemviri la presidenza nelle corti del \"Centumviri \"(\"cento uomini\"). Con la legge imperiale, il decemvirato ebbe giurisdizione nei casi capitali.\nDecemviri Sacris Faciundis.\nQuesto tipo di decemvirato (denominato anche \"decemviri sacrorum\") aveva funzioni religiose ed era stato concesso su pressione della plebe che reclamava una divisione paritaria nell'amministrazione della religione di Stato (cinque decemviri erano plebei, cinque erano patrizi). Furono nominati per la prima volta nel 367 a.C. al posto dei \"duumviri\" (\"due uomini\") patrizi che avevano avuto le responsabilit\u00e0 della cura e della consultazione dei libri Sibillini e della celebrazione dei giochi dedicati ad Apollo. L'appartenenza a questo collegio sacerdotale (\"collegium\") era a vita.\nIl collegio fu poi allargato a un quindecemvirato, cio\u00e8 un collegio di quindici membri, i Quindecemviri sacris faciundis, nell'ultimo secolo della Repubblica, probabilmente da Silla. In seguito Giulio Cesare aggiunse un sedicesimo membro, ma la cosa non ebbe seguito.\nDecemviri Agris Dandis Adsignandis.\nQuesto tipo di decemvirato veniva nominato di tanto in tanto per controllare la distribuzione delle terre pubbliche (\"ager publicus\")."}
{"id": "76920", "revid": "6790", "url": "https://it.wikipedia.org/wiki?curid=76920", "title": "Teorema del campionamento", "text": ""}
{"id": "76921", "revid": "125749880", "url": "https://it.wikipedia.org/wiki?curid=76921", "title": "Operazione Bagration", "text": "Operazione Bagration (in russo: \"O\u043f\u0435\u0440\u0430\u0446\u0438\u044f \u0411\u0430\u0433\u0440\u0430\u0442\u0438\u043e\u043d\", \"Operacija Bagration\", in tedesco: \"Operation Bagration\") era il nome in codice assegnato dallo Stato maggiore generale sovietico (su suggerimento dello stesso Stalin) alla grande offensiva sferrata dall'Armata Rossa nell'estate del 1944 in Bielorussia e nella Polonia orientale che avrebbe provocato la completa disfatta delle forze tedesche del gruppo d'armate Centro schierato in quelle regioni: le operazioni militari ebbero inizio il 22 giugno 1944 e terminarono il 1\u00ba agosto, anche se duri combattimenti lungo la Vistola e il Niemen si prolungarono ancora sino alla fine del mese.\nCombattuta dopo lo sbarco (6 giugno) ma durante la battaglia di Normandia sul fronte occidentale, l'operazione Bagration costitu\u00ec probabilmente l'offensiva sovietica maggiormente riuscita di tutta la guerra sul fronte orientale, una delle manovre strategiche in profondit\u00e0 con mezzi corazzati pi\u00f9 efficaci della seconda guerra mondiale, e in termini di perdite umane e materiali la pi\u00f9 pesante sconfitta subita dalla Wehrmacht tedesca durante il conflitto, ancor pi\u00f9 grave della stessa battaglia di Stalingrado.\nSituazione strategica sul fronte orientale.\nPiani e preparativi sovietici.\nDal marzo 1944, mentre era ancora in corso la grande offensiva invernale sovietica nel settore meridionale del fronte orientale che si sarebbe conclusa con la liberazione di tutta l'Ucraina occidentale, Stalin, lo Stavka e lo Stato maggiore generale avevano intrapreso i primi studi e le prime pianificazioni dettagliate riguardo alle future operazioni da organizzare e condurre nella prossima stagione estiva. Il nuovo e ambizioso \"plan operacij\" sarebbe stato approvato alla fine di aprile nel massimo segreto, da soli cinque uomini, Stalin, il maresciallo Vasilevskij (capo di Stato maggiore generale), il maresciallo \u017dukov (vice-comandante supremo), il generale Antonov (vice-capo di Stato maggiore generale) e il generale \u0160temenko (capo ufficio operazioni) dopo una lunga e complessa analisi e ripetute conferenze al vertice per una valutazione approfondita delle varie opzioni operative.\nIl nuovo piano di operazioni, per la campagna d'estate 1944, riteneva impossibile tecnicamente un'unica, gigantesca offensiva decisiva per concludere in un colpo solo la guerra (anche se il maresciallo \u017dukov in un primo momento aveva proposto un ambizioso attacco dalla Galizia direttamente in Pomerania, fino al mar Baltico), e invece pianificava accuratamente una serie successiva di offensive collegate nel tempo e nello spazio, con inizio in Bielorussia ed estensione progressiva a nord (Paesi Baltici) e a sud (Galizia e Balcani) fino a comprendere l'intero fronte orientale. Inoltre era prevista anche una offensiva contro la Finlandia per sconfiggerla e costringerla ad abbandonare l'alleanza con la Germania.\nL'obiettivo bielorusso, difeso dal solido gruppo d'armate Centro, che nelle campagne precedenti aveva resistito alle ripetute offensive sovietiche, venne scelto dallo Stavka dopo numerose ispezioni nei vari settori del fronte orientale da parte di esperti comandanti come Vasilevskij, Antonov, Stemenko e Tymo\u0161enko, in primo luogo in quanto costituiva l'ultimo importante territorio dell'Unione Sovietica ancora occupato dall'invasore, e inoltre perch\u00e9 dal punto di vista operativo si prestava (estendendosi ancora molto verso est mentre i fronti meridionali tedeschi erano arretrati fino ai Carpazi e alla Moldavia), ad essere attaccato con una grande manovra a tenaglia sui fianchi scoperti che avrebbe potuto favorire l'accerchiamento e la distruzione di grandi forze tedesche.\nPer ottenere questi risultati, lo Stato maggiore generale riorganizz\u00f2 le sue forze in Bielorussia, organizzando enormi rafforzamenti di truppe e mezzi, con lo spostamento segreto di numerosi reparti da altri settori del fronte e costituendo tre nuovi \"fronti bielorussi\" (il 1\u00ba, 2\u00ba e 3\u00ba, al comando dei generali Rokossovskij, Zacharov e \u010cernjachovskij) e coinvolgendo nell'offensiva sul fianco settentrionale, anche il 1\u00ba Fronte Baltico (generale Bagramjan).\nEntro maggio e la prima settimana di giugno, i marescialli Vasilevskij e \u017dukov si impegnarono ad organizzare e ad accelerare gli spostamenti di truppe e l'afflusso dei materiali e dei rifornimenti necessari; i due marescialli eseguirono i loro compiti con energia ed efficienza, e assunsero anche il controllo diretto delle operazioni. Vasilevskij avrebbe coordinato le operazioni del 1\u00ba Fronte Baltico e del 3\u00ba Fronte Bielorusso (sul fianco settentrionale), mentre il maresciallo \u017dukov avrebbe diretto la manovra del 1\u00ba e del 2\u00ba Fronte Bielorusso.\nUn gran numero di nuove formazioni vennero quindi trasferite, nel massimo segreto e adottando rigide misure di mascheramento e inganno (\"Maskirovka\" nella terminologia dell'Armata Rossa), sui fronti partecipanti all'offensiva bielorussa; in particolare, le unit\u00e0 corazzate e meccanizzate vennero fortemente potenziate per assicurare lo sfondamento delle linee nemiche e la rapida avanzata in profondit\u00e0. Arrivarono due intere armate corazzate, la 5\u00aa Armata corazzata della Guardia, che venne assegnata al 3\u00ba fronte bielorusso del giovane e capace generale \u010cernjachovskij, e la 2\u00aa Armata corazzata, schierata sul fianco sinistro del 1\u00ba fronte bielorusso del generale Rokossovskij, quattro corpi corazzati, un corpo meccanizzato, due corpi di cavalleria meccanizzata, sei armate di fucilieri e due corpi di artiglieria di sfondamento (il 5\u00ba e il 4\u00ba). Il maresciallo dell'aria Novikov (comandante in capo delle forze aeree sovietiche) organizz\u00f2 un potente supporto aereo, inviando 11 corpi aerei e 5 divisioni aeree di rinforzo.\nDopo l'arrivo di questi reparti, l'Armata Rossa acquis\u00ec quindi una schiacciante superiorit\u00e0 sulle forze nemiche; in totale il 22 giugno erano disponibili 14 armate di fanteria, un'armata corazzata, quattro armate aeree, 118 divisioni di fucilieri, 6 corpi corazzati, 2 corpi meccanizzati, 4 corpi di cavalleria meccanizzata, 24.000 cannoni e mortai, 4.000 carri e cannoni semoventi cingolati, 5.300 aerei.\nLe divisioni sovietiche non erano molto ricche di effettivi, essendo composte da circa 6.000 uomini ciascuna, ma l'artiglieria e l'aviazione (che per la prima volta ottenne una completa superiorit\u00e0 aerea sul campo di battaglia grazie anche al grave indebolimento delle forze da caccia della Luftwaffe dirottate in gran numero in Normandia o nel \"Reich\" per difendere le citt\u00e0 tedesche contro i bombardieri alleati) erano state potenziate al massimo. L'aviazione, in particolare, disponeva di 2.320 caccia, 1.744 aerei da attacco al suolo Ilyushin Il-2 \u0160turmovik, 655 bombardieri medi, 1.000 bombardieri pesanti, 431 bombardieri leggeri e 179 ricognitori.\nInfine, alcuni corpi corazzati e meccanizzati di punta (in particolare il 1\u00ba, 2\u00ba e 3\u00ba corpo corazzato della Guardia) erano stati ricompletati e riequipaggiati con i materiali pi\u00f9 moderni, tra cui un gran numero degli efficienti carri armati T-34/85; anche le forniture di armi ed equipaggiamenti alleati ebbero un ruolo importante, in particolare, i solidi autocarri Studebaker US6 permisero di incrementare in modo decisivo la mobilit\u00e0 delle truppe e di accelerare le manovre dei corpi meccanizzati, mentre gli stessi carri armati M4 Sherman (di cui era equipaggiato il 3\u00ba corpo meccanizzato della Guardia) vennero utilmente impiegati.\nMentre erano in corso questi complessi trasferimenti di forze, si susseguivano a Mosca le riunioni tra Stalin, i membri dello Stato maggiore generale e alcuni generali sul campo, per definire i dettagli tattici e operativi dell'imminente offensiva. La riunione decisiva, a cui parteciparono, oltre a Stalin e ai membri politici dello Stavka (Molotov, Malenkov, Mikojan), anche \u017dukov, Vasilevskij, Antonov e Rokossovskij, si svolse il 22 e il 23 maggio. In questa occasione vennero prese le ultime decisioni e venne stabilita per il periodo 15-20 giugno (ad alcuni giorni di distanza dalla famosa data \"R\" dell'apertura del \"Secondo fronte\", comunicata fin da aprile dagli Alleati direttamente al generale Antonov) la data di inizio dell'operazione. Sempre in questa riunione si verific\u00f2 anche un violento scontro tra Stalin e Rokossovskij, che riusc\u00ec coraggiosamente a convincere il dittatore ad adottare il suo piano di doppio attacco nel settore di Babrujsk.\nGi\u00e0 il 20 maggio Stalin in persona aveva scelto il nome in codice della grande offensiva bielorussa; sarebbe stato \"Bagration\", in onore del generale zarista dell'epoca napoleonica P\u00ebtr Ivanovi\u010d Bagration, di origine georgiana come lui.\nLe difese tedesche.\nIl 7 novembre 1943 Adolf Hitler aveva emanato un'importante direttiva, la N. 51, in cui per la prima volta mostrava grande preoccupazione per l'apertura di un secondo fronte ad ovest, e considerava imminente l'atteso attacco anglosassone contro la cosiddetta \"Fortezza Europa\" (\"Festung Europa\"), sottolineando l'assoluta necessit\u00e0 di rafforzare con reparti di prima qualit\u00e0 e formazioni corazzate il Vallo Atlantico.\nIn conseguenza di queste direttive strategiche fondamentali, il F\u00fchrer dispose la costituzione o il trasferimento da altri fronti di nuove \"Panzerdivision\" e di divisioni Waffen-SS per rinforzare il fronte occidentale e arriv\u00f2 ad ipotizzare la possibilit\u00e0 di cedere altro terreno a est per guadagnare tempo e risparmiare forze.\nNei fatti per\u00f2, Hitler sul fronte orientale continu\u00f2 a perseguire la strategia della resistenza sul posto e della difesa rigida nella speranza di infliggere perdite debilitanti; nel corso della poderosa offensiva invernale sovietica 1943-44, la Wehrmacht continu\u00f2 a battersi con tenacia ed abilit\u00e0, ma subendo nuove sconfitte e gravi perdite con la conseguenza che Hitler fu costretto a disattendere le sue stesse direttive ed inviare nuovi reparti ad est, sottraendoli alle gi\u00e0 insufficienti forze ad ovest.\nDurante la pausa di primavera, Hitler, apparentemente rassicurato dalla nuova miracolosa stabilizzazione del fronte orientale dell'aprile 1944, continu\u00f2 a manifestare ottimismo, pronosticando un sicuro fallimento dello sbarco all'ovest e un possibile crollo sovietico; in linea con la direttiva N. 51, sette \"Panzerdivision\" e grandi quantit\u00e0 dei nuovi carri Panther vennero finalmente inviate a ovest. Anche la maggior parte dei reparti da caccia della Luftwaffe furono concentrati nel territorio del Reich e in Francia in vista del possibile secondo fronte (dove sarebbero stati decimati durante le incessanti battaglie aeree dell'operazione Pointblank), indebolendo l'aviazione ad est, principalmente equipaggiata invece con reparti da bombardamento e attacco (per contrastare la superiorit\u00e0 numerica dei carri armati sovietici).\nIl 22 giugno 1944, giorno di inizio dell'operazione Bagration, il gruppo d'armate Centro difendeva, al comando del feldmaresciallo Ernst Busch, l'enorme saliente bielorusso, imperniato sulle importanti posizioni di Vicebsk, Or\u0161a e Babrujsk, con quattro armate: 3\u00aa Panzerarmee, 4\u00aa armata, 9\u00aa armata e 2\u00aa armata (schierata a sud delle grandi e quasi impraticabili paludi del Pripjat', e quindi tatticamente separata dalle altre formazioni tedesche). Questo complesso di forze era costituito da 34 divisioni di fanteria; una \"Panzerdivision\" (la 20. Panzer-Division, a cui, durante la battaglia, si sarebbero aggiunte altre quattro Panzerdivision: 5\u00aa, 12\u00aa, 4\u00aa e 7\u00aa Panzer-Division); due divisioni campali della Luftwaffe; tre divisioni Panzergrenadier; sette divisioni di sicurezza, con 553 mezzi corazzati e 831 aerei.\nQueste formazioni tedesche erano largamente incomplete (e con uno spirito di rassegnato fatalismo) a causa delle gravi perdite subite nella dura guerra difensiva combattuta nel corso dell'ultimo anno sul fronte orientale, e anche all'impiego di una parte delle truppe nelle cosiddette piazzeforti (\"Wellenbrecher\" - frangiflutti), la cui costruzione era stata decisa da Adolf Hitler in persona allo scopo (secondo le sue ottimistiche previsioni) di fungere da capisaldi posizionati nei principali centri di comunicazione strategici, in grado di attirare e logorare grandi forze nemiche bloccandone e rallentandone l'avanzata.\nNel gruppo d'armate Centro venne quindi pianificata e in parte organizzata la costituzione di quattro piazzeforti principali: Or\u0161a e Mahil\u00eb\u016d, sul Dnepr; Vicebsk sulla Dvina occidentale, e Babrujsk sulla Beresina; ognuna difesa da un'intera divisione di fanteria, tranne Vicebsk di cui era prevista una guarnigione di tre divisioni del LIII corpo d'armata.\nNella realt\u00e0, questa decisione del F\u00fchrer, passivamente accettata dal comandante del gruppo d'armate Centro, feldmaresciallo Busch, si dimostr\u00f2 un grave errore: le potenti e numerose forze corazzate dell'Armata Rossa aggirarono e circondarono rapidamente queste pretese piazzeforti, senza esserne rallentate nella loro marcia in avanti; mentre la fanteria sovietica distrusse metodicamente le cospicue truppe accerchiate, causando terribili perdite ai tedeschi e aprendo ampi varchi nelle deboli difese della Wehrmacht, privata nella circostanza di libert\u00e0 operativa e ancorata ad un'inefficace difesa lineare, anche per la mancanza iniziale di consistenti riserve mobili corazzate. Il 22 giugno 1944 il gruppo d'armate Centro disponeva infatti solo di una Panzerdivision (la 20. Panzer-Division posizionata alle spalle del settore di Babrujsk) e di tre divisioni Panzergrenadier, assegnate alla 4\u00aa armata, schierata al centro del gruppo d'armate: in totale circa 550 mezzi corazzati, di cui oltre 450 cannoni d'assalto StuG III. Si trattava solo di una piccola minoranza, rispetto al totale di 4.700 carri armati o semoventi disponibili sul tutto il fronte orientale (nello stesso momento all'ovest erano schierati 2.300 mezzi corazzati, ma con un numero pi\u00f9 elevato di Panther).\nLa debolezza delle riserve meccanizzate del gruppo d'armate Centro derivava dall'errata valutazione, da parte del comando tedesco e in parte anche del \"Fremde Heeres Ost\" (il servizio informazioni dell'esercito all'est diretto dall'esperto generale Reinhard Gehlen), riguardo alle intenzioni offensive sovietiche; Hitler e molti generali, tra cui Jodl e Heusinger, ipotizzavano infatti un attacco principale nemico nell'area del gruppo d'armate Ucraina Nord del feldmaresciallo Walter Model, con possibile avanzata o verso i Balcani o verso la Polonia, mentre consideravano le minacce contro il settore bielorusso come manovre di inganno sovietiche.\nQuindi il gruppo d'armate di Model venne fortemente potenziato con l'afflusso di riserve corazzate da altri settori: lo stesso gruppo d'armate Centro dovette cedere il suo reparto migliore e trasfer\u00ec quindi a sud il LVI Panzerkorps, costituito dalla 4\u00aa e dalla 5\u00aa Panzer-Division, perdendo in questo modo l'88% dei suoi mezzi corazzati. Il feldmaresciallo Busch accett\u00f2 queste decisioni del F\u00fchrer per spirito d'obbedienza verso i comandi superiori, e perch\u00e9 in parte persuaso della solidit\u00e0 del suo fronte difensivo (che negli anni precedenti aveva resistito a numerose fallimentari offensive sovietiche) e della scarsa probabilit\u00e0 di un attacco in forze nemico in Bielorussia.\nInoltre, molti generali tedeschi (e in parte lo stesso Hitler) ritenevano improbabile un'offensiva generale sovietica prima di un eventuale successo decisivo degli Alleati sul fronte di Normandia (dove le forze angloamericane erano sbarcate il 6 giugno); ancora il 20 giugno il feldmaresciallo Keitel, durante una riunione al comando supremo, conferm\u00f2 questa opinione.\nQuanto a Hitler, apparentemente manteneva la sua fiducia sull'esito finale della guerra, essendo principalmente concentrato sull'imminente sbarco Alleato all'ovest e sperando ancora illusoriamente in un progressivo dissanguamento sovietico e in un prossimo crollo improvviso dell'Armata Rossa (altrettanto rovinoso di quello del 1917) sotto il peso delle continue perdite inflitte dalla Wehrmacht, durante le logoranti campagne all'est. Quindi rassicur\u00f2 ripetutamente il feldmaresciallo Busch sull'assenza di pericoli per il suo gruppo d'armate e sul sicuro fallimento di eventuali offensive nemiche.\nL'offensiva in Bielorussia.\nL'operazione Bagration ebbe inizio il 22 giugno 1944, con alcuni giorni di ritardo rispetto alla pianificazione originale a causa di difficolt\u00e0 logistiche nei trasporti ferroviari, nei settori del 1\u00ba fronte baltico e del 3\u00ba fronte bielorusso, estendendosi progressivamente nei giorni successivi verso sud, interessando il 2\u00ba fronte Bielorusso (23 giugno) e il 1\u00ba fronte bielorusso (24 giugno), trasformandosi in tre giorni in un'offensiva globale che si sarebbe conclusa dopo tre settimane con una vittoria completa dell'Armata Rossa in quelle stesse regioni bielorusse dove i sovietici avevano subito la prima tragica disfatta all'inizio dell'invasione tedesca.\nTre giorni prima, le notevoli formazioni partigiane presenti in Bielorussia (composte da oltre 140.000 uomini, e che negli anni precedenti erano state molto attive), sfruttando le caratteristiche del territorio fittamente boscoso e in parte paludoso, avevano sferrato un attacco generale alle retrovie del gruppo d'armate Centro. Dal 19 giugno, le formazioni partigiane attaccarono le strutture logistiche, i depositi, e soprattutto le vie di comunicazione nemiche, interrompendo i collegamenti ferroviari e stradali tedeschi; vennero effettuate oltre 40.000 demolizioni e la \"resolvaja voina\" (la \"guerra dei binari\") ebbe pieno successo.\nSi tratt\u00f2, nel complesso, dell'offensiva partigiana pi\u00f9 riuscita di tutta la guerra e dell'unica occasione in cui queste forze influirono in modo veramente rilevante sulle operazioni belliche dando un importante contributo alla vittoria dell'Armata Rossa, intralciando le manovre delle forze nemiche schierate in Bielorussia.\nBattaglia di Vicebsk.\nIl 22 giugno 1944 i generali Bagramjan (comandante del 1\u00ba fronte baltico) e \u010cernjachovskij (alla guida del 3\u00ba fronte bielorusso) attaccarono il fronte della 3\u00aa Panzerarmee (generale Georg-Hans Reinhardt), attestato sulle solide difese di Vicebsk. L'offensiva sovietica ebbe inizio con massicci attacchi aerei (oltre 1.000 aerei d'attacco sovietici parteciparono alle incursioni) e con bombardamenti di artiglieria diretti contro i principali capisaldi nemici, e vide in azione con pieno successo le nuove formazioni d'assalto dell'Armata Rossa supportate da mezzi corazzati e artiglieria, destinate ad individuare e penetrare i punti deboli delle linee nemiche per favorire l'avanzata del grosso delle fanteria evitando i grandi e sanguinosi attacchi frontali.\nFin dal 23 giugno, nonostante una solida resistenza tedesca, il fronte del IX corpo d'armata tedesco (generale Rolf Wuthmann) fu sfondato dall'attacco della 6\u00aa armata della Guardia (generale \u010cistjakov) e della 43\u00aa armata (generale Beloborodov), appartenenti al 1\u00ba fronte baltico; vennero quindi impegnati i carri armati del 1\u00ba corpo corazzato (generale Butkov) per progredire in profondit\u00e0, ma furono le truppe del generale \u010cistjakov che superarono per prime la Dvina occidentale il 24 giugno, mentre il generale Beloborodov inviava rapidamente una parte delle sue forze verso sud per aggirare e accerchiare le ingenti forze tedesche schierate intorno a Vicebsk. Nei giorni seguenti il 1\u00ba corpo corazzato (equipaggiato con 195 carri armati T-34/85 e 21 cannoni semoventi) attravers\u00f2 a sua volta la Dvina e si spinse verso Polack, allargando cos\u00ec verso nord il varco aperto nelle difese nemiche.\nLa situazione della 3\u00aa Panzerarmee divenne rapidamente molto critica; sfondata sul suo fianco sinistro dal 1\u00ba fronte baltico, era stata contemporaneamente attaccata anche sul fianco destro dal 3\u00ba fronte bielorusso del generale \u010cernjachovskij, mentre le sue forze rimaste a Vicebsk (LIII corpo d'armata del generale Friedrich Gollwitzer, con quattro divisioni) rischiavano di essere isolate e distrutte.\nAnche l'offensiva del 3\u00ba fronte bielorusso aveva avuto successo; la 39\u00aa armata (generale Ivan Ljudnikov) e la 5\u00aa armata (generale Krylov), in netta superiorit\u00e0 numerica e materiale, schiacciarono le difese del VI corpo d'armata tedesco (generale Georg Pfeiffer) e conquistarono sin dal 25 giugno Bogu\u0161evsk, importante centro sulla strada maestra Mosca-Minsk, via di comunicazioni fondamentale per l'irruzione delle forze meccanizzate del fronte. Il generale \u010cernjachovskij port\u00f2 quindi rapidamente avanti il gruppo meccanizzato \"Oslikovskij\" (costituito dal 3\u00ba corpo meccanizzato della Guardia e dal 3\u00ba corpo di cavalleria della Guardia) per impegnarlo \"sull'asse di Bogu\u0161evsk\", mentre la 39\u00aa armata piegava verso nord-ovest per aggirare anche da sud le difese di Vicebsk e cercare di collegarsi con la 43\u00aa armata del 1\u00ba fronte baltico.\nCoordinata personalmente dal maresciallo Vasilevskij, la manovra dei due fronti per isolare le forze nemiche a Vicebsk si concluse vittoriosamente gi\u00e0 il pomeriggio del 25 giugno, con il collegamento tra il 5\u00ba corpo di fucilieri della Guardia (39\u00aa armata) e il 60\u00ba corpo di fucilieri (43\u00aa armata); le quattro divisioni del LIII Corpo d'armata tedesco erano completamente accerchiate.\nDopo violente discussioni tra il generale Reinhardt e Hitler, deciso inizialmente a prolungare la difesa di Vicebsk e a sacrificare l'intero LIII corpo d'armata, le truppe tedesche ebbero infine la tardiva autorizzazione a sganciarsi verso ovest, lasciando tuttavia di guarnigione nella piazzaforte la 206\u00aa divisione fanteria (generale Hitter). Il disperato tentativo di ritirata si trasform\u00f2 in disastro; attaccato allo scoperto da tutte le direzioni il LIII corpo d'armata venne completamente distrutto, il generale Gollwitzer fu catturato e la 206\u00aa divisione sbaragliata all'interno della fortezza. La battaglia nell'area di Vicebsk ebbe termine il 27 giugno; l'Armata rossa rivendic\u00f2 20.000 morti e feriti nemici e 10.000 prigionieri; gli scampati sarebbero stati solo 200.\nDurante la sanguinosa battaglia di Vicebsk, l'offensiva sovietica si era progressivamente estesa verso sud, coinvolgendo anche le armate dell'ala sinistra del 3\u00ba fronte bielorusso del generale \u010cernjachovskij (31\u00aa armata e 11\u00aa Armata della Guardia), che attaccarono direttamente la piazzaforte di Or\u0161a, e anche l'intero 2\u00ba fronte bielorusso del generale Zacharov, che pass\u00f2 all'offensiva il 23 giugno contro la 4\u00aa armata tedesca (generale Kurt von Tippelskirch), schierata ad est del Dnepr.\nOr\u0161a, difesa dalle efficienti divisioni del XXVII corpo d'armata tedesco (formazione dell'ala sinistra della 4\u00aa armata), oppose una dura resistenza, e l'attacco sovietico, non supportato da sufficiente appoggio di artiglieria, venne bloccato per le prime 24 ore; a causa di questo fallimento iniziale le riserve corazzate (5\u00aa armata corazzata della Guardia del generale Pavel Rotmistrov) di cui era previsto l'impiego in questo settore come forza di sfondamento vennero dirottate, su indicazione del maresciallo Vasilevskij, pi\u00f9 a nord nel settore della 5\u00aa Armata sovietica, dove gi\u00e0 stava avanzando il gruppo meccanizzato \"Oslikovskij\". Nell'area della 4\u00aa Armata tedesca a est del Dnepr, il 2\u00ba fronte bielorusso non ottenne risultati decisivi, ma il generale von Tippelskirch prudentemente inizi\u00f2 subito ad organizzare un ripiegamento manovrato per ritirare le sue forze dalle loro posizioni pericolosamente esposte.\nHitler e l'OKH (l'alto comando dell'esercito), oltre ad ordinare la resistenza sul posto (disposizione confermata il 24 giugno durante un incontro tra Busch e il generale Zeitzler a Minsk, quartier generale del gruppo d'armate Centro), avevano finalmente iniziato ad inviare al feldmaresciallo Busch i primi rinforzi frettolosamente prelevati dai gruppi d'armate Ucraina Nord (5. Panzer-Division) e Nord (12. Panzer-Division), ma troppo tardi. La situazione era ormai compromessa e le formazioni corazzate sovietiche gi\u00e0 dilagavano in profondit\u00e0, sfruttando i varchi aperti dalle armate di fanteria. I panzer si sarebbero sacrificati, nei giorni seguenti, nell'impossibile compito di salvare la gran quantit\u00e0 di truppe tedesche che, dopo il crollo dei bastioni di Vicebsk e di Babrujsk (a sud), rischiavano di rimanere accerchiate a est di Minsk.\nAvanzata su Minsk.\nInfatti, mentre si combatteva la battaglia di Vicebsk, le numerose forze corazzate del 3\u00ba fronte bielorusso del generale \u010cernjachovskij, la 5\u00aa armata corazzata della Guardia (costituita dal 3\u00ba corpo corazzato della Guardia \"Kotel'nikovskij\" e dal 29\u00ba corpo corazzato, con 524 carri armati e cannoni semoventi), il gruppo di cavalleria meccanizzata \"Oslikovskij\", e il 2\u00ba corpo corazzato della Guardia \"Tacinskij\", erano avanzate in profondit\u00e0 in direzione di Barysa\u016d (sulla Beresina) e poi di Minsk, sfruttando i grandi varchi aperti nelle difese tedesche dalle armate di fanteria sovietiche.\nDopo alcune incertezze, a causa del fallimento degli attacchi della 11\u00aa armata della Guardia sull'asse di Or\u0161a, il maresciallo Vasilevskij e il generale \u010cernjachovskij avevano deciso di impegnare le ingenti forze corazzate di riserva del 3\u00ba fronte bielorusso sul cosiddetto \"asse di Bogu\u0161evsk\", sfruttando il varco aperto nelle linee tedesche dalla fanteria della 5\u00aa armata (generale Krylov) e dalla penetrazione iniziale del gruppo di cavalleria meccanizzata \"Oslikovskij\". Il 25 giugno il maresciallo dei carri Pavel Rotmistrov effettu\u00f2 quindi il raggruppamento della sua 5\u00aa armata corazzata della Guardia (rafforzata con il 3\u00ba corpo meccanizzato della Guardia del generale Obuchov, schierato sul fianco destro) e diede inizio alla marcia in profondit\u00e0 dei suoi corpi meccanizzati, verso la Beresina.\nL'avanzata dei carri armati sovietici lungo l'agevole strada maestra Mosca-Minsk, divenne subito incontrollabile malgrado i coraggiosi sforzi della 5. Panzer-Division guidata dal generale Karl Decker (equipaggiata con 125 carri armati, 70 Panther e 55 Panzer IV) e delle poche decine di Tiger del battaglione corazzato pesante 505 (Schwere Panzerabteilung 505) appena arrivati dal gruppo d'armate Ucraina Nord per impedire il crollo completo del fronte tedesco\nOltre alle forze del maresciallo Rotmistrov, rafforzate da una parte del gruppo di cavalleria meccanizzata \"Oslikovskij\", dal 26 giugno avanzarono in profondit\u00e0 nelle difese tedesche anche le unit\u00e0 corazzate del 2\u00ba corpo corazzato della Guardia, inizialmente assegnato alla 11\u00aa armata della Guardia (generale Galickij), che aggirarono da nord Or\u0161a e proseguirono rapidamente verso ovest in direzione della Beresina.\nNei giorni successivi si verificarono grossi scontri di carri, soprattutto lungo le vie di accesso settentrionali alla linea della Beresina e alla capitale bielorussa. Il 28 giugno, a Krupki, i due corpi corazzati della 5\u00aa armata corazzata della Guardia riuscirono, dopo violenti combattimenti, a superare la resistenza delle avanguardie della 5. Panzer-Division; il 30 giugno la Beresina venne superata per primo a Borisov, dopo aspra lotta, dal 3\u00ba corpo corazzato della Guardia (generale Vov\u010denko); infine nei boschi a nord di Minsk (1 e 2 luglio) i panzer tedeschi della 5. Panzer-Division (raggruppati tatticamente nel Kampfgruppe von Saucken) inflissero invece pesanti perdite ai corpi corazzati del maresciallo Rotmistrov, comandante della 5\u00aa armata corazzata della Guardia, riuscendo a rallentarne l'avanzata.\nMentre la 5. Panzer-Division cercava disperatamente di fermare i carri armati sovietici a nord di Minsk per permettere il ripiegamento delle truppe tedesche rimaste isolate a est della Beresina, il 2\u00ba corpo corazzato della Guardia (dotato di 232 carri T-34/85 e cannoni semoventi) al comando del generale Burdeinyj, pot\u00e9 superare agevolmente la Beresina pi\u00f9 a sud (a Murovo) il 1\u00ba luglio, e due giorni dopo penetrare quasi indisturbato in Minsk da est e da sud-est senza grande difficolt\u00e0, congiungendosi dentro la citt\u00e0 con i mezzi corazzati del generale Rokossovskij (1\u00ba fronte bielorusso) provenienti da sud, chiudendo definitivamente la trappola intorno ai resti della 3\u00aa Panzerarmee e il grosso della 4\u00aa armata in ripiegamento. I primi carri armati, appartenenti al 2\u00ba corpo corazzato della Guardia, ad entrare nella capitale bielorussa furono quelli del colonnello O.A. Losik, comandante della 4\u00aa brigata corazzata della Guardia, che arrivarono nel centro cittadino, dopo aver superato la resistenza di alcune retroguardie della 5. Panzer-Division, gi\u00e0 nella mattinata del 3 luglio.\nBattaglia di Babrujsk e liberazione di Minsk.\nNel settore meridionale della Bielorussia l'andamento delle operazioni aveva avuto un'evoluzione ancor pi\u00f9 disastrosa per i tedeschi.\nIl 24 giugno, il generale Rokossovskij era passato all'offensiva impiegando le armate dell'ala destra del suo potente 1\u00ba fronte bielorusso contro la 9\u00aa armata tedesca (generale Hans Jordan), schierata con tre corpi d'armata (LV, XXXV e XXXXI Panzerkorps) in precarie posizioni intorno alla testa di ponte sulla Beresina a Babrujsk.\nIl terreno su cui si svolgeva l'attacco del generale Rokossovskij era in teoria particolarmente inadatto a una grande offensiva meccanizzata, essendo solcato da numerosi grandi fiumi affluenti del Dnepr (Olsa, Ola, Drut', Babrujka, Beresina), che trasformavano la pianura in un'area paludosa e insalubre, scarsamente transitabile. Il generale Rokossovskij con la energica supervisione dell'esigente maresciallo \u017dukov (coordinatore dello Stavka dei due fronti bielorussi meridionali), defin\u00ec un'organizzazione logistica adeguata: grandi quantit\u00e0 di tronchi d'albero, fascine e tavolame vennero assegnate ai genieri e alle stesse truppe combattenti per costruire piste percorribili sulle aree melmose anche da parte delle truppe mobili sovietiche. L'espediente logistico avrebbe avuto un sorprendente successo.\nIl generale Rokossovskij pot\u00e9 quindi mettere in pratica il suo piano tattico di doppio attacco contemporaneo sulle due rive della Beresina contro le forze della 9\u00aa armata, che aveva suscitato durante le riunioni allo Stavka aspri contrasti con Stalin e alcuni suoi stretti collaboratori. L'offensiva ebbe inizio con un pesante sbarramento d'artiglieria e soprattutto con l'intervento in forze degli aerei della 16\u00aa armata aerea sovietica (generale Rudenko) che conquistarono facilmente la superiorit\u00e0 aerea ed eseguirono oltre 3.000 sortite in un solo giorno.\nLe due masse offensive sovietiche passarono quindi all'offensiva ma con risultati inizialmente molto diversi; mentre il gruppo settentrionale (3\u00aa e 48\u00aa armata dei generali Gorbatov e Romanenko, supportate dal 9\u00ba corpo corazzato), fece pochi progressi nel terreno acquitrinoso (suscitando l'ira del maresciallo \u017dukov) difeso dal XXXV corpo d'armata tedesco, le truppe del raggruppamemto meridionale (28\u00aa e 65\u00aa armata dei generali Luchinskij e Batov) sfondarono il fronte del XXXXI Panzerkorps, e gi\u00e0 alle ore 14:00 le forze corazzate di sfruttamento, costituite dal 1\u00ba corpo corazzato della Guardia \"Donskij\" del generale Panov (con 195 T-34/85 e 42 cannoni semoventi), poterono entrare in azione e avanzare subito in profondit\u00e0 in direzione di Osipovi\u010di. Inoltre, nel settore della 28\u00aa armata anche il gruppo di cavalleria meccanizzata \"Pliev\" (1\u00ba corpo meccanizzato e 4\u00ba corpo di cavalleria della Guardia) inizi\u00f2 a muovere in avanti verso Sluck.\nL'unica riserva meccanizzata tedesca disponibile, la debole 20. Panzer-Division (entrata in azione con soli 71 Panzer IV), venne impiegata per errore nel settore settentrionale e solo tardivamente venne dirottata a sud per intervenire contro le pericolose forze sovietiche che avevano sfondato il fronte del XXXXI Panzerkorps. Di conseguenza, il 25 giugno, il contrattacco tardivo della 20. Panzer-Division venne respinto, e la situazione tedesca si aggrav\u00f2 anche a nord dove la 3\u00aa armata aggir\u00f2 \u017dlobin ed avanz\u00f2 in profondit\u00e0 per accerchiare da nord-est Babrujsk. Il 26 giugno le forze corazzate del 1\u00ba corpo corazzato della Guardia e la fanteria della 65\u00aa armata, provenienti da sud-ovest, si congiunsero con la 3\u00aa armata e il 9\u00ba corpo corazzato, accerchiando a Babrujsk cinque divisioni del XXXV corpo e del XXXXI Panzerkorps, mentre un nuovo tentativo di contrattacco della 20. Panzer-Division si concluse con un fallimento.\nLe truppe tedesche accerchiate a Babrujsk resistettero per altri tre giorni contro gli attacchi delle forze della 3\u00aa, 48\u00aa e 65\u00aa armata; disperati tentativi di sortita fallirono e alcuni violenti bombardamenti aerei inflissero sanguinose perdite; infine la 48\u00aa armata sbaragli\u00f2 le ultime resistenze il 28 giugno. I tedeschi ebbero circa 18.000 morti e feriti e 16.000 prigionieri; solo poche migliaia di soldati tedeschi riuscirono a sfuggire, guidati dai reparti superstiti della 20. Panzer-Division. La 9\u00aa armata era ormai distrutta, fin dal 27 giugno Hitler aveva sostituito, al comando dei resti dell'armata, il generale Jordan con il generale Nikolaus von Vormann.\nDurante il rastrellamento della sacca di Babrujsk, le potenti forze corazzate del generale Rokossovskij avevano progredito rapidamente in due direzioni principali: il 1\u00ba corpo corazzato della Guardia e il 9\u00ba corpo corazzato verso nord-ovest, puntando direttamente prima su Osipovi\u010di (liberata il 29 giugno) e poi su Minsk; e il gruppo di cavalleria meccanizzata del generale Pliev (1\u00ba corpo meccanizzato e 4\u00ba corpo di cavalleria della Guardia) subito verso ovest, con obiettivo Sluck (raggiunta il 30 giugno) e Baranavi\u010dy, importante nodo di comunicazioni. La progressione del 1\u00ba corpo corazzato della Guardia fu rapida, scarsamente contrastata dai resti della 20. Panzer-Division e della 12. Panzer-Division (equipaggiata solo con 44 Panzer III e Panzer IV), appena arrivata dal gruppo d'armate Nord, e prosegu\u00ec su Minsk attraverso il terreno boscoso e paludoso (favorita anche dalla collaborazione delle forze partigiane presenti nella regione). Nel primo pomeriggio del 3 luglio 1944 i carri del 1\u00ba corpo corazzato della Guardia si congiunsero dentro Minsk con quelli del 2\u00ba corpo corazzato della Guardia e, pi\u00f9 tardi nella giornata, anche con i mezzi corazzati della 5\u00aa armata corazzata della Guardia (3\u00ba corpo corazzato della Guardia), che avevano dovuto affrontare una maggiore resistenza contro i panzer della 5. Panzer-Division. Minsk era liberata e oltre 100.000 tedeschi erano ora in trappola nelle foreste a est della capitale bielorussa.\nCrollo del fronte tedesco.\nFin dal 26 giugno il comandante della 4\u00aa armata tedesca, generale von Tippelskirch, di fronte ai disastrosi sviluppi sui due fianchi della sua formazione (crollo della 3\u00aa Panzerarmee a Vicebsk e della 9\u00aa armata a Babrujsk) aveva deciso autonomamente e senza attendere un'autorizzazione formale del feldmaresciallo Busch, di far ripiegare le sue truppe, ancora pericolosamente schierate a est del Dnepr. Dopo aver lasciato, secondo gli ordini di Hitler, la 6\u00aa divisione fanteria a Mahil\u00eb\u016d e la 12\u00aa Divisione a Or\u0161a, dove sarebbero state ben presto accerchiate e distrutte dalle formazioni in avanzata del 2\u00ba fronte bielorusso del generale Zacharov, aveva quindi ripiegato con il grosso della sua armata (oltre 100.000 uomini) a ovest del Dnepr, continuando poi una ritirata attraverso il territorio paludoso della regione per cercare scampo oltre la Beresina.\nQuesta estenuante ritirata dei tre corpi d'armata superstiti della 4\u00aa armata (XII e XXVII corpo d'armata e XXXIX Panzerkorps, con circa dieci divisioni, tra cui la 25. Panzergrenadier-Division e la Panzergrenadier-Division Feldherrnhalle), a cui si erano congiunte altre colonne tedesche sbandate del VI corpo d'armata (appartenente alla 3\u00aa Panzerarmee), si svolgeva contemporaneamente alle grandi avanzate delle forze corazzate sovietiche e ai violenti scontri di carri a nord-est e a sud-est di Minsk. A Berazino, ultimo punto di passaggio sulla Beresina ancora in possesso dei tedeschi, l'aviazione sovietica inflisse gravi perdite alle colonne in ritirata tedesche, ma il 3 luglio Tippelskirch riusc\u00ec ugualmente ad attraversare il fiume e a continuare la sua marcia verso ovest. Ma la disfatta era ormai inevitabile: in quello stesso giorno le forze corazzate sovietiche si erano ricongiunte a Minsk, sbarrando definitivamente la strada ai soldati della 4\u00aa armata.\nLa 4\u00aa armata, che aveva continuato a ripiegare attraverso le impervie foreste a ovest della Beresina ed era stata sottoposta a continui attacchi di partigiani e dei reparti sovietici che la circondavano, era quindi completamente accerchiata. I tentativi della Luftwaffe di organizzare un aerorifornimento fallirono rapidamente, e le truppe tedesche della 4\u00aa armata, non essendo in grado di organizzare una difesa compatta, vennero metodicamente frantumate dalle truppe sovietiche del 2\u00ba fronte bielorusso, e poi progressivamente distrutte entro l'8 luglio. I tre corpi d'armata tedeschi rimasti nella sacca furono completamente sbaragliati, i generali comandanti V. M\u00fcller, V\u00f6lkers e Martinek vennero catturati insieme a oltre 60.000 soldati, i morti e i feriti furono oltre 40.000, mentre piccoli e sparuti gruppi di sbandati (i cosiddetti \"Ruckk\u00e4mpfer\") riuscirono a fuggire e rientrare nelle linee tedesche.\nL'8 luglio, giorno della fine della resistenza delle forze tedesche accerchiate ad est di Minsk, un comunicato sovietico annunci\u00f2 che i tedeschi avevano patito 200.000 morti e 85.000 prigionieri in 16 giorni. Fonti tedesche hanno calcolato che il gruppo d'armate Centro perse tra 350.000 e 400.000 uomini, fra morti, feriti e prigionieri; nelle battaglie di accerchiamento di Vicebsk, Babrujsk, Or\u0161a, Mahil\u00eb\u016d e nella grande sacca a est di Minsk vennero distrutti almeno sei corpi d'armata e 25 divisioni tedesche e furono catturati 22 generali. Il disastro della Bielorussia era stato dunque pi\u00f9 grave di quello di Stalingrado (considerando anche il tempo molto pi\u00f9 breve in cui si verific\u00f2, meno di un mese contro i quasi quattro mesi di battaglia sul Volga), tanto pi\u00f9 che quando il feldmaresciallo Paulus si arrese il secondo fronte era solo una lontana minaccia per il Terzo Reich.\nDi fronte alla catastrofe bielorussa, Hitler aveva rapidamente sostituito, dal 28 giugno, il feldmaresciallo Busch, nominando alla testa dei resti del gruppo d'armate Centro il combattivo ed esperto feldmaresciallo Walther Model (che mantenne contemporaneamente anche il comando del gruppo d'armate Ucraina Nord), a cui vennero successivamente assegnate numerose Panzerdivision di rinforzo, sottratte agli altri raggruppamenti tedeschi del fronte orientale. Prime ad arrivare furono la 5. Panzer-Division, che aveva tentato senza successo nonostante il valore dimostrato di impedire la marcia su Minsk della 5\u00aa armata corazzata della Guardia, prima di ripiegare con gli ultimi 18 carri armati rimasti, verso il mar Baltico; e la 12. Panzer-Division che ugualmente non era riuscita a frenare l'avanzata dei carri armati del generale Rokossovskij da sud.\nDopo questi primi interventi inefficaci, arrivarono ai primi di luglio la 4. Panzer-Division, che si batt\u00e9 per frenare l'avanzata su Baranavi\u010dy da parte del gruppo meccanizzato \"Pliev\" (appartenente al 1\u00ba fronte bielorusso), e la 7. Panzer-Division che invece venne inviata a nord per impedire una pericolosa penetrazione dell'Armata Rossa fino alle rive del mar Baltico che avrebbe potuto tagliare fuori completamente il gruppo d'armate Nord, isolandolo nei paesi Baltici.\nSviluppi delle operazioni.\nLa marcia dell'Armata Rossa.\nL'intervento frammentario di questi reparti corazzati tedeschi non riusc\u00ec a bloccare la progressione delle formazioni sovietiche nel vuoto apertosi dopo il crollo delle tre armate del gruppo d'armate Centro; a Baranavi\u010dy la 65\u00aa armata del generale Batov (1\u00ba fronte bielorusso), energicamente sollecitato direttamente dal maresciallo \u017dukov ad accelerare l'avanzata, riusc\u00ec con il sostegno del 1\u00ba corpo meccanizzato a superare la resistenza nemica della 4. Panzer-Division e l'8 luglio a conquistare l'importante centro di comunicazioni aprendosi la strada verso la linea della Vistola.\nA nord il 3\u00ba fronte bielorusso liber\u00f2 Molodechno lo stesso giorno e conquist\u00f2 Vilnius il 13 luglio, dopo aspri combattimenti con le forze tedesche accerchiate e con i deboli elementi corazzati della 6. Panzer-Division frettolosamente impiegati dal comando tedesco in un contrattacco. Dopo questo successo le formazioni di punta della 5\u00aa armata corazzata della Guardia appartenente al fronte di \u010cernjachovskij, pur avendo subito a loro volta pesanti perdite negli scontri, raggiunsero e superarono il Niemen continuando ad avanzare in Lituania.\nI generali tedeschi riuscirono a convincere Hitler ad abbandonare una serie di presunte \"piazzeforti\" che rischiavano nuovamente di trasformarsi in mortali trappole per le truppe della Wehrmacht; in questo modo i tedeschi in questa fase subirono meno perdite ma furono costretti a una continua ritirata, abbandonando molte importanti citt\u00e0.\nNella seconda met\u00e0 di luglio, i sovietici, pur contrastati in maniera pi\u00f9 efficace dalle riserve tedesche progressivamente entrate in azione, continuarono a fare importanti progressi sfruttando il grande varco aperto nelle linee tedesche a causa della quasi completa distruzione del gruppo d'armate Centro. A nord, il 3\u00ba corpo meccanizzato della Guardia, elemento di punta del 1\u00ba fronte baltico del generale Bagramjan, si spinse verso \u0160iauliai e verso il Golfo di Riga; al centro le forze del generale \u010cernjachovskij, dopo aver superato il Niemen il 16 luglio, progredirono verso Kaunas, mentre le truppe del 2\u00ba fronte bielorusso del generale Zacharov entrarono a Grodno. Infine, a sud il gruppo di cavalleria meccanizzata del generale Pliev e la 65\u00aa armata, dopo aver liberato Baranavi\u010dy e Pinsk (14 luglio) si diressero verso Br\u0117st, per accerchiare quell'importante nodo di comunicazioni in collaborazione con le forze dell'ala sinistra del 1\u00ba fronte bielorusso, che sarebbero entrate in azione il 18 luglio.\nStalin e lo Stavka, per sfruttare il grave indebolimento delle forze della Wehrmacht sul fronte orientale, avevano deciso di ampliare ulteriormente la loro offensiva generale e, fin dal 13 luglio il maresciallo Konev aveva sferrato, con le forze del suo potente 1\u00ba Fronte Ucraino, la cosiddetta offensiva Leopoli-Sandomierz che, dopo duri scontri e audaci manovre delle armate corazzate sovietiche avrebbe assicurato nuove vittorie all'Armata Rossa: liberazione di Leopoli il 27 luglio, e soprattutto il raggiungimento della linea della Vistola e il superamento del fiume a Sandomierz il 29. Il 18 luglio le armate dell'ala sinistra del 1\u00ba fronte bielorusso di Rokossovskij (schierate a sud delle paludi del Pripjat') scatenavano l'offensiva Lublino-Brest, occupando l'importante citt\u00e0 polacca di Lublino il 23 luglio (dove sarebbe stato rapidamente organizzato da Stalin un embrione di struttura politica polacca filo-sovietica in opposizione al governo in esilio di Londra) e quindi il 28 luglio liberando anche Br\u0117st, in collaborazione con le armate dell'ala destra provenienti da Baranavi\u010dy.\nIl 25 luglio un trionfale comunicato sovietico annunciava che i tedeschi avevano perso durante l'operazione Bagration e le altre offensive di Leopoli-Sandomierz e Lublino-Brest, 535.000 uomini di cui 380.000 morti e 155.000 prigionieri e oltre 2.500 carri armati. Durante gli ultimi giorni di luglio la situazione strategica sembr\u00f2 volgere definitivamente a favore dell'Armata Rossa: le ingenti forze del generale Rokossovskij entrate a Lublino avevano progredito ancora in direzione nord-ovest, costeggiando il corso della Vistola e occupando alcune teste di ponte sul fiume a Magnuszew e a Pu\u0142awy (27 luglio). Inoltre, raggiunsero con gli elementi corazzati la periferia di Varsavia (30 luglio), entrando nel sobborgo di Praga sulla riva destra della Vistola. Non solo la capitale polacca era minacciata, ma i resti del gruppo d'armate Centro che il feldmaresciallo Model cercava di ritirare in salvo, rischiavano di essere tagliate fuori tra Br\u0117st (dove attaccavano le armate dell'ala destra del 1\u00ba fronte bielorusso di Rokossovskij), Siedlce e Radzymin, con il rischio di un collasso definitivo della resistenza tedesca a est.\nArresto dell'offensiva.\nDopo un'avanzata di 400 chilometri tra Vicebsk e Kaunas (3\u00ba fronte bielorusso di \u010cernjachovskij), di 500 chilometri tra Babrujsk e Varsavia (1\u00ba fronte bielorusso di Rokossovskij) e di 310\u00a0km tra Luc'k e Sandomierz (1\u00ba fronte ucraino di Konev), l'offensiva dell'Armata Rossa era ormai arrivata al punto di esaurimento strategico. Le truppe sovietiche erano logorate e stanche dopo la lunga e rapida avanzata, le perdite di uomini e mezzi erano state pesanti e le difficolt\u00e0 logistiche divenivano quasi insormontabili.\nInoltre le misure d'emergenza prese da Hitler e dal comando tedesco, con l'intervento di nuove formazioni ritirate dagli altri settori del fronte orientale o provenienti dalle riserve all'interno del Reich, permisero finalmente alla Wehrmacht di ricostituire uno schieramento solido e di effettuare tentativi di contrattacco per frenare definitivamente la spinta dell'Armata Rossa, e se possibile, riguadagnare le importanti posizioni perdute sulla Vistola e sul Niemen.\nLe forze corazzate dell'ala sinistra del generale Rokossovskij, al termine della loro offensiva Lublino-Brest, vennero quindi violentemente contrattaccate (a partire dal 30 luglio) da nuove unit\u00e0 meccanizzate tedesche (4. e 19. Panzer-Division, Panzer-Division \"Hermann G\u00f6ring\", Panzer-Division SS \"Wiking\" e \"Totenkopf\") fatte affluire dal feldmaresciallo Model per impedire l'irruzione nemica oltre la Vistola in direzione di Varsavia. Durante le aspre battaglie di carri di Radzymin e Wo\u0142omin i sovietici della 2\u00aa armata corazzata subirono forti perdite e vennero respinti dal quartiere orientale della capitale polacca di Praga. Il 10 agosto le truppe tedesche erano ormai riuscite a stabilizzate la situazione alla periferia di Varsavia e a far ripiegare i resti del gruppo d'armate Centro, mentre i sovietici del 1\u00ba fronte bielorusso, indeboliti dall'incessante avanzata e dalle dure perdite subite, passarono alla difensiva per consolidare le posizioni raggiunte.\nIn quegli stessi giorni scoppi\u00f2 l'insurrezione di Varsavia (1\u00ba agosto), ma le truppe sovietiche non intervennero in aiuto dei polacchi (bench\u00e9 si trovassero a 30-50 chilometri da Varsavia) in parte anche per impossibilit\u00e0 tattico-operativa, avendo appena subito una inattesa sconfitta contro le riserve corazzate tedesche del feldmaresciallo Model. Senza dubbio Stalin non considerava con favore l'insurrezione, che faceva riferimento all'area politica anti-sovietica del governo polacco in esilio a Londra, e non si impegn\u00f2 per rafforzare le sue truppe esauste e per riprendere immediatamente l'offensiva in aiuto dei rivoltosi oltre la Vistola. Al contrario ostacol\u00f2 attivamente i tentativi di aiuto britannici e statunitensi agli insorti polacchi.\nIn quello stesso lasso di tempo l'avanzata dell'Armata Rossa si arrest\u00f2 anche lungo le altre direttrici: le forze del maresciallo Konev consolidarono e difesero le loro preziose teste di ponte sulla Vistola in vista di future operazioni offensive; le formazioni dei fronti bielorussi, pi\u00f9 a nord, giunti alla periferia della Prussia orientale, vennero arrestate dalle fortificazioni presenti in questo territorio e da nuovi contrattacchi delle riserve tedesche. I fronti baltici non riuscirono a chiudere solidamente la via di Riga e dovettero combattere ancora per mesi aspre battaglie per cercare di isolare completamente il gruppo d'armate Nord in una sacca nei Paesi Baltici.\nBilancio e conclusioni.\nL'operazione Bagration propriamente detta, in pratica termin\u00f2 con la distruzione delle tre armate del gruppo d'armate Centro alla met\u00e0 di luglio e si concluse con una completa vittoria dell'Armata Rossa e con una disastrosa sconfitta per le forze della Wehrmacht sul fronte orientale; le stesse fonti tedesche, per sottolineare la gravit\u00e0 della disfatta, parlano di una \"Canne\" per l'esercito tedesco ed enfatizzano le dimensioni della catastrofe a paragone di altri gravi insuccessi subiti durante la seconda guerra mondiale.\nPer l'Armata Rossa fu una vittoria superiore alle attese iniziali e che in parte sorprese per la sua rapidit\u00e0 e per le sue dimensioni gli stessi comandi sovietici, che peraltro sfruttarono rapidamente il successo lanciando in avanti le loro colonne corazzate nel vuoto apertosi nelle linee nemiche.\nSul piano tattico le operazioni in Bielorussia furono caratterizzate, dal punto di vista sovietico, in primo luogo da un miglioramento delle tattiche di fanteria, basate ora non solo sugli attacchi in massa, ma anche su metodi di infiltrazione da parte di reparti scelti per individuare i punti deboli delle difese e da una maggiore efficacia del fuoco d'artiglieria con un miglioramento delle tecniche di cooperazione aeroterrestre. Le forze aeree sovietiche conquistarono e mantennero durante tutta la campagna una netta superiorit\u00e0 aerea e inflissero, con i loro reparti di attacco al suolo, gravi danni alle forze tedesche in ritirata.\nAnche le tecniche di disinformazione (\"Maskirovka\") ebbero successo e ritardarono l'individuazione da parte nemica dei veri centri di gravit\u00e0 dell'offensiva, mentre fu durante l'operazione Bagration che le forze partigiane diedero finalmente un reale contributo alla vittoria con i loro interventi nelle retrovie nemiche e contro la rete di comunicazioni ferroviarie e stradali.\nInfine i corpi meccanizzati e corazzati sovietici dimostrarono coraggio e capacit\u00e0 di avanzare senza preoccuparsi dei fianchi e delle spalle, cercando di sconvolgere le difese e le retrovie del nemico (applicando le celebri teorie di \"operazioni in profondit\u00e0\" del maresciallo Michail Tucha\u010devskij e del generale Vladimir Triandafillov di prima della guerra), anche a rischio di subire, come spesso accadde, pesanti perdite di fronte ad improvvisi contrattacchi delle sempre abili Panzerdivision.\nDal punto di vista tedesco, la disfatta era probabilmente quasi inevitabile in ragione della netta inferiorit\u00e0 di uomini e di mezzi aerei e terrestri, ma la sua gravit\u00e0 venne senza dubbio accresciuta da alcuni gravi errori di Hitler e del comando tedesco: mancata individuazione delle intenzioni nemiche, rafforzamento del gruppo d'armate Ucraina Nord a scapito del gruppo d'armate Centro, eccessiva fiducia nelle capacit\u00e0 difensive del dispositivo tedesco in Bielorussia, decisione di abbarbicare forze preziose in inutili piazzeforti, scarsit\u00e0 di riserve corazzate disponibili, sottovalutazione delle capacit\u00e0 offensive sovietiche, ottimistiche valutazioni, almeno da parte di Hitler (il F\u00fchrer addirittura era in febbrile attesa di un crollo improvviso del nemico sotto il peso delle continue perdite) su un presunto indebolimento decisivo dell'Armata Rossa.\nLe truppe tedesche durante l'operazione Bagration, per la prima volta sul fronte orientale, mostrarono segni di indebolimento della volont\u00e0 combattiva e di deterioramento del morale; vennero catturati dai sovietici un gran numero di prigionieri e l'esercito tedesco in rotta abbandon\u00f2 enormi quantit\u00e0 di materiali, inoltre le forze schierate a difesa delle sacche di Vicebsk, Babrujsk e Minsk si batterono con minore accanimento rispetto al passato e cedettero rapidamente le armi. Numerosi generali accerchiati si arresero con le loro truppe, ed alcuni aderirono prontamente al famoso \"Comitato della Germania Libera\" (organizzato da Stalin dopo Stalingrado con ufficiali tedeschi catturati e pronti a collaborare con le autorit\u00e0 sovietiche) e sottoscrissero un appello alle truppe tedesche per indurle alla resa. Nel complesso, tuttavia, la massa principale dell'esercito tedesco non croll\u00f2, tent\u00f2 di ripiegare (anche in piccoli gruppi di sbandati) battendosi coraggiosamente e infliggendo gravi perdite al nemico in avanzata; le \"Panzerdivision\", spesso impegnate in situazione disperate, mostrarono la ben nota capacit\u00e0 ed esperienza e salvarono la situazione in molte occasioni.\nIl clamoroso e rapido successo dell'Armata Rossa, le impressionanti avanzate compiute dai sovietici e la gravit\u00e0 delle perdite subite dai tedeschi, permisero a Stalin e alla propaganda sovietica di ridicolizzare le affermazioni di parte tedesca su una presunta ritirata ordinata e pianificata della Wehrmacht in Bielorussia, e quelle di parte anglosassone su un presunto ruolo decisivo della campagna occidentale in Normandia rispetto alle battaglie sul fronte orientale (affermazioni smentite dalle dimensioni \"apocalittiche\" delle battaglie estive all'est). Durante il mese di agosto, proprio mentre si sviluppava la campagna all'ovest, la Wehrmacht riusc\u00ec con grande abilit\u00e0 tattica e grazie agli sforzi di ufficiali e truppe, a stabilizzare momentaneamente la situazione sulla Vistola e sul Niemen, sbarrando la strada per la Polonia e la Prussia orientale e salvaguardando le comunicazioni con gli stati Baltici.\nTuttavia le perdite subite (916.000 morti, feriti e prigionieri durante tutta la campagna estiva all'est) fiaccarono definitivamente le forze tedesche, mentre le enormi perdite di territorio ebbero un'importanza decisiva per l'esito della guerra sul fronte orientale, e permisero a Stalin e ai dirigenti politico-militari sovietici di portare le loro forze (pur a loro volta duramente colpite dalle gravi perdite subite, oltre 770.000 uomini, tra morti, feriti e dispersi, fino al 29 agosto, nei fronti centro-settentrionali, e pi\u00f9 di 280.000 uomini nei fronti centro-meridionali) in Europa orientale, e quindi in grado di sferrare l'attacco finale al Terzo Reich e di conquistare le importanti posizioni strategiche nel cuore dell'Europa ritenute indispensabili da Stalin per salvaguardare la sicurezza dell'Unione Sovietica e per espandere il suo potere.\nDal punto di vista storiografico, l'operazione Bagration e le offensive collegate sono state molto poco studiate e analizzate in Occidente, soprattutto per mancanza di informazioni attendibili sovietiche e per scarsa affidabilit\u00e0 delle testimonianze di fonte tedesca, ma anche per la comprensibile tendenza degli storici britannici e statunitensi a concentrarsi molto di pi\u00f9 sulle campagne del Nord Africa e su quella di Normandia e Francia. Il fatto che \"Bagration\" si sia svolta proprio nel lasso di tempo dello sbarco e della battaglia di Normandia non ha aiutato la sua fama, anche se essa ha avuto, per quantit\u00e0 delle forze impiegate, durezza dei combattimenti, numero di perdite e dimensioni geografiche del campo di battaglia, un rilievo militare nel complesso maggiore dell'operazione Overlord."}
{"id": "76923", "revid": "700014", "url": "https://it.wikipedia.org/wiki?curid=76923", "title": "Ossido di diazoto", "text": "L'ossido di diazoto (nome IUPAC monossido di diazoto, noto come ossido nitroso e soprattutto come protossido di azoto) in condizioni standard \u00e8 un gas incolore, non infiammabile, dall'odore lievemente dolce. Ha formula chimica N2O.\nNoto anche come gas esilarante per via dei suoi effetti euforizzanti e dissociativi, trova impiego medico come analgesico e anestetico ed \u00e8 anche un importante gas serra e inquinante atmosferico: secondo l'EPA (\"Environmental Protection Agency\") il suo potenziale di riscaldamento climatico \u00e8 pari a 310, ovvero su cento anni il protossido di azoto risulta 310 volte pi\u00f9 impattante dell'anidride carbonica per unit\u00e0 di massa.\nIn condizioni normali, la sua solubilit\u00e0 in acqua \u00e8 di circa 0,112\u00a0g per 100\u00a0g. Non \u00e8 tossico per inalazione, per\u00f2 pu\u00f2 provocare asfissia se inalato in quantit\u00e0 eccessive. In forma liquefatta pu\u00f2 causare ustioni per contatto, dovute alla bassa temperatura. \nLa sua struttura \u00e8 un ibrido di risonanza tra due strutture che hanno ambedue una carica formale positiva dell'atomo di azoto centrale, mentre la carica negativa \u00e8 sull'altro atomo di azoto o su quello di ossigeno. \nformula_1\nStoria.\nQuesto gas \u00e8 stato scoperto da Joseph Priestley nel 1772. Vent'anni dopo, Humphry Davy lo speriment\u00f2 su s\u00e9 stesso e su alcuni amici, tra cui i poeti Samuel Taylor Coleridge e Robert Southey. Scopr\u00ec cos\u00ec che l'ossido di diazoto attenua considerevolmente la sensazione del dolore, anche quando chi lo assume \u00e8 ancora semi-cosciente. Fu cos\u00ec che entr\u00f2 nell'uso medico come anestetico, specialmente presso i dentisti che avevano difficolt\u00e0 ad avvalersi dell'opera di un medico anestesista e che trovavano conveniente che il loro paziente rimanesse sufficientemente sveglio da poter interpretare eventuali comandi verbali.\nWilliam James descrive gli effetti del protossido di azoto su di s\u00e9, affermando che poco dopo l'inalazione, si produssero un brivido esteso dal torace alle estremit\u00e0, una aumentata sensibilit\u00e0 visiva, uditiva e di piacere, perdita del legame con le cose esterne, dissociazione, una percezione di immagini connesse a parole e di fervida immaginazione fantasiosa. Come racconta nella sua opera \"The Varieties of Religious Experience: A Study in Human Nature,\" James us\u00f2 il protossido di azoto anche come una sorta di veicolo per l'indagine filosofica e per tentare di accedere all'intuizione mistica.\nIn un famoso cortometraggio del 1914 di Charlie Chaplin, intitolato \"laughing gas\" (gas esilarante) o \"Charlot, falso dentista\", viene descritto in modo comico l'effetto del protossido di azoto.\nUtilizzi.\nAnestetico.\nL'ossido di diazoto \u00e8 considerato uno dei farmaci essenziali nella lista dell'Organizzazione Mondiale della Sanit\u00e0. \nViene utilizzato in ambito dentistico e chirurgico dal 1844. All'epoca veniva fatto inspirare direttamente da un inalatore consistente in un sacchetto fatto di tessuto.Attualmente negli ospedali il gas viene somministrato da una macchina che in maniera automatica regola il dosaggio sul vaporizzatore in base ai respiri del paziente, con una proporzione N2O-ossigeno di 2:1. Oggi, date le propriet\u00e0 analgesiche relativamente deboli rispetto a nuovi composti, viene usato nella terapia farmacologica in maniera complementare. Infatti pu\u00f2 produrre nausea e una confusione persistente se l'esposizione \u00e8 troppo rapida o eccessiva. L'effetto anestetico dell'ossido nitroso non \u00e8 ancora completamente chiaro, ma si pensa che il gas interagisca con le membrane delle cellule nervose del cervello alterando la comunicazione intercellulare a livello delle sinapsi.\nGas esilarante.\nL'uso ricreativo del gas \u00e8 noto dalla fine del '700. Nel Regno Unito era utilizzato nelle feste della societ\u00e0 borghese, chiamate appunto \"laughing gas parties.\" Tuttora \u00e8 una sostanza psicoattiva comunemente utilizzata per gli effetti dissociativi ed euforizzanti. Secondo le statistiche circa il 30% degli inglesi e degli statunitensi l'ha provato almeno una volta nella vita e sempre nel Regno Unito \u00e8 la seconda sostanza ricreativa pi\u00f9 usata dopo la cannabis. Gli effetti pi\u00f9 comuni nell'uso ricreativo includono: leggerezza corporea, cambiamenti nelle percezioni tattili, visive e uditive, disorientamento, vertigini, diminuzione dei livelli d'ansia, aumento del senso dell'umorismo, distacco da se stessi e dall'ambiente attorno.\nL'ampio uso negli ultimi due secoli in campo medico ne ha determinato un profilo di bassa tossicit\u00e0 e comprovata sicurezza, anche nell'uso ricreativo saltuario. Ci\u00f2 nonostante l'utilizzo frequente, cronico, in dosi massicce e l'abuso possono provocare polineuropatia, degenerazioni delle cellule nervose e serie carenze di vitamina B12. Inoltre l'inalazione del gas sopprime il bisogno d'aria, se l'assunzione non \u00e8 alternata con inspirazioni ricche d'ossigeno pu\u00f2 portare all'asfissia, che ha causato negli anni diversi decessi.\nPropellente per aerosol.\nL'ossido di diazoto \u00e8 un additivo alimentare e viene usato come propellente nelle confezioni di panna montata spray. \u00c8 poco solubile in acqua ma molto nei grassi, per cui si lega bene al composto della panna (35% di grassi emulsionati, il restante \u00e8 acqua). Con la pressurizzazione del contenitore, all'apertura dell'ugello, il gas tende a uscire, rigassificandosi e creando delle minuscole bollicine costituite da lipidi. La quantit\u00e0 di gas non \u00e8 sufficiente ad anestetizzare, ma in grandi quantit\u00e0 mantiene un leggero effetto euforizzante. \nLa panna spray fu inventata nel 1931 da Charlie Goetz e G. Frederick Smith, uno studente di chimica dell'Universit\u00e0 dell'Illinois e il suo supervisore. Inizialmente usarono biossido di carbonio, che non era solubile nei grassi ma li rendeva acidi. L'uso dell'ossido di diazoto venne proposto da un dentista locale, che lo conosceva come anestetico. A partire dal 1948 la panna spray venne commercializzata, in contenitori monouso sotto pressione e caricati con ossido di diazoto, da parte della Reddi-Wip di Aaron Lapin.\nComburente per razzi.\nL'ossido di diazoto pu\u00f2 essere impiegato come comburente nei motori dei razzi. Rispetto ad altri agenti ossidanti ha il vantaggio di non essere tossico, di essere stabile a temperatura ambiente e di essere relativamente facile da stoccare e trasportare in volo.\n\u00c8 il comburente scelto in diversi modelli di motori ibridi per razzi, ibridi perch\u00e9 il combustibile \u00e8 solido, mentre il comburente \u00e8 liquido o gassoso. \u00c8 stato usato spesso in combinazione con un polibutadiene a terminali ossidrilici, nonch\u00e9 per motori ad architettura verde che utilizzano propilene come combustibile.\nMotori a combustione interna.\nNelle applicazioni motoristiche l'ossido di diazoto viene usato come comburente, iniettato nel condotto di aspirazione del motore insieme al carburante del veicolo, con i seguenti risultati:\nNelle competizioni automobilistiche l'ossido di diazoto, pi\u00f9 noto in questo contesto come \"protossido di azoto\" o semplicemente NOS, \u00e8 iniettato nel carburatore o immediatamente a monte di esso, per aumentare le capacit\u00e0 respiratorie del motore. Bench\u00e9 di per s\u00e9 non sia infiammabile, decomponendosi ad alta temperatura fornisce pi\u00f9 ossigeno dell'aria, consentendo al motore di bruciare una miscela pi\u00f9 ricca di comburente. Inoltre, essendo stoccato in forma liquida, la sua evaporazione nel carburatore provoca un abbassamento della temperatura: questo rende la miscela carburante-comburente pi\u00f9 densa e riduce la detonazione.\nSolitamente, viene inserito in bombole di forma cilindrica comandate da una elettrovalvola che permette l'afflusso del gas a monte del carburatore attraverso l'azionamento di un apposito interruttore.\n\u00c8 illegale utilizzarlo come sovralimentatore chimico per motori su auto stradali.\nLa stessa tecnica fu impiegata durante la seconda guerra mondiale per aumentare la potenza dei motori degli aerei, soprattutto da parte della Luftwaffe, il cui carburante era mediamente peggiore - in termini di numero di ottano - di quello in dotazione alle forze aeree degli Alleati e per compensare la carenza di ossigeno in alta quota.\nLa benzina, come tutti i carburanti, per bruciare ha bisogno di un elemento comburente: l'ossigeno, normalmente fornito dall'aria. Mentre l'addizione di un turbo viene chiamata \"sovralimentazione meccanica\", quella del protossido d'azoto viene definita \"sovralimentazione chimica\". Adducendo l'ossigeno proveniente dal protossido d'azoto all'aria (e incrementando di conseguenza la portata di combustibile), \u00e8 possibile ottenere potenze sensibilmente maggiori rispetto all'utilizzo della sola aria. La sovralimentazione chimica aumenta le prestazioni di un veicolo di serie nei limiti degli stress meccanici e termici sopportabili dal propulsore, normalmente nell'ordine del 40%-45% (esempio: da 100 CV si passerebbe a 140/150 CV). Per un veicolo progettato per altissime prestazioni si pu\u00f2 arrivare a un aumento del 150% (Es: da 100 CV si passerebbe a 250 CV).\nProduzione.\nLa pi\u00f9 comune via di sintesi dell'ossido di diazoto consiste nel cauto riscaldamento del nitrato di ammonio, che si decompone in ossido di diazoto e vapore acqueo. \nIn queste condizioni il nitrato di ammonio si decompone anche attraverso altre vie, pertanto il gas ottenuto conterr\u00e0 altri ossidi di azoto. L'aggiunta di fosfati consente di ottenere un gas di purezza lievemente maggiore e operare a temperature inferiori. \nLa reazione avviene a temperature comprese tra i 170\u00a0\u00b0C e 240\u00a0\u00b0C, temperature alle quali il nitrato di ammonio \u00e8 un esplosivo moderatamente sensibile e un potente ossidante. Oltre i 240\u00a0\u00b0C la reazione pu\u00f2 accelerare e produrre una detonazione disastrosa, \u00e8 quindi necessario avere sempre la temperatura della reazione sotto controllo. Alcuni impianti chimici ricorrono al vapore surriscaldato come fonte di calore.\nLa miscela di gas prodotta dalla decomposizione \u00e8 corrosiva; viene raffreddata per condensarne il vapore acqueo e filtrata per rimuovere gli ossidi superiori dell'azoto ed eventuali trascinamenti di nitrato d'ammonio. Viene infine purificata facendola gorgogliare in tre soluzioni: basica, acida e nuovamente basica.\nLe impurezze di monossido di azoto (NO) sono chelate per reazione con solfato ferroso o ossidate e successivamente assorbite nei lavaggi basici. Il lavaggio acido intermedio serve a catturare l'ammoniaca che pu\u00f2 liberarsi per reazione dei trascinamenti di nitrato d'ammonio con il primo lavaggio basico.\nUno dei primi produttori industriali di ossido di diazoto fu George Poe di Trenton, New Jersey."}
{"id": "76924", "revid": "1868193", "url": "https://it.wikipedia.org/wiki?curid=76924", "title": "Durango (stato)", "text": "Durango \u00e8 uno Stato del Messico situato nella parte centro-settentrionale del paese. Confina a nord-ovest con lo Stato del Chihuahua, a nord-est con lo Stato del Coahuila, a sud-est con lo Stato Zacatecas, a sud con lo Stato Nayarit e a ovest con lo Stato di Sinaloa.\nLa capitale \u00e8 Victoria de Durango (chiamata abitualmente Durango), il cui nome origina da quello del primo presidente messicano, Guadalupe Victoria, che era originario dello Stato.\nUn'ampia area della parte occidentale dello Stato \u00e8 occupata dalla Sierra Madre Occidentale.\nLe principali risorse economiche del Durango sono l'agricoltura, l'allevamento e lo sfruttamento del legname. Vi vengono coltivati cotone, grano, canna da zucchero, tabacco e mais.\nSociet\u00e0.\nSuddivisione amministrativa.\nLo Stato di Durango \u00e8 suddiviso in 39 comuni."}
{"id": "76925", "revid": "44627", "url": "https://it.wikipedia.org/wiki?curid=76925", "title": "Corrispondenza (matematica)", "text": ""}
{"id": "76926", "revid": "93556", "url": "https://it.wikipedia.org/wiki?curid=76926", "title": "Democrazia Europea", "text": "Democrazia Europea (DE) \u00e8 stato un partito politico italiano, d'ispirazione cattolica e centrista, fondato e guidato da Sergio D'Antoni, gi\u00e0 segretario generale del sindacato cattolico CISL dal 1991 al 2000.\nDE \u00e8 stata fondata sul modello della dissolta Democrazia Cristiana, con l'obiettivo di costituire un \"terzo polo di centro\" rispetto alla coalizione di centro-destra della Casa delle Libert\u00e0 ed alla coalizione politica di centro-sinistra dell'Ulivo.\nStoria.\nLa nascita nel febbraio 2001.\nD'Antoni fonda ufficialmente il partito l'11 febbraio 2001, costituitosi grazie all'unione di:\nAll'assemblea costituente D'Antoni viene eletto segretario e Zecchino presidente.\nAl Senato viene a costituirsi un proprio gruppo parlamentare con il relativo nome, comprendente dieci senatori: quattro provenienti dal PPI, tra cui Andreotti e Zecchino, e sei dall'APE, tra cui Gnutti che diventer\u00e0 presidente del gruppo stesso.\nOltre ad Andreotti, a sostenere DE ci saranno anche l'ex Presidente del Consiglio ed ex ministro Emilio Colombo, anch'egli proveniente dalla DC e dal PPI, l'ex presidente del Senato Carlo Scognamiglio Pasini ed il noto uomo di spettacolo e presentatore Pippo Baudo, la cui moglie Katia Ricciarelli verr\u00e0 candidata dal partito alla Camera in Umbria e Marche. Vi ader\u00ec per un breve periodo anche l'ex leghista Franco Castellazzi.\nIl Terzo Polo alle Politiche del 2001.\nAlle elezioni politiche del 2001 DE si \u00e8 presentato al di fuori dei due schieramenti, presentando nel proprio simbolo i nomi dei leader del partito D'Antoni, Andreotti e Zecchino ma non ottiene successo.\nIl partito consegue il 3,5% e 1.310.119 voti per la Camera nella parte maggioritaria ed il 2,4% e 888.249 voti nel proporzionale, non eleggendo nessun deputato. Al Senato consegue 1.066.908 voti ed il 3,15%, eleggendo due senatori con il recupero proporzionale in Campania e in Sicilia; al Senato in Puglia DE ha presentato una lista con i Socialisti Autonomisti detta \"DEM. EUR - SOC. AUT\", che consegue 79.002 voti e lo 0.2% a livello nazionale (il 3,65% a livello regionale).\nLo scioglimento nell'UDC.\nIl partito ha vita molto breve: si scioglie il 6 dicembre 2002, dopo meno di due anni dalla sua costituzione, per partecipare alla fondazione dell'Unione dei Democratici Cristiani e di Centro, insieme al Centro Cristiano Democratico ed ai Cristiani Democratici Uniti. L'UDC aderisce alla Casa delle Libert\u00e0 ed \u00e8 parte integrante del secondo e del terzo governo Berlusconi tra il 2001 e il 2006, anno in cui la Casa delle Libert\u00e0 viene battuta dall'Unione alle elezioni politiche.\nD'Antoni con L'Ulivo.\nNel 2004 D'Antoni lascia improvvisamente l'UDC e in vista delle elezioni europee del 2004 e partecipa al progetto politico di Uniti nell'Ulivo. Successivamente ufficializza la sua adesione alla Margherita, accolto dal suo presidente Francesco Rutelli, suscitando polemiche tra i suoi ex compagni di partito. I due senatori DE invece non seguono il leader e rimangono nel gruppo UDC al Senato.\nMentre la maggior parte degli ex dirigenti di DE, tra cui Raffaele Lombardo, confermano di rimanere nell'UDC, la base si divide tra quest'ultimo e La Margherita. Il simbolo di DE rimane comunque, anche se in secondo piano, in quello dell'UDC.\nPer quanto riguarda i senatori a vita Giulio Andreotti ed Emilio Colombo invece, non aderiranno all'UDC e si iscriveranno al gruppo misto del Senato.\nNell'ottobre 2004 Sergio D'Antoni \u00e8 stato eletto deputato nel corso delle elezioni suppletive alla Camera, concorrendo con il simbolo dell'Ulivo."}
{"id": "76931", "revid": "125869808", "url": "https://it.wikipedia.org/wiki?curid=76931", "title": "Monachesimo", "text": "Il monachesimo () \u00e8 un fenomeno caratterizzato da alcune rinunce agli interessi mondani per dedicarsi nel modo pi\u00f9 completo alla propria spiritualit\u00e0. Fonda le sue radici in oriente e in seguito in occidente. Molte religioni hanno creato elementi monastici: cristianesimo, induismo, buddhismo, giainismo, taoismo.\nMonachesimo asiatico.\n Nell'Oriente asiatico, vi \u00e8 un vasto ed articolato fenomeno che comprende numerose religioni (induismo, giainismo, buddhismo, taoismo) e numerose nazioni (Giappone, Cina, Indonesia, Myanmar, India, Tibet, ecc...)\nNell'Induismo il fenomeno \u00e8 legato sia a determinati stadi della vita, quali il \"sanny\u0101sa\", durante il quale si pratica la rinuncia e la povert\u00e0, sia alla scelta di praticare la rinuncia per dedicare l'intera vita alla spiritualit\u00e0: \u00e8 il caso dei \"sadhu\". Tali pratiche, testimoniate nei Veda, risalirebbero al 2000 a.C.\nNel giainismo l'esperienza monastica assume particolare importanza. Nel 79 d.C. uno scisma produsse le due scuole principali, attive ancora adesso: a partire da quella data si distingue tra monaci \"digambar\" (\"vestiti di cielo\"), che rinunciano a qualsiasi possesso, compreso cibo e vestiti, e \"shvetambar\" (\"vestiti di bianco\").\nMonachesimo Cristiano.\nMentre le invasioni barbariche rendevano drammatiche le condizioni di vita delle popolazioni dell'Impero Romano d'Occidente, andarono costituendosi e prendendo vigore diverse istituzioni ecclesiastiche e religiose, che presto si sarebbero rivelate forze costruttive di una nuova civilt\u00e0. Tra esse il monachesimo, nei secoli che vanno dal IV all'VIII, \u00e8 forse la pi\u00f9 importante.\nIl monachesimo europeo proviene dal Medio Oriente; infatti l'ascetismo religioso e la vita monastica non sono peculiari del cristianesimo, ma rappresentano forme in cui l'anima ha cercato in ogni tempo di tradurre la propria sete del divino. Nel IV secolo, in Egitto, in Palestina e in Siria, sulla scia di Antonio il Grande e di altri Padri del deserto, specialmente di san Paolo di Tebe, la vita del quale scrisse san Girolamo (\u00e8 il primo scritto monastico latino in assoluto), si fecero sempre pi\u00f9 numerosi coloro che abbandonavano completamente il mondo per vivere nella solitudine (\"eremos\", da cui il termine di eremita, per indicare gli asceti viventi nel deserto) oppure per associarsi insieme in comunit\u00e0 o cenobi (dal termine greco \"coinobios\", indicante vita in comune), onde ricercare una comunione pi\u00f9 intensa con Dio ed innalzarsi verso la santit\u00e0. In ambito cristiano, Antonio \u00e8 considerato l'iniziatore della via eremitica e Pacomio di quella cenobitica.\nLa produzione letteraria del mondo monastico cristiano d'Oriente, in ambienti pervasi da una cos\u00ec fervida tensione religiosa, fu caratterizzata dall'ascetismo e da una spiritualit\u00e0 origeniana.\nIl monachesimo viene preceduto dall'anacoretismo: i fedeli pi\u00f9 intransigenti, spinti da una forte vocazione si separavano dal resto delle comunit\u00e0 per meglio avvicinarsi a Dio, seguendo lo stile di vita di Cristo. Gli anacoreti o eremiti sono coloro che rinunciano completamente al mondo, scegliendo una vita fatta di silenzio e di preghiera, per tendere alla perfezione attraverso la penitenza. Esempi di vita eremitica sono, nell'Antico Testamento, Elia, nel Nuovo, san Giovanni Battista. Lo stesso Ges\u00f9 condusse vita eremitica nel deserto per quaranta giorni prima di iniziare la sua predicazione. Il monachesimo degli albori si fonda sulla libert\u00e0 individuale del monaco, che liberamente sceglie la vita solitaria. Ma ben presto si diffuse il sistema delle regole. La regola era posta dal maestro e aveva lo scopo di organizzare la vita comunitaria. Tra le regole pi\u00f9 famose si ricorda quella di san Benedetto da Norcia, esemplificata nel motto: \"Ora et labora\" (prega e lavora).\nI monaci nell'Europa Orientale si davano con fervore, che talora rasentava la frenesia, ad intense pratiche ascetiche (dal greco \"aschesis\"=esercizio), le quali univano alla preghiera ed alla meditazione ogni sorta di mortificazioni della carne, talora durissime o stravaganti addirittura, come l'astensione dal cibo, dal sonno o dal lavarsi per periodi pi\u00f9 o meno lunghi, oppure l'infliggersi flagellazioni e torture. Tra questi, particolari furono gli stiliti e i dendriti che trascorrevano la loro vita rispettivamente su una colonna e su un albero.\nIl monachesimo rappresent\u00f2 in sostanza una grande rivolta dello spirito autenticamente cristiano contro il pericolo di mondanizzazione della Chiesa. Come tale, esso costitu\u00ec per secoli la grande riserva di forze spirituali della Chiesa ed ebbe importanza storica decisiva nello sviluppo della civilt\u00e0 cristiana nel mondo mediterraneo. Dopo il IV secolo il monachesimo cominci\u00f2 a diffondersi in Occidente: Girolamo a Roma, Agostino in Africa, Severino nel Norico, Paolino a Nola, Martino e Giovanni Cassiano nella Gallia si fecero promotori dell'ideale monastico (sull'esempio di quello orientale) e monasteri famosi sorsero nel V secolo a Tours e ad Arles ad opera dei vescovi Cesario e Aureliano (autori d'importanti Regole).\nCassiodoro, il ministro di Teodorico, fallita la sua politica di fusione tra Romani e Goti, abbandon\u00f2 la corte gotica, si rifugi\u00f2 nei suoi possedimenti nella natia Calabria e verso il 554 fond\u00f2 un monastero a Vivarium, in cui trascorse gli ultimi anni della sua vita. A dare al monachesimo del cristianesimo cattolico la sua particolare fisionomia operosa, in confronto a quello del cristianesimo ortodosso, pi\u00f9 portata alla contemplazione e all'ascetismo, fu per\u00f2 un giovane, discendente da una famiglia della piccola nobilt\u00e0 provinciale dell'Umbria: Benedetto da Norcia, vissuto a cavallo tra il V e il VI secolo. Ritiratosi a vita eremitica a Subiaco, Benedetto aveva visto crescere attorno a s\u00e9 un gruppo di seguaci, insieme ai quali, trasferitosi successivamente nelle vicinanze di Cassino, aveva fondato il monastero di Montecassino, il pi\u00f9 importante centro monastico dell'Occidente.\nAll'incirca negli stessi anni in cui i giuristi bizantini, per ordine di Giustiniano, lavoravano alla sistemazione del diritto civile romano nel \"Corpus iuris civilis\", San Benedetto gettava le fondamenta della nuova societ\u00e0 monastica, con la compilazione della sua Regola.\nLa regola benedettina \u00e8 informata tutta allo spirito pratico dell'antica Roma, fondendolo armonicamente con la spiritualit\u00e0 cristiana. Per Benedetto i monaci non debbono essere soltanto dei contemplanti: il loro motto dovr\u00e0 essere \"ora et labora\". La regola fu scritta originariamente per il solo monastero di Montecassino, dopo la dominazione longobarda riprender\u00e0 la diffusione in Italia e poi nel IX secolo sar\u00e0 via via esportata in tutta Europa grazie all'appoggio dell'imperatore Carlo Magno e dopo di lui l'imperatore Ludovico il Pio incaric\u00f2 Benedetto d'Aniane (750-821) di introdurre, riformare ed uniformare alla Regola benedettina tutti i monasteri europei che la adottarono come regola per eccellenza del monachesimo cattolico.\nMentre il mondo occidentale \u00e8 sconvolto dalle invasioni barbariche, i monasteri creano un nuovo tipo di societ\u00e0 basata, anzich\u00e9 sul concetto romano della propriet\u00e0 privata, su quello cristiano della solidariet\u00e0 collettiva. L'impulso in tutta Europa ed in Italia viene dato dall'abate irlandese San Colombano fra il VI ed il VII secolo fond\u00f2 assieme ai suoi monaci centinaia di monasteri e decine di abbazie nel mondo cristiano europeo secondo la regola colombaniana di derivazione dalla regola irlandese, secondo il motto \"ora et labora et studia\". I monaci coltivano le terre circostanti al monastero, o almeno le fanno coltivare dai propri coloni, difendendole dall'abbandono e dall'inselvatichimento. Attorno a loro si raggruppano in cerca di protezione famiglie coloniche, che trovano rifugio all'ombra del monastero. Il monastero diventa cos\u00ec il centro di un piccolo mondo economico auto-sufficiente; anche i prodotti artigianali o industriali necessari alla sua esistenza vengono prodotti al suo interno da monaci o da \"servi ministeriales\", dipendenti dal monastero. Il sovrappi\u00f9 della produzione viene posto in vendita; cos\u00ec, non di rado, attorno al monastero sorge anche un centro di scambi commerciali, un mercato, una fiera.\nProprio nel corso dell'VIII secolo si ebbe nell'economia dell'Italia longobarda un'accentuata tendenza alla formazione di estese propriet\u00e0 fondiarie, concentrate nelle mani dei grandi signori laici o delle chiese. Parte cospicua di questa concentrazione della propriet\u00e0 and\u00f2 a vantaggio dei grandi monasteri colombaniani, accrescendone l'importanza. In linea di principio, almeno, i beni degli enti religiosi erano inalienabili e gli abati dei monasteri spesso amministratori capaci.\nCi\u00f2 condusse alla diffusione di nuovi sistemi di conduzione dei fondi, che molto giovarono alla graduale ricostruzione della ricchezza fondiaria. Tra questi da citare i \"contratti di livello\" (cos\u00ec detto dal \"libellum\" - libretto - sul quale stavano scritti i patti del contratto), per cui un fondo veniva ceduto in uso ad un coltivatore, in cambio di un canone, per lo pi\u00f9 in natura, o quelli di enfiteusi, per cui un fondo era ceduto per lunghissimo tempo ad un minimo canone annuale, a patto che il coltivatore v'introducesse delle migliorie. Cos\u00ec allo spopolamento dei secoli precedenti cominci\u00f2 a subentrare una maggiore densit\u00e0 di coltivatori nelle campagne, unita ad una rinascita delle colture specializzate, come quella della vite e dell'olivo, in luogo del pascolo e della cerealicoltura estensiva.\nIn mezzo ad un'et\u00e0 di sovrani analfabeti e di regresso della civilt\u00e0, nei monasteri colombaniani di derivazione irlandese gli amanuensi negli \"scriptoria\", continuano a copiare su pergamena, come da antica tradizione irlandese, le opere degli scrittori antichi cristiani e pagani. Nei monasteri convivono quindi pacificamente insieme romani e barbari, affratellati dalla comune fede e dalla comune obbedienza alla Regola. I monasteri costituiscono, per tutto il Medioevo, importanti centri di diffusione culturale.\nAccanto a quello di Montecassino, distrutto in epoca longobarda e poi ricostruito in seguito, sorsero numerosi monasteri di varia regola, fra cui emergono per importanza quelli di Bobbio, fondato nel 614, Nonantola e Pomposa nell'Emilia Romagna, di Polirone (Mantova), di Praglia (Padova), di Farfa nella Sabina, di San Vincenzo al Volturno nell'Italia meridionale, nel 726 della Novalesa in Val di Susa (Piemonte) dove sorse anche la Sacra di San Michele. Questi cenobi accolsero tra le loro mura tanto i latini quanto i barbari, favorendo la fusione dei due popoli, mantennero in vita le tradizioni culturali dell'antichit\u00e0 e del cristianesimo, favorendo la diffusione della civilt\u00e0 romana tra i Longobardi.\nMolto importanti, nell'ambito del monachesimo, furono l'Abbazia di San Gallo, l'Abbazia di Melk, Heiligenkreuz e Klosterneuburg in Austria; l'Abbazia di Fulda in Germania e il Mont Saint Michel in Francia.\nNel contesto di un nascente interesse per la vita religiosa femminile, il canone XIII del Concilio Lateranense IV del 1215 stabil\u00ec che qualsiasi casa religiosa, monastero o fraternit\u00e0 dovessero adottare una regola fra quelle approvate fino all'epoca. Nello stesso anno, la chiesa di San Damiano in Assisi ospit\u00f2 la prima comunit\u00e0 benedettina femminile e la prima forma di francescanesimo femminile, fondata da santa Chiara che ne assunse il titolo di badessa.\nMonachesimo irlandese.\nUn grande centro di civilt\u00e0 monastica sorse nel V secolo nell'Irlanda e da l\u00ec si allarg\u00f2 nell'Inghilterra, con i cenobi di Armagh, di Iona, di York. I monaci irlandesi si diressero in seguito verso la Germania, le Gallie e l'Italia, convertendo pagani ed ariani e fondando sempre nuovi monasteri. Tra questi ultimi da citare quelli di Luxeuil, fondato in Francia, e di Bobbio, fondato in Italia, entrambi dall'abate San Colombano, l'ultimo delle centinaia di comunit\u00e0 monastiche secondo la regola colombaniana, operanti in tutta l'Europa evangelizzata per i monasteri irlandesi o iro-celtici, e inoltre quello del discepolo e compagno di Colombano, San Gallo, costruito dai suoi compagni nell'odierna Svizzera ed operante nel vasto territorio alemanno. Anche i monaci irlandesi coltivarono attivamente studi letterari o religiosi, come testimonia la copia dei manoscritti di autori classici o cristiani lasciata dai loro amanuensi e la fantasiosa ricchezza delle miniature che li adornano. I monaci irlandesi contribuirono alla formazione della cultura europea dell'et\u00e0 carolingia."}
{"id": "76935", "revid": "2226542", "url": "https://it.wikipedia.org/wiki?curid=76935", "title": "Nayarit", "text": "Il Nayarit \u00e8 uno stato messicano situato sulla costa occidentale e affacciato sull'Oceano Pacifico.\nConfina a nord con gli stati di Sinaloa, Zacatecas e Durango, a est e a sud con lo stato di Jalisco. Fanno parte dello stato anche le \"Islas Tres Marias\" nell'Oceano Pacifico.\nLa capitale dello stato \u00e8 Tepic, altre citt\u00e0 di rilievo sono Acaponeta, Tecuala, e Tuxpan.\nIl Nayarit fu uno degli ultimi territori messicani ad ottenere il rango di stato il 1\u00ba maggio 1917, precedentemente era un distretto militare (\"Distrito Militar de Tepic\").\nLo stato \u00e8 composto da 20 comuni.\nStoria.\nIl territorio del Nayarit \u00e8 stato uno degli ultimi ad essere ammesso come stato federato del Messico, ovvero in data 26 gennaio 1917. Con Decreto del 13 marzo 1837, venne eretto il Dipartimento del Tepic, in conformit\u00e0 all'articolo 8 del documento denominato \"Bases y Leyes Constitucionales de la Rep\u00fablica Mexicana\" del 23 ottobre 1835; il dipartimento in questione aveva una superficie di 1.868 Leghe quadrate ed una popolazione di 62.620 abitanti; era diviso in due municipi: Tepic e Ahuacatl\u00e1n.\nNel 1838, il Dipartimento del Tepic, aveva una popolazione di 67.180 abitanti. Anteriormente era conosciuto come il 7\u00ba \"Cant\u00f3n de Jalisco\", nome che riprese il 18 settembre 1846, non appena lo Stato di Jalisco ader\u00ec al \"Pacto Federal\", costituendosi in 5 Dipartimenti: Acaponeta, Ahuacatl\u00e1n, Sentispac (oggi Santiago Ixcuintla), Compostela e Tepic.\nNel 1858, il 7\u00ba Cantone di Jalisco aveva una popolazione di 74.538 abitanti.\nIl 24 dicembre 1859 il giovane presidente Miguel Miram\u00f3n, decret\u00f3 la creazione del Territorio di Tepic. Il Dipartimento di Nayarit aveva 97.000 abitanti e venne diviso in 6 distretti: Tepic, Ahuacatl\u00e1n, Compostela, Acaponeta, Santiago e San Luis.\nRestaurato il Federalismo, divenne \"Distretto Militare del Tepic\", eretto con decreto del 7 agosto 1867, emesso dal Presidente Benito Ju\u00e1rez Garc\u00eda; si costituivano quindi 11 \"Ayuntamientos\" (municipi): Ahuacatl\u00e1n, Jala, Villa de Ixtl\u00e1n, Compostela, San Pedro Lagunillas, Santiago Ixcuintla, Acaponeta, Tepic, Tuxpan, San Blas e Xalisco.\nNel 1877, il Distretto Militare del Tepic, aveva una popolazione di 95.000 persone.\nSuccessivamente, il 18 dicembre del 1884, fu elevato al rango dei Territorio Federale con il nome di \"Tepic\".\nTepic \u00e8 la capitale dello Stato e la citt\u00e0 pi\u00f9 grande, la quale \u00e8 contigua al Municipio di Xalisco.\nLa seguono per importanza le aree contigue di Bah\u00eda de Banderas, Tuxpan, Ixtl\u00e1n del R\u00edo, Acaponeta, Santiago Ixcuintla, Compostela, Tecuala, Estaci\u00f3n Ruiz, Villa Hidalgo y Las Varas.\nSociet\u00e0.\nSuddivisioni amministrative.\nLo Stato federato di Nayarit si divide in 20 comuni (\"municipios\"):\nReligioni.\nQuasi l'intera popolazione dello stato \u00e8 cattolica."}
{"id": "76937", "revid": "486946", "url": "https://it.wikipedia.org/wiki?curid=76937", "title": "Partito dei Liberaldemocratici", "text": ""}
{"id": "76938", "revid": "260676", "url": "https://it.wikipedia.org/wiki?curid=76938", "title": "Adobe After Effects", "text": "Adobe After Effects \u00e8 un software di animazione grafica, animazione, compositing e montaggio video di livello professionale con funzionalit\u00e0 avanzate, come l'utilizzo di JavaScript ed espressioni per ottenere regolarit\u00e0 dei movimenti e il supporto per livelli (2D e 3D) ed effetti personalizzabili, creato dalla CoSA (Company of Science &amp; Art) nel 1992 e successivamente acquisito da Adobe. Viene utilizzato per realizzare titoli animati, dissolvenze tra immagini, correzione colore, effetti speciali di varia natura, stabilizzazione dell'immagine.\nBasato sulla tecnologia OpenGL, \u00e8 disponibile nelle versioni Standard e Professional, con prezzi e disponibilit\u00e0 di strumenti diverse.\nFa parte del pacchetto Adobe Creative Suite Production Studio che a seconda del tipo di release (Premium o Standard) contiene anche Premiere Pro, Photoshop, Encore DVD, Illustrator, Dynamic Link, Bridge e Audition.\nNon esiste attualmente una versione 32 bit."}
{"id": "76939", "revid": "712828", "url": "https://it.wikipedia.org/wiki?curid=76939", "title": "Maggioriano", "text": "Comandante militare di un certo successo, sal\u00ec al trono dopo aver deposto l'imperatore Avito. Il suo regno fu caratterizzato da una politica estera volta a restaurare il controllo romano sulle province perdute \u2013 in particolare Gallia, Hispania e Africa \u2013 e da una politica interna avente lo scopo di risollevare le finanze imperiali, garantendo al contempo equit\u00e0 e giustizia.\nIl suo tentativo fu frustrato dai tradimenti: di alcuni suoi soldati, che causarono la perdita della flotta radunata per riprendere l'Africa ai Vandali, e del suo generale Ricimero, che lo cattur\u00f2 e lo uccise. Fu l'ultimo imperatore capace di tentare di risollevare le sorti dell'Impero romano d'Occidente con le proprie risorse: gli imperatori che gli succedettero fino alla caduta dell'impero nel 476/480 non ebbero il potere effettivo, ma furono strumenti di potere di generali di origine barbarica o imposti e appoggiati dalla corte d'Oriente.\nBiografia.\nOrigini.\nMaggioriano proveniva dall'aristocrazia militare: il suo omonimo nonno materno fu il \"magister militum\" di Teodosio I e, in qualit\u00e0 di comandante delle truppe dell'Illirico, assistette all'elevazione al trono dell'imperatore a Sirmio, nel 379. La figlia del \"magister militum\" Maggioriano spos\u00f2 poi un ufficiale, probabilmente di nome Donnino, che si occupava di finanze nell'amministrazione di Ezio, \"magister militum\" d'Occidente, cui diede un figlio, chiamato Maggioriano in onore del nonno.\nMaggioriano incominci\u00f2 la carriera militare proprio sotto Ezio, in Gallia, assieme a due ufficiali di origine barbara che avrebbero successivamente ricoperto posti di rilievo nell'amministrazione imperiale, il suebo-visigoto Ricim\u00e8ro e il gallo Egidio. Maggioriano si distinse particolarmente per la difesa della citt\u00e0 di \"Turonensis\" (Tours) e in uno scontro con i Franchi di re Clodione presso un luogo chiamato \"Vicus Helena\" (447 o 448), in cui svolse un ruolo di primo piano: mentre Ezio controllava la via d'uscita, Maggioriano combatt\u00e9 personalmente tra i ranghi della cavalleria sotto il suo comando sul vicino ponte.\nIntorno al 450, l'imperatore d'Occidente Valentiniano III prese in considerazione la possibilit\u00e0 di dare in sposa la propria figlia minore Placidia proprio a Maggioriano. L'imperatore non aveva figli maschi e sperava quindi che questo giovane comandante mettesse fine alla successione di potenti generali che intendevano controllare l'imperatore (tra cui lo stesso Ezio); Maggioriano avrebbe avuto infatti la capacit\u00e0 di condurre di persona l'esercito romano, e risolvere contemporaneamente il problema della successione. Questo proposito, sebbene indirizzato a prevenire o limitare la conquista del potere da parte di Unerico o Attila, possibili successori di Ezio, cozzava col desiderio del generale di imparentarsi con la famiglia imperiale: Ezio pose quindi fine alla carriera militare di Maggioriano, allontanandolo dal proprio seguito e costringendolo a ritirarsi nella sua propriet\u00e0 in campagna. Solo nel 454 Maggioriano torn\u00f2 alla vita pubblica, quando, dopo aver ucciso Ezio con le proprie mani, Valentiniano III lo chiam\u00f2 a sedare i malumori delle irrequiete truppe fedeli al \"magister militum\" assassinato.\nNel 455 Valentiniano III fu assassinato a sua volta e si apr\u00ec la lotta per la successione. Maggioriano vi ebbe il ruolo di candidato di Licinia Eudossia, la vedova dell'imperatore, e del proprio amico Ricimero, che puntava a divenire il nuovo Ezio. Alla fine fu eletto imperatore il senatore Petronio Massimo, che costrinse Eudossia a sposarlo e nomin\u00f2 Maggioriano \"comes domesticorum\" (\u00abconte dei domestici\u00bb, cio\u00e8 comandante della guardia imperiale), forse a parziale compensazione.\nPetronio mor\u00ec in occasione del sacco di Roma (maggio 455) da parte dei Vandali: se Maggioriano ebbe delle velleit\u00e0 di succedergli al trono, queste furono frustrate dall'elezione ad Augusto del nobile gallo-romano Avito, che godeva del sostegno delle truppe dei Visigoti. I due uomini forti dell'impero, Maggioriano e Ricimero, sostennero inizialmente il nuovo sovrano, ma quando l'appoggio dei Visigoti svan\u00ec, decisero di rovesciare l'imperatore, il quale gi\u00e0 in agosto aveva perso il sostegno del Senato romano e si era ritirato ad Arelate, fulcro del suo potere. Nel settembre 456 Ricimero e Maggioriano si mossero con l'esercito verso Ravenna e, nei pressi della citt\u00e0, sorpresero e uccisero Remisto, il \"magister peditum\" di Avito; poi le truppe di Ricimero e Maggioriano si mossero verso nord, incontro all'esercito che Avito aveva raccolto ad Arelate, e nei pressi di Piacenza lo sconfissero. Maggioriano e Ricimero risparmiarono la vita di Avito, che fu per\u00f2 costretto a rinunciare alla porpora e a prendere i voti; Avito cerc\u00f2 per\u00f2 di fuggire verso Arelate, fu raggiunto da Maggioriano e si rifugi\u00f2 in un santuario, che Maggioriano assedi\u00f2 causando la morte di Avito, forse per fame (inizio 457).\nAscesa al trono.\nDopo la morte di Avito, Maggioriano non avanz\u00f2 formalmente la propria candidatura alla porpora imperiale, se ne aveva l'intenzione: formalmente spettava al sovrano d'Oriente, che all'inizio del 457 era Marciano, designare il proprio collega d'Occidente. Marciano non pot\u00e9 nominare un collega, perch\u00e9 mor\u00ec il 26 gennaio 457; a succedergli fu nominato un generale, Leone I, il quale non scelse il nuovo imperatore d'Occidente, forse allo scopo di regnare da solo. Leone decise, per\u00f2, di compensare in qualche modo Maggioriano e Ricimero: il primo fu infatti nominato \"magister militum\", il secondo \"patricius\" e \"magister militum\" (28 febbraio 457).\nL'unico evento di rilievo accaduto dopo la nomina a \"magister\" fu l'invasione dell'Italia da parte di 900 Alemanni, che dalla Rezia penetrarono fino al Lago Maggiore: qui si scontrarono con il contingente del \"comes\" Burcone, inviato dal proprio \"magister militum\" Maggioriano, e furono sconfitti. La vittoria fu attribuita a Maggioriano stesso, che l'esercito acclam\u00f2 Augusto il 1\u00ba aprile, a sei miglia da Ravenna, in un luogo chiamato \"ad Columellas\". La scelta dell'imperatore tra i candidati Maggioriano e Ricimero era in realt\u00e0 obbligata, in quanto l'origine barbarica del secondo gli precludeva la porpora imperiale; non di meno Ricimero riteneva di poter esercitare un'enorme influenza sul nuovo augusto, sia in virt\u00f9 degli antichi legami incominciati quando avevano entrambi servito sotto Ezio, sia in forza del controllo esercitato sull'esercito in qualit\u00e0 di \"magister militum\".\nSebbene il panegirista Sidonio Apollinare affermi che Maggioriano inizialmente rifiut\u00f2 l'acclamazione, si ritiene che in realt\u00e0 fosse stato Leone a non riconoscere immediatamente il nuovo Augusto d'Occidente. Va anche considerato, per\u00f2, che Maggioriano era per Leone l'unico candidato alla porpora accettabile: da una parte la deposizione di Avito non era certamente stata vista negativamente dalla corte orientale, dall'altra l'unico candidato alternativo, Anicio Olibrio, aveva un indesiderabile legame di parentela con il sovrano vandalo Genserico e non aveva il sostegno dell'esercito come Maggioriano. A indizio del ritardo nel riconoscimento di Maggioriano da parte di Leone, va segnalato che la sua elevazione al trono \u00e8 registrata in alcune fonti solo il 28 dicembre e che Maggioriano esercit\u00f2 il proprio primo consolato, assieme a Leone I, nel 458: era infatti consuetudine che un nuovo imperatore fosse console per il primo anno incominciato essendo gi\u00e0 augusto.\nPolitica estera.\nL'11 gennaio 458 Maggioriano fece leggere il proprio messaggio al Senato romano, in cui esprimeva il manifesto del proprio regno. Dal tenore di questo messaggio si comprende come l'intenzione di Ricimero e del nuovo sovrano fosse di regnare insieme, Maggioriano in qualit\u00e0 di imperatore e Ricimero come \"magister militum\" e \"patricius\".\nDifesa dell'Italia.\nUno dei primi compiti che il nuovo imperatore si trov\u00f2 ad affrontare fu quello di consolidare il dominio sull'Italia e riprendere il controllo della Gallia, che gli si era ribellata dopo la morte dell'imperatore gallo-romano Avito; i tentativi di riconquista della Hispania e dell'Africa erano progetti in l\u00e0 nel futuro.\nNell'estate del 458 un gruppo di Vandali e di Mauri guidato dal cognato di Genserico sbarc\u00f2 in Campania alla foce del Liri o del Garigliano e devast\u00f2 la regione, saccheggiandola: la minaccia fu debellata dall'intervento dell'esercito imperiale, comandato da Maggioriano in persona, che sconfisse i Vandali nei pressi di Sinuessa e li insegu\u00ec, mentre erano appesantiti dal bottino, fino alle navi, uccidendone molti, tra cui il comandante. Maggioriano cap\u00ec che doveva prendere l'iniziativa e difendere il cuore del suo impero, l'unico territorio effettivamente in suo possesso, rafforzandone le difese.\nInnanzitutto ripristin\u00f2 una legge di Valentiniano III riguardo alla possibilit\u00e0 di portare le armi e l'obbligo per i civili di difendere le citt\u00e0 della costa dagli attacchi provenienti dal mare; si tratta della \"Novella Maioriani\" 8, altrimenti nota come \"De reddito iure armorum\" (\u00abRitorno del diritto di portare armi\u00bb), che riprendeva una legge omonima di Valentiniano del 440, la \"Novella Valentiniani\" 9, promulgata anche questa dopo un attacco dei Vandali; probabilmente sempre allo stesso periodo risale la legge nota come \"De aurigis et seditiosis\" (\u00abAurighi e sediziosi\u00bb), la \"Novella Maioriani\" 12, contro i disordini in occasione delle gare di carri: entrambe le leggi non sono pervenute. Come seconda disposizione si cur\u00f2 di rinforzare l'esercito, assoldando un forte contingente di mercenari barbari; tra questi c'erano Gepidi, Ostrogoti, Rugi, Burgundi, Unni, Bastarni, Suebi, Sciti e Alani. Infine riorganizz\u00f2 due flotte, probabilmente quelle di Miseno e Ravenna, in quanto i Vandali erano forti per mare.\nConquista della Gallia.\nSi rivolse poi alla Gallia, che aveva rifiutato di riconoscerlo come il successore dell'imperatore gallo-romano Avito. \u00c8 noto infatti come vi fosse nata una congiura con un tentativo di usurpazione; la Prefettura del pretorio delle Gallie era stata poi assunta da Peonio (membro della congiura) senza il consenso del governo centrale; una delegazione della citt\u00e0 di Lione, la quale si era lasciata occupare dai Burgundi di re Gundioco alla morte di Avito, si rivolse all'imperatore d'Oriente per avere l'esenzione dalle tasse; i Visigoti di Teodorico II penetrarono nella Gallia dall'Iberia e puntarono su Arelate. \u00c8 poi significativo un'iscrizione del 458 ritrovata in Gallia fu datata col solo consolato di Leone I; tipicamente le iscrizioni venivano datate con l'indicazione dei due consoli in carica per l'anno: il fatto che questa iscrizione, a Lione, portasse il nome di Leone ma non quello di Maggioriano mostra come solo il primo venisse riconosciuto come imperatore legittimo.\nMaggioriano invi\u00f2 in Gallia il suo generale Egidio, che liber\u00f2 Lione e la sua regione dai Burgundi ed entr\u00f2 poi ad Arelate; qui fu messo sotto assedio dai Visigoti. Nel tardo 458 Maggioriano port\u00f2 il suo esercito, rafforzato da un contingente di barbari, in Gallia: l'imperatore condusse personalmente l'azione, lasciando persino Ricimero in Italia e avvalendosi della collaborazione \"magister militiae\" Nepoziano. L'attacco imperiale ruppe l'assedio dei Visigoti contro Arelate, costringendoli a ritornare nella condizione di \"foederati\" e di riconsegnare la diocesi di Spagna, che Teodorico aveva conquistato tre anni prima a nome di Avito; l'imperatore mise il proprio ex-commilitone Egidio a capo della provincia, nominandolo \"magister militum per Gallias\" e invi\u00f2 dei messi in Hispania ad annunciare la propria vittoria sui Visigoti e l'accordo raggiunto con Teodorico. Con l'aiuto dei suoi nuovi \"foederati\", Maggioriano penetr\u00f2 nella valle del Rodano, conquistandola sia con la forza sia con la diplomazia: riprese Lione dopo un assedio, condannando la citt\u00e0 a pagare una forte indennit\u00e0 di guerra, mentre i Bagaudi furono convinti a schierarsi con l'impero.\nUna volta ripreso il controllo della parte dell'impero che pi\u00f9 aveva osteggiato la sua ascesa al potere, Maggioriano dimostr\u00f2 per\u00f2 che la sua intenzione era quella di riconciliarsi con la Gallia, malgrado la nobilt\u00e0 gallo-romana avesse preso le parti di Avito: significativo \u00e8 il fatto che il poeta Sidonio Apollinare, genero di Avito e colpevole di aver accolto i Burgundi nelle sue propriet\u00e0, ottenesse di poter declamare un panegirico all'imperatore (inizio di gennaio 459), forse grazie all'intercessione del \"magister epistularum\" Pietro, ricevendo probabilmente in cambio il titolo di \"comes spectabilis\"; a Peonio fu confermata la carica e gli fu garantita la promozione quando fu poi congedato; sicuramente molto pi\u00f9 efficace fu la concessione della esenzione dalle tasse alla citt\u00e0 di Lione, e il mantenimento dei nobili gallici negli incarichi pi\u00f9 prestigiosi dell'amministrazione imperiale.\nContro Visigoti e Vandali.\nIl passo successivo fu l'attacco contro i Visigoti, che avevano occupato la Spagna approfittando della confusione seguita al sacco di Roma (455); la Spagna avrebbe poi fornito la base per l'offensiva contro i Vandali, che tenevano la provincia pi\u00f9 ricca dell'Impero d'Occidente, quell'Africa che era anche fonte della fornitura di grano per la citt\u00e0 di Roma. Lo storico Procopio di Cesarea racconta che Maggioriano, volendo scoprire il grado di preparazione militare dei Vandali, si tinse di nero i capelli biondi per cui era famoso e, fingendosi un ambasciatore, and\u00f2 personalmente dal re vandalo Genserico in Africa, dove gli furono mostrate le armi dei barbari; al di l\u00e0 della veridicit\u00e0 di questo episodio (non si pu\u00f2 non notare che Procopio stesso racconta un episodio simile riguardo allo stesso Genserico e Marciano), \u00e8 vero che Maggioriano si premur\u00f2 di curare attentamente la spedizione, raccogliendo informazioni sul nemico e organizzando una flotta di trecento navi, costruite in Italia, con compiti di sostegno alla conquista della Spagna e di invasione dell'Africa.\nFu probabilmente in questa occasione che invi\u00f2 il \"comes\" e \"patricius occidentis\" Marcellino in Sicilia, a invadere l'isola occupata dai Vandali con un esercito di Unni. Marcellino era il \"comes rei militaris\" (governatore) della provincia dell'Illiria, ma di fatto, a partire dalla morte di Flavio Ezio, si era reso indipendente grazie al controllo di un forte esercito, non riconoscendo l'autorit\u00e0 imperiale: Maggioriano era riuscito a convincerlo a riconoscere nuovamente l'autorit\u00e0 dell'imperatore e persino a collaborare militarmente agli sforzi dell'Impero.\nDopo dei preparativi iniziali durati tutto il 459 sotto il comando di Nepoziano e del \"comes\" goto Sunierico e volti contro i Suebi, Maggioriano raccolse dunque l'esercito in Liguria e incominci\u00f2 l'occupazione della Spagna, passando dall'Aquitania e dalla \"Novempopulana\" e provenendo dunque dalla corte di Teodorico a Tolosa (maggio 460). Nel frattempo Genserico, temendo l'invasione romana, cerc\u00f2 di negoziare una pace con Maggioriano, il quale la rifiut\u00f2; il re dei Vandali decise allora di distruggere tutte le fonti di approvvigionamento nella Mauretania, in quanto riteneva che quello fosse il luogo dove Maggioriano e il suo esercito sarebbero sbarcati per invadere l'Africa, e fece fare delle incursioni alla propria flotta nelle acque vicine alla zona di sbarco. Intanto Maggioriano stava conquistando la Spagna: mentre Nepoziano e Sunierico sconfiggevano i Suebi a \"Lucus Augusti\" e conquistavano Scallabis in Lusitania, l'imperatore pass\u00f2 da \"Caesaraugusta\" (Saragozza), dove fece un \"adventus\" imperiale formale, e aveva raggiunto la Cartaginense, quando la sua flotta, attraccata a \"Portus Illicitanus\" (vicino a Elche), fu distrutta dai Vandali, per mano di traditori.\nMaggioriano, privato di quella flotta che gli era necessaria per l'invasione, non pot\u00e9 portare l'attacco contro i Vandali e si mise sulla via del ritorno. Lungo la strada, ricevette gli ambasciatori di Genserico con la proposta di una pace, che probabilmente prevedeva il riconoscimento romano dell'occupazione \"de facto\" della Mauretania da parte vandala, dato che una fonte romana la definisce \u00abdisonorevole\u00bb; Maggioriano accett\u00f2 i termini di questa intesa, forse in quanto la coalizione di cui era a capo era stata indebolita dalla perdita della flotta. Sulla via per l'Italia l'imperatore si ferm\u00f2 ad Arelate.\nPolitica interna.\nLa politica interna di Maggioriano \u00e8 meglio nota di quella degli altri imperatori della sua epoca in quanto alcune sue leggi, note come \"Novellae\", furono copiate in un'opera intitolata \"Breviarium\" e compilata da giuristi gallo-romani nel 506 per volere del re dei Visigoti Alarico II.\nLa legislazione di Maggioriano and\u00f2 quindi a toccare una serie di argomenti estremamente rilevanti, di ordine sociale ed economico: l'Augusto si occup\u00f2 di regolare le tasse e i relativi procedimenti di esazione (\"Novella Maioriani\" 2 e 5), il ruolo dei curiali e gli abusi dei funzionari (\"Novella Maioriani\" 3, 5 e 7), sulle questioni ereditarie legate alla Chiesa (\"Novella Maioriani\" 6 e 11). I provvedimenti di Maggioriano si rifacevano all'indirizzo legislativo impartito da Valentiniano e da personaggi della corte legati a Ezio e alla \"gens Anicia\", e volti a implementare un'amministrazione fiscale che fosse pi\u00f9 equa e che difendesse i curiali dallo strapotere dei palatini; questo ovviamente non pot\u00e9 far piacere agli esponenti dell'altra fazione principale della politica italica del V secolo, la \"gens Decia\", il cui maggiore esponente, Cecina Decio Basilio, ricopriva l'importante carica di Prefetto del pretorio d'Italia.\nPolitica fiscale e monetazione.\nA differenza dei suoi predecessori, Maggioriano comprese che avrebbe potuto governare efficacemente solo con l'appoggio della aristocrazia senatoriale, cui intese restituire un ruolo di rilievo; contemporaneamente, l'imperatore volle anche contenerne gli abusi, in quanto molti senatori erano ormai abituati a coltivare il proprio potere locale a scapito del potere centrale, giungendo persino a non pagare le tasse e a non rimettere allo stato centrale quelle riscosse. Questo atteggiamento danneggiava tutto l'apparato statale, poich\u00e9 il peso delle tasse ricadeva sui possidenti terrieri di rango inferiore, sui cittadini e sui funzionari locali, come i decurioni, responsabili di rifondere tutte le tasse non esatte, portando a un fenomeno di abbandono della carica cui aveva gi\u00e0 dovuto fare fronte l'imperatore Giuliano (361\u2013363). Del resto, dato l'elevato credito fiscale pregresso, l'imperatore era cosciente del fatto che una politica di rigore nell'esazione delle tasse non avrebbe avuto successo senza un condono che cancellasse gli enormi debiti dell'aristocrazia con l'erario statale.\nL'11 marzo 458 fu promulgata la \"Novella Maioriani\" 2, intitolata \"De indulgentiis reliquorum\" (\u00abRemissione dei debiti pregressi\u00bb), una legge con la quale l'imperatore rimise tutti i debiti fiscali maturati fino al 1\u00ba gennaio di quell'anno da parte dei proprietari terrieri; la stessa legge toglieva il diritto di esigere le tasse a tutti gli ufficiali pubblici, che avevano dimostrato di tenere per s\u00e9 la maggior parte delle tasse raccolte, riconsegnandolo ai soli governatori. Anche la successiva \"Novella Maioriani\" 5, promulgata il 4 settembre e intitolata \"De bonis caducis sive proscriptorum\" (\u00abLe propriet\u00e0 abbandonate e quelle appartenenti ai proscritti\u00bb), aveva lo scopo di riordinare il fisco imperiale, proibendo abusi nella raccolta: ordinava al \"comes privatae largitionis\" Ennodio di ammonire i giudici provinciali a non perpetrare frodi ai danni del fisco imperiale trattenendo per s\u00e9 parte delle tasse esatte.\nL'8 maggio 458 fu promulgata la \"Novella Maioriani\" 3, \"De defensoribus civitatum\" (\u00abI difensori civici\u00bb), con la quale l'imperatore intendeva rinvigorire la figura del \"defensor civitatis\", nata per rappresentare gli interessi dei cittadini vessati dall'amministrazione pubblica, specie per quanto riguardava le questioni fiscali: la figura non era caduta in disuso, ma aveva perso di efficacia, in quanto tale carica era ricoperta proprio da coloro che vessavano la popolazione. Il 6 novembre dello stesso anno Maggioriano promulg\u00f2 la \"Novella Maioriani\" 7, intitolata \u00abI decurioni e la ricezione in eredit\u00e0 e l'alienazione delle propriet\u00e0 e altre questioni\u00bb, con la quale perdonava le passate infrazioni, ma impediva ai decurioni di abbandonare il proprio rango sposando schiave o donne imparentate con umili fattori e proibiva loro di alienare i propri terreni.\nMaggioriano coni\u00f2 monete d'oro, argento e bronzo. La monetazione aurea, coniata in grandi quantit\u00e0, lo raffigura, con poche eccezioni, con un ritratto con elmo, lancia e scudo con chi-rho, girato verso destra; si tratta di una tipologia derivata da una rara emissione di Ravenna di Onorio e utilizzata in quantit\u00e0 solo da Maggioriano, mentre fu abbandonata dai suoi successori. Le prime emissioni di solidi furono probabilmente prodotte a Ravenna e mostrano al rovescio i ritratti di Maggioriano e Leone I, suggerendo il mutuo riconoscimento dei due imperatori. Le zecche di Ravenna e Milano produssero entrambe, sin dall'inizio del suo regno, sia solidi sia tremissi; non sono note emissioni di semissi, in quanto queste erano tradizionalmente coniate a Roma e la zecca dell'Urbe non produsse emissioni auree per Maggioriano, forse in quanto non si rec\u00f2 mai nell'antica capitale imperiale. Nel 458 la produzione di solidi \u00e8 attestata anche per la zecca di Arelate, a testimoniare la presenza dell'imperatore in Gallia; la produzione fu ripresa poi nel 460, al ritorno dell'imperatore dalla campagna in Spagna. I Visigoti coniarono delle riproduzioni di suoi solidi; il modello furono proprio le monete di Maggioriano coniate ad Arelate: queste erano solo solidi, e quindi le imitazioni visigote usarono i disegni dei solidi anche per i tremissi.\nLa monetazione argentea fu prodotta quasi esclusivamente dalle zecche galliche; si ritiene che sia possibile che queste monete non fossero prodotte affatto da Maggioriano, ma piuttosto fossero coniate da Egidio dopo la morte del suo imperatore, per dimostrare il mancato riconoscimento del suo successore, Libio Severo. Maggioriano produsse grandi quantit\u00e0 di nummi di gran peso, principalmente nelle zecche di Milano e Ravenna, e alcuni contorniati, principalmente a Roma ma probabilmente anche a Ravenna.\nPolitica sociale.\nCon l'avvento del Cristianesimo, si diffuse tra le famiglie facoltose la pratica di far prendere i voti alle proprie figlie, allo scopo di non disperdere il patrimonio familiare. Maggioriano consider\u00f2 questa pratica dannosa per lo Stato: sia perch\u00e9 impediva a giovani donne romane di procreare dei figli, utili all'Impero, sia in quanto riteneva che l'obbligo di prendere il voto di castit\u00e0 spingesse queste ragazze verso unioni illegali. Il 26 ottobre 458 l'imperatore indirizz\u00f2 al Prefetto del pretorio d'Italia Basilio la \"Novella Maioriani\" 6, in cui fissava l'et\u00e0 minima per prendere i voti a 40 anni, et\u00e0 alla quale riteneva che le pulsioni sessuali delle iniziate fossero ormai sopite; concesse inoltre alle donne che erano state obbligate a prendere i voti, ed erano state successivamente diseredate, di avere gli stessi diritti dei propri fratelli e sorelle sull'eredit\u00e0 dei genitori. Sempre allo scopo di risolvere il problema del declino della popolazione romana, specie rispetto alla crescita delle popolazioni barbare stanziate all'interno dei confini imperiali, Maggioriano affront\u00f2 il problema delle donne rimaste vedove da giovani e senza figli che non si risposavano a causa dell'influenza del clero religioso, cui destinavano nei testamenti i propri beni: anche alle giovani vedove fu quindi proibito di prendere i voti.\nCon lo stesso provvedimento, e distinguendosi in questo dalla politica dell'Impero d'Oriente, Maggioriano ribad\u00ec che dote e donazione nuziale dovessero avere lo stesso valore e che non era valido un matrimonio in cui vi era la donazione nuziale ma non la dote; contemporaneamente pose fine alla pratica di richiedere doni pre-nuziali di valore notevolmente superiore alla dote.\nRapporti con l'aristocrazia senatoriale.\nMaggioriano comprese anche che uno degli errori del suo predecessore Avito era stato quello di fare affidamento sull'aristocrazia senatoriale di una sola parte dell'impero, nel caso di Avito la Gallia, che invece non aveva riconosciuto Maggioriano. Quando dunque riprese militarmente il controllo di questa regione, decise di guadagnarsi il favore dell'aristocrazia senatoriale locale rendendola compartecipe alla gestione del potere assieme a quella italica, che invece lo aveva sostenuto sin dall'inizio. Un indizio di questa politica \u00e8 data dalla provenienza dei quattro consoli designati da Maggioriano e degli alti funzionari della sua corte: dopo la scelta tradizionale di s\u00e9 stesso per il primo anno (458) e di colui col quale effettivamente divideva il potere, Ricimero, per il secondo, Maggioriano scelse come console per il 460 il senatore gallico Magno, che aveva gi\u00e0 elevato alla prefettura del pretorio delle Gallie nel 458, e per il 461 il senatore di origine italica Severino, che gi\u00e0 aveva ricoperto delle cariche sotto Avito. Alla prefettura del pretorio d'Italia era stato nominato l'italico Cecina Decio Basilio, che aveva dei rapporti con il gallico Sidonio Apollinare, mentre il \"comes privatae largitionis\" era Ennodio, imparentato con una famiglia che aveva degli interessi ad Arelate.\nUna testimonianza del suo atteggiamento verso i senatori \u00e8 costituita dal messaggio che invi\u00f2 al Senato al momento della sua elezione a imperatore, in cui prometteva che non avrebbe prestato orecchio ai delatori, molto temuti in quanto causa, talvolta artificiosamente creata dagli imperatori stessi, della caduta di personaggi importanti. Che Maggioriano abbia tenuto fede alla sua promessa \u00e8 attestato da un episodio riportato da Sidonio Apollinare, in cui al poeta sarebbe stato attribuito un libello anonimo contro alcuni personaggi di rilievo: Maggioriano, invitato a pranzo il poeta, disinnesc\u00f2 con arguzia l'attacco.\nVa per\u00f2 notato come una parte della legislazione di Maggioriano andasse a inserirsi nel contrasto politico tra le due famiglie pi\u00f9 potenti dell'Italia tardo imperiale, quello tra la \"gens Anicia\" e la \"gens Caeionia-Decia\", schierandosi per la prima, malgrado un esponente di quest'ultima famiglia, Cecina Decio Basilio, ricoprisse l'importante incarico di Prefetto del pretorio d'Italia. Maggioriano non esit\u00f2 infatti a rifarsi pi\u00f9 volte alla politica dell'imperatore Valentiniano, dando alla propria legislazione un'impronta molto pi\u00f9 vicina agli interessi della \"gens Anicia\", ed \u00e8 dunque molto verosimile che n\u00e9 Basilio n\u00e9 Ricimero (il cui nome non compare tra coloro che promossero le Novelle maiorianee) fossero molto contenti dell'impostazione scelta dall'Augusto; non \u00e8 un caso che la prima legge promulgata da Libio Severo, successore di Maggioriano scelto proprio da Ricimero e probabilmente da Basilio, abbia abrogato i capi pi\u00f9 controversi della \"iniusta\" legge di Maggioriano.\nProtezione dei monumenti di Roma.\nGi\u00e0 a partire dall'inizio del IV secolo i monumenti di Roma e, in genere, gli edifici di certo pregio rimasti in stato di abbandono per cause diverse, erano utilizzati in misura crescente come vere e proprie cave per materiali edilizi pregiati, in quanto tale pratica risultava pi\u00f9 economica e pratica rispetto all'importazione da luoghi remoti, talora resi difficili o impossibili da raggiungere nelle province (specie a seguito del \u00abregime di quasi autarchia imposto alla penisola dai Vandali\u00bb); i magistrati romani concedevano, dietro petizione, l'uso di marmi, pietre e mattoni di recupero da demolizione per lavori di costruzione, consentendo cos\u00ec la distruzione degli antichi monumenti. Per far fronte a questo fenomeno Maggioriano promulg\u00f2 allora una legge (\"Novella Maioriani\" 4, promulgata a Ravenna l'11 luglio 459) che riservava all'imperatore o ai senatori la potest\u00e0 di decidere se vi fossero le condizioni estreme che giustificassero la demolizione di un edificio antico; la pena per i magistrati che si arrogavano il diritto di concedere i permessi era di 50 libbre d'oro, mentre i loro subordinati sarebbero stati frustati e avrebbero avuto entrambe le mani amputate.\nMorte.\nL'ironia della sorte volle che come il destino del suo predecessore Avito era stato segnato dal tradimento di Ricimero e di Maggioriano e dal congedo della sua guardia germanica dell'imperatore, cos\u00ec il fato di Maggioriano stesso fu deciso dal congedo della maggior parte del suo esercito, che egli non poteva pi\u00f9 stipendiare, e dal complotto di Ricimero. Mentre, infatti, l'imperatore era stato impegnato lontano dall'Italia, il \"patricius et magister militum\" barbaro aveva coagulato intorno a s\u00e9 l'opposizione a quello che tempo prima era stato suo commilitone e col quale, appena pochi anni prima, aveva coltivato sogni di potere: la politica di Maggioriano aveva dimostrato infatti che l'imperatore aveva intenzione di intervenire decisamente sulle problematiche che affliggevano l'impero, anche a costo di colpire gli interessi di influenti aristocratici.\nDopo aver passato del tempo ad Arelate, sua base alla fine dell'operazione contro i Vandali in Spagna, Maggioriano conged\u00f2 il proprio esercito, e accompagnato solo da una piccola scorta, forse composta dai suoi \"protectores domestici\", si mise in viaggio per Roma, dove intendeva effettuare delle riforme. Ricimero and\u00f2 incontro a Maggioriano con un contingente e, raggiuntolo nei pressi di Tortona (non molto distante da Piacenza, dove era stato ucciso Avito), lo fece arrestare e deporre (2 agosto). L'imperatore, privato della veste e del diadema, fu picchiato e torturato e, dopo cinque giorni, decapitato nei pressi del fiume \"Ira\" o \"Ilyra\" (7 agosto 461): aveva circa quarant'anni e aveva regnato per quattro. Ricimero che, secondo la fonte contemporanea Idazio aveva agito per livore e dietro consigli di nemici dell'imperatore, non permise che Maggioriano fosse sepolto degnamente.\nProcopio di Cesarea non cita il ritorno dell'imperatore dalla Spagna e afferma che Maggioriano mor\u00ec di dissenteria; Giovanni Malala afferma invece che Ricimero fece uccidere Maggioriano perch\u00e9 l'augusto si sarebbe alleato con Genserico contro il proprio generale: probabilmente entrambe queste notizie derivano dalla propaganda di Ricimero volta a motivare la scomparsa dell'imperatore.\nDopo la morte di Maggioriano, Ricimero decise di mettere sul trono imperiale qualcuno che riteneva in grado di poter manipolare, e scelse il senatore Libio Severo (19 novembre), che non aveva alcuna distinzione: il nuovo imperatore non fu per\u00f2 riconosciuto da nessuno dei collaboratori militari di Maggioriano, n\u00e9 da Egidio in Gallia, n\u00e9 da Marcellino in Sicilia e Illiria, n\u00e9 da Nepoziano in Hispania.\nUna tradizione locale vuole che il mausoleo di Maggioriano si trovi a Tortona, inglobato nella canonica della chiesa di San Matteo; la piccola costruzione in questione, di forma quasi quadrata, \u00e8 per\u00f2 databile al I secolo a.C.\nGiudizi su Maggioriano.\nSi afferma talvolta che Maggioriano fu un imperatore voluto dal potente generale barbaro Ricimero, il quale, impossibilitato ad avocare a s\u00e9 il titolo imperiale, avrebbe posto il suo ex-commilitone sul trono, ma avrebbe poi di fatto governato, o per lo meno che questa fosse la sua intenzione. Sebbene questo punto di vista trovi qualche conferma nella elezione da parte di Ricimero di \u00abimperatori-marionetta\u00bb, come Libio Severo e Anicio Olibrio, non \u00e8 verosimile che il \"magister militum\" pensasse di fare lo stesso con Maggioriano, militare esperto e comandante della guardia imperiale, inserito nell'aristocrazia italica. Pi\u00f9 verosimile \u00e8 che Ricimero si rendesse conto delle difficolt\u00e0 incontrate in quanto barbaro e ariano e che quindi intendesse dividere il potere con Maggioriano, esercitando la propria influenza in maniera non dissimile da come avevano fatto prima di lui Stilicone ed Ezio.\nSotto un diverso profilo, Maggioriano \u00e8 considerato un precursore della tutela dei monumenti dell'antica Roma; promulg\u00f2 infatti un editto con cui arginava perentoriamente il diffuso e crescente malcostume secondo il quale, anche con il consenso delle autorit\u00e0, si praticava la demolizione di monumenti \u2013 da lui viceversa riconosciuti come degne testimonianze del passato \u2013 al fine di reimpiegare il materiale di spoglio nelle nuove costruzioni.\nIn generale, Maggioriano riscosse il favore di molti storici, antichi e moderni. Gaio Sollio Sidonio Apollinare, poeta gallo-romano schieratosi dalla parte di Avito e che si trovava a Lione quando questa fu conquistata da Maggioriano, descrive ampiamente l'imperatore nel panegirico e nelle lettere; racconta persino di una cena tenutasi ad Arelate nel 461 e alla quale partecip\u00f2 alla mensa di Maggioriano, in cui il sovrano si dimostr\u00f2 istruito, educato e affabile, ignorando le accuse di alcuni delatori contro il poeta. Procopio di Cesarea, storico di Giustiniano I e che quindi scriveva un secolo dopo i fatti, afferm\u00f2:\nLo storico britannico Edward Gibbon (1737\u20131794), autore di una monumentale e influente \"Storia del declino e della caduta dell'Impero romano\", si espresse entusiasticamente nei confronti di questo imperatore:"}
{"id": "76940", "revid": "2175", "url": "https://it.wikipedia.org/wiki?curid=76940", "title": "Monossido di diazoto", "text": ""}
{"id": "76941", "revid": "446353", "url": "https://it.wikipedia.org/wiki?curid=76941", "title": "Wilhelm Gustloff (transatlantico)", "text": "La Wilhelm Gustloff fu una nave passeggeri della compagnia tedesca \"Kraft durch Freude\" (KdF) divenuta tristemente famosa per essere stata affondata il 30 gennaio 1945 nel Mar Baltico da un sommergibile sovietico nel corso della seconda guerra mondiale. L'azione bellica caus\u00f2 la morte di circa 9.000 persone, passando alla storia come il pi\u00f9 grave affondamento mai registrato per numero di vittime coinvolte.\nStoria.\nLa \"Wilhelm Gustloff\" fu varata nel 1937 ed era il gioiello della Kraft durch Freude (KdF) tedesca. Costruita dalla Blohm &amp; Voss di Amburgo era lunga oltre 200 metri e aveva una stazza di 25.893 tonnellate. La KdF era alla dipendenze della DAF (Deutsche Arbeitsfront), la quale sostituendo i sindacati aveva lo scopo di controllare e guidare l'intera forza lavoro tedesca.\nLa nave, che originariamente doveva chiamarsi \"Adolf Hitler\", prese invece il nome da Wilhelm Gustloff, fondatore e capo della sezione elvetica del partito nazionalsocialista, assassinato il 4 febbraio 1936 a Davos dallo studente ebreo David Frankfurter che aveva deciso di compiere questo atto sperando di scuotere il popolo ebraico, esortandolo a combattere contro l'oppressione del nazismo.\nLa \"Gustloff\" era la nave ammiraglia della flotta KdF. Questa possedeva numerose altre navi, altrettanto grandi e famose, e con una storia analoga, ma la \"Gustloff\" era unica in quanto a lusso e sfarzosit\u00e0. Numerose furono le crociere nell'Oceano Atlantico, nel Mar Mediterraneo e nei mari del Nord, indirizzate pi\u00f9 alla classe lavoratrice tedesca che alla ricca borghesia, in linea con le attivit\u00e0 della propaganda di regime.\nNel maggio del 1939, quattro mesi prima dell'inizio della seconda guerra mondiale, la \"Gustloff\" si affianc\u00f2 ad altre quattro navi della KdF, la \"Robert Ley\", la \"Der Deutsche\", la \"Stuttgart\" e la \"Sierra Cordoba\", ed infine la \"Oceana\" (non facente parte della KdF). Tutte queste navi avevano il compito di trasportare la \"legione Condor\" dalla Spagna alla Germania in seguito al successo nella guerra civile spagnola nella quale aveva combattuto contro le forze repubblicane sconfitte dai nazionalisti franchisti. Arrivata nel porto di Vigo, scaric\u00f2 molto materiale medico necessario alle organizzazioni di volontariato e sanitarie spagnole. Caric\u00f2 poi 1.400 uomini e il 30 maggio 1939, arrivata nelle acque tedesche, fu scortata nel porto di Amburgo in una parata di navi e manifestazioni di benvenuto.\nNave ospedale.\nNel settembre del 1939, le forze armate tedesche trasformano ufficialmente la \"Gustloff\" in nave ospedale a disposizione della Kriegsmarine. Fu classificata in \"Lazarettschiff D\", trovarono posto feriti tedeschi e di altre nazioni. L'uso di questa nave era strettamente monitorato e seguiva un rigido protocollo di procedure internazionali. Infatti, era completamente stata riverniciata di bianco, con una banda verde lungo tutta la carena su entrambi i lati, ed infine numerose croci rosse sul ponte, sul fumaiolo e sui lati. Su queste navi era proibito trasportare alcun tipo di materiale da guerra, sia offensivo sia difensivo, quindi nessun tipo di munizioni o armamento doveva essere caricato sulla \"Gustloff\".\nIl primo impiego della nave ospedale fu nella zona di Danzica al termine della campagna polacca. Rimase alla fonda nella baia per molte settimane, e supportava le numerose operazioni di guerra nella zona di conflitto sovietica, infatti tutti i soldati feriti venivano portati sulla Gustloff. Altre azioni erano di affiancamento della flotta della KdF come la \"Stuttgart\", la \"Der Deutsche\" e molte altre.\nDal maggio del 1940 fino al luglio dello stesso anno, la Gustloff era in servizio nella zona di Oslo in Norvegia, come ospedale galleggiante durante la campagna di Norvegia. Lasci\u00f2 Oslo con a bordo 560 tra feriti e passeggeri.\nDurante l'estate del 1940, alla \"Gustloff\" venne ordinato di prepararsi per le operazioni di invasione dell'Inghilterra, ma tale opzione fu cancellata da Adolf Hitler. Ancora una volta salp\u00f2 allora da Oslo con altri 414 feriti.\nSubito dopo questo viaggio termin\u00f2 il servizio di nave ospedale, e navig\u00f2 in direzione Gotenhafen. Venne ridipinta nel colore grigio delle navi da guerra e tramutata in una nave caserma al servizio della Kriegsmarine, attraccata nel porto di Gotenhafen.\nNave caserma.\nLa \"Gustloff\" sotto la 1\u00aa Divisione \"Unterseeboots\", e poi sotto la 2\u00aa Divisione \"Unterseeboots\", rimase all'ancora a Gotenhafen per oltre quattro anni. Poi nel gennaio del 1945 fu precipitosamente rimessa in servizio, per prendere parte all'Operazione Annibale che consisteva nel recupero e nel trasporto di milioni di rifugiati, soldati e feriti. Tutte le pi\u00f9 grandi navi della KdF vennero utilizzate per questa imponente operazione nei porti di Danzica, Gotenhafen, Pillau. Vennero utilizzate le seguenti navi: \"Cap Arcona\" (27.561), \"Robert Ley\" (27.288), \"Hamburg\" (22.117), \"Deutschland\" (21.046), \"Potsdam\" (17.528), \"Pretoria\" (16.662), \"Berlin\" (15.286), \"Goya\" e molte altre. Fu la pi\u00f9 imponente evacuazione di tutta la storia, vennero trasportati milioni di persone, messi al sicuro dall'avanzata sovietica.\nUna volta terminata la guerra, le operazioni di soccorso poterono considerarsi un successo, in quanto furono trasportate oltre due milioni di persone. Tuttavia perirono dalle 25.000 alle 30.000 persone, soprattutto in seguito agli affondamenti della Gustloff e del Goya che provocarono da soli oltre 15.000 morti. Considerando il numero di persone trasportate, le condizioni climatiche e il periodo di guerra, tale operazione fu comunque un successo della macchina di soccorso tedesca.\nL'affondamento.\nQuando la Gustloff lasci\u00f2 la protezione del porto di Gotenhafen il 30 gennaio 1945, le condizioni climatiche erano pessime, con vento molto forte, neve e una temperatura di dieci gradi sotto lo zero. Molti blocchi di ghiaccio galleggiavano nel mar Baltico. Le possibilit\u00e0 di sopravvivere per un affondamento, in un mare cos\u00ec freddo e con un tempo come quello, erano nulle.\nLa Gustloff inizi\u00f2 il proprio viaggio senza alcuna scorta, armata solo di qualche armamento antiaereo, mentre nessuna difesa antisommergibile era installata.\nLa lista dei passeggeri comprendeva 918 ufficiali, 173 membri dell'equipaggio, 373 membri delle Unit\u00e0 Navali Ausiliarie formata esclusivamente da donne, 162 feriti, e 4.424 rifugiati, per un totale di 6.050 persone. Tuttavia, la lista ufficiale di carico non teneva conto delle centinaia di persone che avevano preso posto sul ponte della Gustloff. Infatti, nuove ricerche dimostrano che il numero totale di persone al momento dell'affondamento era superiore a 10.000. La pi\u00f9 attendibile ricerca fu quella di Heinz Schon che divise il numero di persone come segue: 8956 rifugiati, 918 tra ufficiali e membri della 2. \"Unterseeboot-Lehrdivision\", 373 donne delle Unit\u00e0 Ausiliarie, 173 uomini delle forze navali, e 162 soldati feriti per un totale di 10.582 persone a bordo.\nAlle 21:08 del 30 gennaio 1945 (21:08 orario a Gotenhafen, 23:08 orario di Mosca), il sommergibile russo S-13 comandato dal capitano di corvetta Aleksandr Ivanovi\u010d Marinesko, lanci\u00f2 quattro siluri contro la Gustloff. Il primo siluro colp\u00ec la nave a prua direttamente sotto la linea di galleggiamento. Immediatamente la Gustloff pieg\u00f2 a dritta. Furono lanciati subito i razzi di segnalazione e il segnale di SOS. Il secondo siluro colp\u00ec la Gustloff nell'area della piscina facendo esplodere completamente quella zona, ed infine il terzo siluro colp\u00ec la sala motori devastando l'intero scafo. Presto il castello di prua venne sommerso quasi completamente, mentre la poppa si alzava sopra il livello del mare. Parte delle scialuppe rimasero inutilizzate a causa dei sostegni congelati. In circa cinquanta minuti, la Gustloff affond\u00f2 nelle fredde acque del mar Baltico, portando con s\u00e9 oltre 9.000 persone, mentre i sopravvissuti furono solo 1.320.\nL'affondamento della Gustloff fu di gran lunga il pi\u00f9 grave e spaventoso affondamento nella storia navale. Nessun'altra tragedia in mare ha avuto perdite di vite umane cos\u00ec pesanti.\nCitazioni nei media.\nNel 2002 lo scrittore tedesco G\u00fcnter Grass ha raccontato la vicenda di questo transatlantico in \"Il passo del gambero\".\nNel 2016 la scrittrice lituana Ruta Sepetys ha romanzato nel libro \"Ci protegger\u00e0 la neve\" la storia di questo tragico affondamento."}
{"id": "76949", "revid": "864763", "url": "https://it.wikipedia.org/wiki?curid=76949", "title": "Triscele", "text": "La triscele (pron. \"tr\u00ec\u0161\u0161ele\") o triskelis, (in araldica \"triquetra\", sebbene la triquetra sia diversa come struttura e con significato pi\u00f9 particolare; a volte erroneamente \"trinacria\") \u00e8 un antico simbolo formato da 3 spirali unite in un punto centrale, pi\u00f9 generalmente tre spirali intrecciate, o, per estensione, qualsiasi altro simbolo con tre protuberanze e una triplice simmetria rotazionale. Solo successivamente venne introdotta la raffigurazione di un essere con tre gambe (). La figura d\u00e0 il nome anche al simbolo. La storia dell'antica Triscele \u00e8 articolata e complessa e per alcuni versi ancora avvolta nel mistero poich\u00e9 si ricollega alla mitologia.\nTriscele di Sicilia.\nOrigini.\nLa triscele, gi\u00e0 diffusa sulle monete di paesi orientali dell'antica Grecia, apparve per la prima volta anche in Sicilia sulla monetazione siracusana del III secolo a.C. Il simbolo trov\u00f2 particolare fortuna sotto il periodo di Agatocle, il quale fece coniare monete con la triscele anche nei territori italioti posti sotto la sua influenza politica.\nMa la triscele ha origini figurative ancor pi\u00f9 remote sul territorio siciliano. Essa venne infatti ritrovata su della ceramica di produzione gelese, con caratteristiche prettamente locali, risalente al VII-VI secolo a.C.\nUna di queste produzioni di fabbrica geloa \u00e8 rappresentata da un Dinos, scorci del VII a.C., rinvenuto nell'attuale zona dell'agrigentino, in un deposito votivo di Palma di Montechiaro. Qui la triscele arcaica \u00e8 raffigurata senza il volto - ovvero l'assenza del \"gorgon\u00e8ion\" o della Medusa.\n\u00c8 quindi possibile che il simbolo della triquetra divenne, col tempo, l'emblema geografico dell'isola, mediante l'influenza dell'orientale triscele.\nA rafforzare l'ipotesi di un richiamo geografico, accostato a questa figura, vi furono gli antichi appellativi dell'isola: Triquetra, Trichelia, Trinak\u00eca, che sembrano voler indicare una terra con tre promontori - Capo Peloro, Capo Passero e Capo Lilibeo. La conformazione geografica dell'isola mostra infatti una figura triangolare, accostabile alle tre gambe della triscele.\nAntica e odierna simbologia siciliana.\nEpoca greco-romana.\nLa triscele, come simbolo della Sicilia, era inizialmente la testa della G\u00f2rgone, i cui capelli sono serpenti, dalla quale si irradiano tre gambe piegate all'altezza del ginocchio. La G\u00f2rgone \u00e8 un personaggio mitologico, che secondo il poeta greco Esiodo era ognuna delle tre figlie di Forco e Ceto: Medusa (la g\u00f2rgone per antonomasia), Steno (la forte), Euriale (la spaziosa).\nUn'altra versione della testa \u00e8 quella di una donna, forse di una dea, in taluni casi raffigurata con le ali per indicare l'eterno trascorrere del tempo, contornata da serpenti per indicare la saggezza. Ai serpenti in seguito sono stati aggiunte spighe di grano, a voler significare la fertilit\u00e0 della terra dell'Isola (i serpenti furono sostituiti con spighe di grano dai Romani per simboleggiare il suo status di \"granaio\" di Roma).\nLa triscele apparve sulla scena prima della colonizzazione greca dell'isola, ma furono i Greci per primi a chiamarla \"Trinak\u00eca\" (mutato nel tempo in Trinacr\u00eca), dalla parola greca: \"trinacrios\", che significa treis (tre) e \u00e0kra (promontori), da cui anche nel latino tr\u00ecquetra (a tre vertici). La triscele, in seguito, fu adottata dai greci come simbolo della Trinacria, che \u00e8 rimasto un sinonimo per Sicilia.\nEpoca moderna.\nLa triscele \u00e8 stata adottata dal Parlamento Siciliano con la legge regionale n. 1 del 2000, come parte integrante della bandiera siciliana, dove \u00e8 stata posta al centro della bandiera, \"una triscele color carnato, con il gorgoneion e le spighe. Il drappo ha gli stessi colori dello stemma: rosso aranciato e giallo\".\nIl simbolo \u00e8 presente inoltre nello stemma comunale dei comuni di Caccamo e Santa Marina Salina.\nTriscele dell'Isola di Man.\nLa particolarit\u00e0 della triscele dell'isola di Man, che forse rappresentava il sole, \u00e8 la sua forma sempre simmetrica, da qualsiasi punto la si osservi: alcuni hanno un senso orario, altri un senso antiorario; in alcuni la coscia pi\u00f9 in alto corrisponde al mezzogiorno, in altri alle 11.30 o alle 10.00; in alcuni il ginocchio \u00e8 piegato con un angolo di 90\u00b0, in altri a 60\u00b0, in altri ancora a quasi 120\u00b0; anche le calze che ricoprono le gambe e gli speroni sono diverse tra loro; tutti, comunque, sono un riferimento diretto al motto in latino dell'isola \"Quocunque Jeceris Stabit\", che significa \u2018Ovunque lo getterai, star\u00e0 retto\u2019, una frase che sottolinea la fermezza e la forza di carattere del popolo mannese e che molte scuole hanno adottato come esortazione ad essere tenaci e lavorare duramente.\nIl simbolo si trova sulla bandiera dell'Isola di Man, ed \u00e8 stato associato con l'isola almeno dal XIII secolo.\nNel 1607 lo storico inglese William Camden dichiar\u00f2 che il simbolo in questione era stato tratto dal Triskelion siciliano. Nel 1885 John Newton credette il Triskelion di Man nato nella met\u00e0 del XIII secolo, quando il Papa offr\u00ec il trono di Sicilia a Edmondo, figlio del re Enrico III d'Inghilterra. Newton osserv\u00f2 che la moglie del re Alessandro III di Scozia era la figlia di Enrico e che Alessandro visit\u00f2 la corte inglese nel 1255. Pi\u00f9 tardi, nel 1266, la Norvegia cedette l'Isola di Man al Regno di Scozia, e Newton ritenne probabile che Alessandro avesse utilizzato il triskelion per le insegne della sua nuova terra.\nTriscele in Europa.\nLa triscele \u00e8 presente anche negli stemmi di varie dinastie nobili d'Europa, quali gli Stuart d'Albany d'Inghilterra (forse derivato proprio dal loro dominio su isole del mare d'Irlanda), i Rabensteiner di Francia, gli Schanke di Danimarca, i Drocomir di Polonia, e in quello di Gioacchino Murat, re del Regno di Napoli all'inizio del 1800, ma tuttavia desideroso di conquistare anche il Regno di Sicilia; da qui l'adozione di uno dei pi\u00f9 antichi simboli dell'isola (Murat si diceva inoltre, in maniera non legittima, re delle Due Sicilie, ignorando la presenza sul trono del sovrano siciliano Ferdinando III di Borbone).\nNelle varie tradizioni mistiche e religiose il tiskell ha assunto molteplici significati:\nAnche il senso di rotazione apparente del simbolo, come anche nella svastica, assume un diverso significato: se, a partire dal centro del simbolo, le tre spirali si avvolgono su s\u00e9 stesse da destra verso sinistra viene rappresentato il turbinare delle energie dall'interno verso l'esterno, ovvero la \"manifestazione\"; se invece si sviluppano da sinistra verso destra si simboleggia la discesa negli inferi. Nei popoli celtici e in termini di simbolismo assoluto il Triskell rappresenta nella sua versione destrorsa, ovvero con le spirali che si avvolgono verso sinistra, stilizzato, il movimento del sole, e diventa quindi una specie di \"ruota del Sole\", con riferimento al dio irlandese Dagda, e si connota cos\u00ec come simbolo positivo accanto alla svastica indoeuropea. Nella sua variante sinistrorsa, ovvero con le spirali che si avvolgono, o \"finiscono\", verso destra, questo simbolo sarebbe un potente talismano contro il malocchio e la stregoneria in generale, probabilmente in riferimento al suo carattere di \"chiusura\" opposto a quello di \"apertura\" che distinguerebbe la versione destrorsa, ma c'\u00e8 da dire che questa versione \u00e8 maggiormente caratterizzata come \"sinistra\" e speculare alla sua opposta figurata come solare, luminosa e vitale.\nRelazioni storiche fra i tipi di triscele.\nLa disposizione delle tre gambe, facendo pensare a una rotazione, ha portato gli studiosi a risalire fino alla simbologia religiosa orientale, in particolare quella del dio del tempo Baal (nel cui monumento a Vaga, in Tunisia, sopra il toro, vi \u00e8 una triscele), oppure a quella della luna, dove le tre gambe sono sostituite da falci. E in Asia Minore tra il VI e il IV secolo a.C. la triscele fu incisa nelle monete di varie citt\u00e0, in antiche regioni, quali Aspendo (in Panfilia, sul Mediterraneo orientale), Berrito e Tebe (nella Troade, territorio intorno a Troia, tra lo Scamandro e l'Ellesponto), Olba (in Cilicia, tra Armenia e Siria), e in alcune citt\u00e0 della Licia. Oltre ai Celti, anche i popoli teutoni la utilizzavano (la chiamavano \"Triskele\").\nInoltre, il simbolo fu utilizzato anche a Creta, in Macedonia, e nella Spagna celtiberica.\nLa tesi sulle origini della trinacria trovano un riferimento sostanziale nella storia della Grecia antica. I combattenti spartani infatti incidevano nei loro scudi una gamba bianca piegata all'altezza del ginocchio, come simbolo di forza. Questa immagine, infatti, si pu\u00f2 ritrovare nei dipinti sui vasi antichi. Uno di tali esemplari si trova al Museo Archeologico di Agrigento; si tratta di un'anfora attica figure nere attribuita al Pittore di Edimburgo con rappresentazione di guerrieri, della fine del VI secolo a.C.\nLe relazioni siculo-normanne.\nLa grande somiglianza tra la triscele siciliana e quella dell'Isola di Man \u00e8 stata oggetto di molte discussioni per diversi secoli. Una possibile spiegazione si riferisce a un'origine indoeuropea del simbolo, che certamente viene creato in un'epoca pi\u00f9 antica di quella dell'antica Grecia. In alternativa si pu\u00f2 ipotizzare una relazione con la colonizzazione dell'Isola di Man da parte di popolazioni vichinghe e alla conquista della Sicilia da parte dei Normanni. Solo in Sicilia tuttavia il simbolo \u00e8 stato utilizzato in modo continuativo, dalla Preistoria e dalla colonizzazione Greca durante le varie conquiste dei Romani, dei Goti, degli Arabi, dei Normanni, ecc.: la triscele ha sempre fatto parte dello stemma nazionale siciliano, utilizzato nelle bandiere, scolpito sui palazzi, ecc.\nUn'altra teoria \u00e8 che tale simbolo fosse stato \"esportato\" dai Normanni, giunti in Sicilia nel 1072, nell'isola britannica, che la adott\u00f2 come simbolo, in sostituzione di quello precedente di origine scandinava.\nPer capire come arriv\u00f2 sull'Isola di Man bisogna risalire agli ultimi anni del regno svevo di Sicilia. Federico II di Svevia (Federico I di Sicilia) ebbe come terza moglie Isabella d'Inghilterra, figlia di Giovanni Senzaterra. Nel 1254, quattro anni dopo la sua morte, il figlio illegittimo Manfredi si impose come reggente, anche tramite un accordo con colui che restava nominalmente il signore feudale del regno, papa Innocenzo IV. I rapporti con la Chiesa peggiorarono rapidamente e il successore di Innocenzo, papa Alessandro IV, lo scomunic\u00f2. Manfredi reag\u00ec impadronendosi del regno di Sicilia, che comprendeva tutta l'Italia meridionale, a sud dei territori dello Stato della Chiesa. Il papa offr\u00ec quindi la corona del regno di Sicilia a Enrico III d'Inghilterra per il figlio Edmondo il Gobbo e il re cominci\u00f2 a preparare l'esercito e si organizz\u00f2 una parata del giovane principe in costume siciliano, per la quale furono preparate bandiere con lo stemma siciliano e lo stemma reale di Inghilterra. Il re Alessandro III di Scozia sposo di Margherita d'Inghilterra e genero di Enrico III d'Inghilterra che aveva acconsentito a far parte della spedizione, era presente durante la parata. La progettata spedizione tuttavia non ebbe mai luogo e poco dopo ad Alessandro III venne data l'Isola di Man.\n\u00c8 intorno al 1266 che i \"tre cassyn\" (in mannese o manx) divengono definitivamente parte dello stemma."}
{"id": "76950", "revid": "2730", "url": "https://it.wikipedia.org/wiki?curid=76950", "title": "Arkansas (fiume)", "text": "Il fiume Arkansas \u00e8 un tributario del Mississippi che scorre verso est sud-est attraverso gli stati Colorado, Kansas, Oklahoma e Arkansas.\nCon una lunghezza di 2334\u00a0km \u00e8 il quarto fiume pi\u00f9 lungo degli Stati Uniti. Il fiume nasce nelle Montagne Rocciose del Colorado, nella contea di Lake, vicino Leadville e si congiunge con il Mississippi in Arkansas nella contea di Desha, presso il villaggio ora disabitato di Napoleon. \u00c8 il pi\u00f9 grande tributario del sistema Mississippi-Missouri, con un bacino di drenaggio di 505.000\u00a0km\u00b2, con numerosi affluenti fra i quali il Canadian, il Cimarron, il Neosho e il Verdigris.\nCaratteristiche.\nIl fiume ha tre caratteristiche differenti lungo il suo tragitto:\nDa questo punto alla foce il fiume permette il traffico commerciale su chiatta e anche trasporto passeggeri e uso ricreativo.Il Sistema di navigazione McClellan\u2013Kerr inizia a Catoosa in Oklahoma per arrivare attraverso un vasto sistema di dighe e chiuse al Mississippi.\nImportanti citt\u00e0 attraversate da questo fiume sono Wichita in Kansas, Tulsa in Oklahoma e Little Rock in Arkansas.\nDalle sorgenti dell'Arkansas vicino Leadville, molte popolazioni di nativi americani sono vissute vicino e lungo le rive del fiume, i primi europei a vedere il fiume furono i membri della spedizione di Coronado il 29 giugno del 1541, e qualche anno dopo Hernando de Soto scopr\u00ec la congiunzione dell'Arkansas con il Mississippi. Per la prima volta fu usato questo nome dal sacerdote francese Jacques Marquette che nel suo diario nel 1673 parl\u00f2 di fiume Akansa. Nel 1819 il trattato Adams-On\u00eds stabil\u00ec che l'Arkansas era parte della frontiera tra gli Stati Uniti e il Messico e cos\u00ec rimase fino all'annessione del Texas nel 1846."}
{"id": "76954", "revid": "1305772", "url": "https://it.wikipedia.org/wiki?curid=76954", "title": "Curitiba", "text": "Curitiba \u00e8 una citt\u00e0 del Brasile, capitale dello stato del Paran\u00e1, uno dei 3 stati della regione sud del paese, situata a 945 metri di altitudine nell'altopiano del fiume Paran\u00e1, a un centinaio di chilometri a ovest delle coste dell'Oceano Atlantico. \u00c8 l'ottava citt\u00e0 pi\u00f9 popolata del paese, e soprattutto una delle pi\u00f9 grandi della regione meridionale, con una popolazione urbana che ammonta a 1\u00a0933\u00a0105 abitanti. \u00c8 la principale citt\u00e0 della Regione Metropolitana di Curitiba, costituita da 26 municipi con una popolazione totale di 3\u00a0172\u00a0357 abitanti su una superficie complessiva di 15\u00a0447\u00a0km\u00b2, essendo quindi anche l'ottava area metropolitana pi\u00f9 popolata del Brasile.\nTuttora \u00e8 una metropoli fortemente cosmopolita, ed \u00e8 considerata la capitale con la migliore qualit\u00e0 della vita di tutto il Brasile, con un polo industriale talmente diversificato da raggiungere il quarto posto tra le citt\u00e0 pi\u00f9 economicamente avanzate dell'America Latina.\nNel 2010 \u00e8 stata premiata come la citt\u00e0 pi\u00f9 ecosostenibile del mondo ai Globe Sustainable City Award, concorso che \u00e8 stato istituito per riconoscere quelle citt\u00e0 che si distinguono per il loro sviluppo urbano eco-sostenibile.\nStoria.\nCuritiba \u00e8 stata fondata il 29 marzo 1693 da coloni portoghesi. Con l'apertura di collegamenti con altre citt\u00e0, soprattutto con quelle della costa, \u00e8 divenuta un importante centro commerciale e industriale. Nel 1853 divenne la capitale della provincia del Paran\u00e1 e da allora la citt\u00e0 ha subito una crescita vigorosa ma regolare e costante, grazie all'arrivo di numerosi immigrati europei nel XIX secolo, per la maggior parte tedeschi, polacchi, ucraini e italiani,che ha contribuito a rendere la citt\u00e0 culturalmente eterogenea. Nel corso della propria storia, la citt\u00e0 ha sperimentato e applicato diversi piani urbanistici e messo in atto legislazioni per contenere la crescita incontrollata della citt\u00e0, al punto da divenire nota in tutto il mondo per le sue innovazioni e la cura dell'ambiente urbano.\nOrigini del nome.\nSecondo un'ipotesi accreditata, il nome \"Curitiba\" deriverebbe dall'unione di due parole della lingua tupi: \"kur\u00ed tyba\", che significa \"molti semi di pino\", e ci\u00f2 sarebbe dovuto alla grande presenza di una variet\u00e0 di pini del Paran\u00e1 presenti nella regione prima che la citt\u00e0 fosse costruita. Si pu\u00f2 interpretare il nome stesso della citt\u00e0 anche come un'unione delle due parole Tupi \"kuri\" (pino) e \"tyba\" (grande presenza).\nIl colono portoghese che fond\u00f2 un villaggio nel 1693 lo chiam\u00f2 \"Vila da Nossa Senhora da Luz dos Pinhais\" (\"Citt\u00e0 della Nostra Signora della Luce dei Pini\"). Il nome venne cambiato in \"Curitiba\" nel 1721. Curitiba divenne ufficialmente una citt\u00e0 nel 1812, inizialmente sotto il nome di \"Curityba\". Inoltre, alcune fonti mostrano l'esistenza di un'altra variante ortografica del nome della citt\u00e0: \"Coritiba\". Si suppose, per un breve periodo di tempo, che questa variante fosse diventata dominante per via del suo largo uso nella stampa e nei documenti di Stato, ma un decreto del 1919 defin\u00ec questa controversia sancendo \"Curitiba\" come nome ufficiale per la citt\u00e0.\nGeografia fisica.\nTerritorio.\nCuritiba \u00e8 posta nell'area biogeografica della foresta umida di Araucaria, una particolare ecoregione della foresta atlantica, nell'altopiano del Paran\u00e1, che \u00e8 circondato da pianure alluvionali. \nLa citt\u00e0 si estende su una superficie di 432.17\u00a0km\u00b2.\nIdrografia.\nIl bacino idrografico della regione di Curitiba \u00e8 costituito da pi\u00f9 fiumi e corsi d'acqua che attraversano la citt\u00e0 seguendo percorsi diversi, e sono raggruppati in ben sei bacini fluviali. I fiumi principali che formano gli spartiacque della citt\u00e0 sono l'Atuba, il Bel\u00e9m, il Barig\u00fci, il Passa\u00fana, il Ribeir\u00e3o dos Padilhas e l'Iguaz\u00fa. Sin dagli anni settanta, Curitiba ha lavorato a delle soluzioni per ridurre l'impatto dell'urbanizzazione sull'orografia dei fiumi. Un esempio ci \u00e8 riportato dalla costruzione di parchi con laghi artificiali lungo i fiumi, che trattengono l'acqua per lunghi periodi di tempo, riducendo cos\u00ec il rischio di inondazioni.\nAttualmente, in seguito a svariati studi sui corsi d'acqua locali, quasi tutti i fiumi sono stati sottoposti a processi di canalizzazione. Metodi alternativi messi in atto per minimizzare gli effetti dell'urbanizzazione sono l'implementazione di programmi di educazione, ispezione e monitoraggio dell'ambiente, l'elaborazione e l'applicazione di legislazioni, e la realizzazione di particolari infrastrutture.\nMorfologia.\nCuritiba ha una topografia costituita da un territorio semi-collinare, che garantisce alla citt\u00e0 una forma particolarmente regolare. La parte municipale ha un'altitudine media di 934,6 metri sopra il livello del mare: il punto pi\u00f9 alto \u00e8 a nord, a ben 1021 metri di altitudine, e quello pi\u00f9 in basso a sud, esattamente a 864 metri.\nSono presenti una catena montuosa e una serie di colline rocciose che circondano il centro della citt\u00e0: la pi\u00f9 notevole e la pi\u00f9 impressionante \u00e8 la \"Serra do Mar\" (termine portoghese che sta per \"Catena montuosa del Mare\"), situata nella parte orientale dell'altopiano separante dalla costa del Paran\u00e1.\nClima.\nCuritiba presenta un clima tipico delle zone marittime temperate o, stando alla classificazione dei climi di K\u00f6ppen, un clima subtropicale d'alta quota.\nSituata nel Brasile meridionale, quest'umida citt\u00e0 si estende in una zona caratterizzata da un clima temperato.Le pianure alluvionali nei dintorni contribuiscono a mitigare gli inverni della citt\u00e0, con una temperatura media massima sui 18-20\u00a0\u00b0C nel mese pi\u00f9 freddo, che tende talvolta a scendere di pochi gradi sopra lo zero nelle giornate pi\u00f9 fredde. Durante l'estate, la temperatura media si mantiene intorno ai 22\u00a0\u00b0C, ma non sono rare giornate in cui il termometro pu\u00f2 raggiungere i 30\u00a0\u00b0C, anche se non con la stessa frequenza delle altre citt\u00e0 brasiliane. Si sono infatti verificate pi\u00f9 volte nevicate clamorose negli anni 1889, 1892, 1912, 1928, 1942, 1955, 1957, 1962, 1975, 1979, 1981 e 1988. Tra le ventisei capitali degli Stati del Brasile, Curitiba \u00e8 la citt\u00e0 pi\u00f9 fredda, per via soprattutto della sua altitudine, nonostante si trovi a soli 600 chilometri di distanza da Porto Alegre, la capitale di Stato pi\u00f9 meridionale del paese, collocato perlopi\u00f9 al livello del mare. Non sono insolite ondate di calore invernali o gelide folate durante il periodo estivo, e pu\u00f2 accadere che nell'arco di una sola giornata si verifichino notevoli variazioni atmosferiche, come \u00e8 comune nel clima subtropicale. \nDiversissimi fattori contribuiscono alla variabilit\u00e0 del clima della citt\u00e0: la presenza di montagne circondanti un territorio pianeggiante, disposte a un raggio di 40 chilometri dal centro della citt\u00e0 comporta un isolamento dalle correnti aeree: spesso, infatti, nelle fredde mattinate invernali sono presenti fitte nebbie che circondano il paesaggio della citt\u00e0.\nLa piattezza del territorio impedisce un rapido drenaggio dell'acqua dopo fenomeni piovosi, che diventa cos\u00ec un'ottima fonte di vapore acqueo per l'atmosfera. Dall'Antartide e dall'Argentina provengono correnti d'aria fredda durante tutto il periodo dell'anno, e queste sono responsabili di tempeste tropicali in estate e di ondate di freddo in inverno. Si possono muovere con estrema velocit\u00e0, con non pi\u00f9 di un giorno di differenza tra l'inizio dei venti meridionali e l'arrivo della pioggia. Il clima di Curitiba \u00e8 anche influenzato da masse di aria secca che dominano il Brasile medio-orientale per la maggior parte dell'anno, garantendo un tempo fresco e asciutto, soprattutto durante l'inverno.\nSi registrano inoltre 1500\u00a0mm di precipitazioni annuali. La piovosit\u00e0 \u00e8 infatti una delle caratteristiche principali del clima della citt\u00e0. Ci\u00f2 \u00e8 dovuto - oltre ad altre ragioni - alla deforestazione massiccia nella catena della Serra do Mar, che costituisce una vera e propria barriera contro le umide correnti marittime.\nFlora e fauna.\nNella regione di Curitiba \u00e8 possibile ritrovarsi in ambienti come steppe, foreste di araucaria e altri tipi di ecosistemi. Nella vegetazione locale sono tuttora presenti alcune specie di araucarie tra cui il Pino del Paran\u00e1 (\"Araucaria angustifolia\"), sopravvissuti alla massiccia e impattante urbanizzazione del territorio. Il pino del Paran\u00e1 \u00e8 presente in aree pubbliche, nei parchi e aree private, esso \u00e8 attualmente una specie tutelata da una legislazione ambientale che ne impedisce lo sfruttamento industriale. Il Segretariato Municipale dell'Ambiente \u00e8 proprietario di un giardino botanico e di tre serre, ed \u00e8 responsabile della produzione annuale di 150.000 specie di alberi indigeni ed esotici, 16.000 di alberi da frutto, 260.000 di piante da sottobosco, nonch\u00e9 del mantenimento di 350.000 piantine.\nL'area verde complessiva di Curitiba \u00e8 la pi\u00f9 estesa di tutte le citt\u00e0 brasiliane. La vegetazione di Curitiba si caratterizza inoltre per la presenza di una grande quantit\u00e0 di \"ip\u00ea\" (alberi caducifoglie appartenenti alla famiglia delle \"tebuia\", genere Tabebuia, - Bignoniacee) dal colore porpora, o giallo, che garantiscono alla citt\u00e0 una bellissima colorazione verso la fine dell'inverno. Attualmente, le ip\u00ea gialle sono gli alberi pi\u00f9 comuni della citt\u00e0.\nAmministrazione.\nIl potere esecutivo \u00e8 in mano al sindaco Rafael Greca (classe 1956, ingegnere civile ed urbanista, gi\u00e0 sindaco dal 1993 al 1997), eletto il 30 ottobre 2016 ed in carica dal gennaio 2017 (risultato annunciato gi\u00e0 mezz'ora dopo la chiusura dei seggi elettronici), del vicesindaco Eduardo Pimentele e dai segretari municipali nominati dal sindaco. Il Consiglio Cittadino Curitiba \u00e8 stato creato nel 1693, e ha un numero complessivo di 38 consiglieri.\nLuoghi come il Palazzo di Giustizia di Comarca o il Tribunale della Giustizia dell'Estado do Paran\u00e1 o il Minist\u00e9rio Publ\u00ecco rappresentano il potere giudiziario della citt\u00e0 di Curitiba.\nLa \"Rua da Cidadania\".\nLa \"Rua da Cidadania\" (\"Via della Cittadinanza\") \u00e8 il simbolo del decentramento amministrativo. \u00c8 un'istituzione creata per la prefettura della citt\u00e0, con l'obbiettivo di decentrare gli organi pubblici e facilitare l'accesso della popolazione ai servizi in diversi settori come quelli della sanit\u00e0, della giustizia, della sicurezza, dell'istruzione, dello sport, della casa, dell'ambiente e dell'urbanistica. Nella citt\u00e0 numerose sedi di posti di lavoro dell'amministrazione pubblica sono collegate tra loro da trasporti pubblici.\nGeografia antropica.\nSuddivisioni amministrative.\nCuritiba \u00e8 suddivisa in nove amministrazioni regionali (sottoprefetture), che gestiscono i 75 distretti del comune.\nSociet\u00e0.\nEvoluzione demografica.\nCuritiba \u00e8 una citt\u00e0 che ha avuto una forte crescita urbana; nel 1950 era popolata da 300\u00a0000 abitanti, ma gi\u00e0 negli anni novanta ha superato i due milioni. \nLa popolazione di Curitiba, stando al censimento stilato nel 2010, \u00e8 di 1.746.896 abitanti (832.500 sono di sesso maschile e 914.396 femminile). La densit\u00e0 di popolazione raggiunge i 4.132,3 abitanti per km\u00b2, stando ai dati raccolti dall'Istituto Brasiliano di Geografia e Statistica. Gi\u00e0 secondo le stime del censimento demografico del 2000, Curitiba risultava la settima citt\u00e0 pi\u00f9 popolosa del Brasile. Nello stesso anno, la citt\u00e0 si guadagn\u00f2 il primo posto per la pi\u00f9 alta aspettativa di vita (72 anni) rispetto alle altre citt\u00e0 del Paese. L'area metropolitana ha una popolazione di 3.172.357 abitanti.\nLa maggiore densit\u00e0 abitativa si riscontra nella parte meridionale della citt\u00e0: il quartiere pi\u00f9 popoloso \u00e8 la \"Cidade Industriale\", con ben 174.383 abitanti registrati nel 2005. Il quartiere con la maggiore densit\u00e0 demografica \u00e8 \u00c1gua Verde, con un valore pari a 10.476 ab/km\u00b2.\nSempre secondo i dati diffusi dal censimento realizzato nel 2000 dall'Istituto Nazionale di Geografia e Statistica, la mortalit\u00e0 infantile aveva una percentuale pari a 24,26 vittime ogni mille bambini, il tasso di fecondit\u00e0 corrispondeva a 1,74 figli per una donna e l'alfabetizzazione era pari al 96,63%. Secondo il Programma delle Nazioni Unite per lo Sviluppo, nel 2000 l'Indice di Sviluppo Umano era di un valore pari a 0,856, il reddito economico a 0,846, la qualit\u00e0 della vita a 0,776 e l'educazione a 0,946.\nEtnie e minoranze straniere.\nLa popolazione di Curitiba \u00e8 il risultato dell'incontro di tre etnie fondamentali che costituiscono la popolazione brasiliana: gli amerindi, gli europei e gli africani. Successivamente, con l'arrivo di immigrati, soprattutto polacchi, ucraini, italiani, tedeschi e giapponesi, si \u00e8 assistito alla nascita di una cultura particolare, che caratterizza la popolazione della citt\u00e0, nei suoi valori e nel suo stile di vita. Secondo un censimento del 2009 stilato dall'Istituto Nazionale di Statistica, la popolazione di Curitiba \u00e8 composta da bianchi di discendenza europea (77,4%), meticci (18,2%), neri (2,9%), e da discendenti di popolazioni indigene e asiatiche (1,4%).\nCome la maggior parte delle regioni meridionali del Brasile, Curitiba \u00e8 popolata soprattutto da brasiliani di origine europea. I primi europei che arrivarono nella regione nel XVII secolo erano di origine portoghese. Molti di questi sono entrati in contatto e si sono mescolati con i popoli indigeni e gli schiavi africani.\nNel XIX secolo aumentarono i flussi migratori da altri paesi. Nel 1828, i primi immigrati tedeschi si insediarono proprio nel Paran\u00e1. Tuttavia, un gran numero di immigrati provenienti dalla Germania, durante la settima decade del 1800, si stabilirono nella sola citt\u00e0 di Curitiba, spostandosi dalla precedentemente insidiata regione di Santa Catarina; erano molti anche i tedeschi provenienti dalla regione del Volga.\nGli immigrati che arrivarono dalla Polonia nel 1871 si stabilirono nelle zone rurali prossime alla citt\u00e0. La loro presenza ha fortemente influenzato l'agricoltura della regione. Curitiba \u00e8 infatti, dopo Chicago, la seconda maggiore colonia polacca del mondo. Il Memoriale all'Immigrazione Polacca fu inaugurato il 13 dicembre del 1980, in vista dell'arrivo in citt\u00e0 di Papa Giovanni Paolo II nello stesso anno. La sua superficie complessiva \u00e8 di 46\u00a0000 metri quadrati, situata dove in origine vi era una fabbrica adibita alla produzione di cera.\nGli immigrati italiani cominciarono ad arrivare in Brasile nel 1875 e, pi\u00f9 precisamente, a Curitiba nel 1878. La maggior parte di questi provenivano dal Veneto, dal Trentino-Alto Adige (anche se all'epoca non faceva parte dell'Italia ma dell'Austria-Ungheria, e tutt'ora i discendenti di quegli immigrati dal Trentino-Alto Adige si considerano non italiani ma bens\u00ec tirolesi) e da altre zone dell'Italia settentrionale e centrale, si sono capillarmente distribuiti in citt\u00e0, ma sono raggruppati soprattutto nel settore suburbano di Santa Felicidade, che ha l'arredo urbano e l'architettura di una cittadina veneta, e ospita ancora oggi la maggiore comunit\u00e0 italiana di Curitiba.\nNell'abitato di Santa Felicitade, si trovano alcuni tra i pi\u00f9 apprezzati grandi ristoranti di Curitiba, meta di spostamenti collettivi dal centro della citt\u00e0 nelle festivit\u00e0, la cucina ricalca molto spesso l'interpretazione locale delle preparazioni italiane.\nUn grande numero di immigrati ucraini si stabil\u00ec a Curitiba negli anni tra il 1895 e 1897, quando arrivarono circa 20.000 persone. La maggior parte di questi erano contadini provenienti dalla Galizia, che emigrarono in Brasile in cerca di migliori terreni da coltivare. Attualmente si stima che oltre 300.000 brasiliani che vivono nella sola regione del Paran\u00e1 abbiano origini ucraine. Lo Stato del Paran\u00e1 \u00e8 infatti la pi\u00f9 grande colonia slava al di fuori dell'Europa.\nInoltre a Curitiba vi \u00e8 una consistente comunit\u00e0 ebraica, originariamente stabilitasi nel 1870. Gran parte della popolazione ebraica si \u00e8 assimilata con il resto dalla popolazione. Nel 1937, con la salita al potere del nazismo in Germania, numerosi ebrei tedeschi impiegati nel mondo accademico furono calorosamente accolti in Brasile, in particolare nella citt\u00e0 di Curitiba.\nIl fisico C\u00e9sar Lattes, e gli ex-sindaci Jaime Lerner e Saul Raiz sono infatti di origine ebraica. Nella citt\u00e0 \u00e8 presente un memoriale alle vittime dell'Olocausto nazista. Sono presenti inoltre un grande centro comunitario, una casa Habada (una Beit Chabad), due sinagoghe e due cimiteri ebraici, uno dei quali \u00e8 stato vittima di profanazioni da parte di movimenti antisemiti nel 2004.\nGli immigrati giapponesi raggiunsero la regione nel 1915, stabilendosi soprattutto nella regione di San Paolo e nel nord del Paran\u00e1, come nelle citt\u00e0 di Maring\u00e1 e Londrina; ciononostante, Curitiba rimane la citt\u00e0 del Paran\u00e1 con la maggiore presenza di abitanti di discendenza giapponese.\nNella citt\u00e0 sono inoltre presenti altre popolazioni che si sono stabilite nel corso dei secoli XIX e XX, discese da immigrati provenienti da altre regioni dell'Est europeo, dalla Palestina, dalla Siria, dalla Russia e dalla Grecia.\nQualit\u00e0 della vita.\nNel 2007, secondo la rivista nord-americana Reader's Digest, \u00e8 la citt\u00e0 con la migliore qualit\u00e0 della vita di tutto il Brasile.\n\u00c8 la \"capitale\" ecologica del Brasile, grazie ai suoi 55 metri quadrati di area verde per persona. Qui \u00e8 stata ideata negli anni settanta la prima isola pedonale del mondo. Curitiba rappresenta un esempio pratico di una citt\u00e0 ecologica e che d\u00e0 reale valore all'ecosistema. Ogni cosa \u00e8 rapportata alla ecosostenibilit\u00e0. Per raggiungere questo obiettivo gli amministratori si sono voluti impegnare a fondo, se fino a pochi anni fa la realt\u00e0 era ben diversa.\nIn mezzo secolo la localit\u00e0 si \u00e8 trasformata da un centro di produzione agricolo in un centro commerciale e industriale, stravolgendo quindi gran parte della sua economia produttiva e, anche se titolata la citt\u00e0 pi\u00f9 ecologica, spesso i lati negativi di questa sovradimensionamento evolutivo sono rappresentati da disoccupazione, degrado ambientale, traffico, malavita, ecc.\nLe battaglie cittadine e i vantaggi di una \"citt\u00e0 ecologica\".\nGrazie a una visione oculata da parte delle amministrazioni locali la citt\u00e0 si \u00e8 trasformata in una specie di laboratorio vivente nel quale \u00e8 stato testato un nuovo stile di vita non pianificato dall'alto ma coordinato da tutte le parti sociali. Questa nuova filosofia cittadina \u00e8 nata verso la fine degli anni sessanta e nel 1971 \u00e8 stata accolta e ufficializzata dal sindaco architetto e pianificatore Jaime Lerner.\nLa prima grande battaglia sostenuta e vinta dai cittadini \u00e8 stata l'allontanamento del pericolo di inondazioni, che affliggeva il centro cittadino e per riuscire in questa impresa l'amministrazione ha dovuto sfoltire la giungla di abusivismo, caos urbanistico e mancanza di canali di drenaggio. Sempre in questa prima fase di \"progettazione con la natura\" sono state previste tutta quella serie di misure che hanno consentito di passare da mezzo metro quadrato di verde pro capite nel 1970 agli oltre cinquanta metri quadrati attuali.\nLa seconda grande battaglia \u00e8 stata quella di tenere armonizzati e strettamente collegati la crescita urbanistica e una rete di trasporti capillare in grado di assicurare collegamenti rapidi tra case, uffici e negozi, per evitare congestionamenti e movimentazione caotica e selvaggia.\nUn'altra battaglia svolta \u00e8 stata di natura politico-sociale.\nInfatti nella citt\u00e0 \u00e8 stato anche attuato il programma \"Cambio Verde\", un sistema pratico per sostenere le famiglie pi\u00f9 bisognose e, allo stesso tempo, l'ambiente: i rifiuti prodotti dalle singole famiglie, come una sorta di raccolta differenziata, vengono pesati e venduti in cambio di prodotti ortofrutticoli forniti dall'associazione dei produttori rurali locali. Cos\u00ec facendo, si aiutano, anche se solo marginalmente, le persone nelle spese quotidiane per gli alimenti, le si avvicina coi fatti al concetto di valore del riciclo, e per i ceti che ne abbisognino, a un'alimentazione sana. In secondo luogo con tale sistema del valore del rifiuto, la citt\u00e0 \u00e8 mantenuta capillarmente pulita.\nUn ultimo settore nel quale l'amministrazione \u00e8 dovuta intervenire con innovazioni procedurali e di metodo \u00e8 stato quello amministrativo-burocratico. Partendo dal presupposto che non esistano problemi specifici e isolati e quindi che le questioni vadano affrontate con una visione complessiva e integrata, se, ad esempio, un cittadino chiede una licenza, prima di ottenerla, deve documentare tutte quelle informazioni che consentano di ipotizzare l'impatto sulla pianificazione urbana (dai parcheggi alle infrastrutture).\nInoltre \u00e8 prevista la massima rapidit\u00e0 nel fornire al cittadino ogni informazione e servizio.\nCultura.\nIstruzione.\n\u00c8 la citt\u00e0 con i pi\u00f9 alti indici educativi di tutto il Paese: presenta infatti dei bassissimi tassi di analfabetismo e un'alta qualit\u00e0 d'istruzione.\nEconomia.\nEnergia rinnovabile.\nL'energia utilizzata come combustibile ed elettricit\u00e0 \u00e8 tutta prodotta da fonti rinnovabili e di natura biologica, grazie anche, ma non solo, alle componenti utilizzabili della ampia produzione agricola.\nI rifiuti raccolti nella citt\u00e0 vengono rigenerati o trasformati in energia.\nInfrastrutture e trasporti.\nAutobus.\nA Curitiba \u00e8 stata creata la \"Rede Integrada de Transporte\", un percorso stradale per autobus a transito rapido separato dalle strade utilizzate per le automobili, che \u00e8 diventato una vera e propria metropolitana in superficie, con il vantaggio di essere estremamente pi\u00f9 economico in fase di realizzazione e di manutenzione, e pi\u00f9 sicuro. Grazie a questo sistema il 35% di coloro che possedevano un'auto ha trovato molto pi\u00f9 conveniente e comodo tale sistema di trasporto, cos\u00ec che ha abbandonato l'auto nell'uso urbano. L'utilizzo di questo efficiente mezzo pubblico ha prodotto una sostanziale riduzione della pressione del traffico automobilistico."}
{"id": "76959", "revid": "1121152", "url": "https://it.wikipedia.org/wiki?curid=76959", "title": "Hans Kelsen", "text": "Di nazionalit\u00e0 austriaca, nel 1933, per via della ascesa del nazismo in Germania e della sua origine ebraica, Kelsen dovette lasciare la sua carica universitaria, trasferendosi a Ginevra e, nel 1940, negli Stati Uniti. Nel 1934, Nathan Roscoe Pound lod\u00f2 Kelsen descrivendolo come \"senza dubbio il pi\u00f9 importante giurista del tempo\".\nNel 1940, negli Stati Uniti la fama di Kelsen era gi\u00e0 ben consolidata per la sua difesa della democrazia e per la sua grande opera \"La dottrina pura del diritto\" (\"Reine Rechtslehre\"). La rilevanza scientifica dell'opera di Kelsen oltrepassa i limiti della sola teoria del diritto e si estende alla filosofia politica e alla sociologia. La sua influenza comprende i campi della filosofia, della scienza giuridica, della sociologia, della teoria della democrazia e delle relazioni internazionali.\nNel 1960, mentre insegnava all'Universit\u00e0 della California, Berkeley, Kelsen pubblic\u00f2 una seconda edizione, molto ampliata, del libro del 1934 \"La dottrina pura del diritto\". Durante la sua carriera dette anche un contributo significativo alla teoria del controllo di costituzionalit\u00e0 delle leggi e alla teoria del diritto positivo come ordinamento normativo gerarchico e dinamico. Fu un difensore della teoria dell'identit\u00e0 di stato e diritto, e un sostenitore della separazione tra scienza giuridica, da una parte, e filosofia morale, teoria politica e scienze sociali, dall'altra.\nLa recezione e la critica della sua opera sono state ampie, sia con entusiasti sostenitori che con critici. La difesa kelseniana del positivismo giuridico da una prospettiva neokantiana ha avuto influenza su H.L.A. Hart e sulla teoria del diritto di indirizzo analitico.\nBiografia.\nHans Kelsen nacque a Praga l'11 ottobre 1881 da una famiglia ebraica. Successivamente si trasfer\u00ec con la sua famiglia a Vienna, dove cominci\u00f2 i suoi studi di diritto. Nel 1905 scrisse la sua prima opera, una monografia su Dante e il suo pensiero politico, intitolata \"Die Staatslehre des Dante Alighieri\" (La Teoria dello Stato in Dante). Dopo aver terminato gli studi in giurisprudenza, e aver conseguito la laurea nel 1906, soggiorn\u00f2 per un breve periodo a Heidelberg dove frequent\u00f2 i seminari di Georg Jellinek. Tornato a Vienna, nel 1911 consegu\u00ec l'abilitazione all'insegnamento universitario del diritto pubblico e della filosofia del diritto.\nNello stesso anno pubblic\u00f2 \"Hauptprobleme der Staatsrechtslehre entwickelt aus der Lehre vom Rechtssatze\", ovvero \"Problemi fondamentali della dottrina del diritto pubblico esposti a partire dalla dottrina della proposizione giuridica\"; quest'opera rappresent\u00f2 il primo fondamentale contributo di Kelsen alla teoria generale del diritto pubblico. Grazie a quel libro cominci\u00f2 la sua carriera di docente presso l'Universit\u00e0 di Vienna, dove consegu\u00ec l'abilitazione scientifica e fu ammesso all'insegnamento del diritto pubblico e della filosofia del diritto nel 1911; dal 1914 insegn\u00f2 diritto pubblico anche presso la \"Export-Akademie des k.k. Handels-Ministeriums\". Allo scoppio della guerra, fu richiamato come ufficiale della riserva; assegnato a servizi amministrativi e giudiziari, fu nominato consigliere diretto del Ministro della Guerra Rudolf St\u00f6ger-Steiner von Steinst\u00e4tten e pot\u00e9 assistere, in tale posizione, alla \"ultima, tragica fase del tramonto della monarchia austro-ungarica\". Nel luglio 1918 venne nominato professore straordinario di ruolo, e successivamente nell'agosto 1919, professore ordinario di diritto pubblico alla Facolt\u00e0 di giurisprudenza dell'Universit\u00e0 di Vienna.\nNel 1920 accettando la proposta del cancelliere Karl Renner, partecip\u00f2 alla scrittura della prima costituzione liberal-democratica e federale della Repubblica austriaca.\nL'anno dopo venne eletto giudice a vita della Corte Costituzionale della Repubblica austriaca; seguirono cos\u00ec anni nei quali si dedic\u00f2 molto alla politica e alle istituzioni. Dopo otto anni, e quindi nel 1929, la Corte Costituzionale fu sciolta a causa di una riforma voluta dal partito cristiano-sociale. Kelsen trovandosi in contrasto con queste scelte, decise di lasciare l'Austria, e di partire per la citt\u00e0 di Colonia. Nell'Universit\u00e0 di questa nuova citt\u00e0, Kelsen accett\u00f2 la cattedra di diritto internazionale che gli era stata precedentemente offerta. Ben presto ebbe inizio la polemica con Carl Schmitt relativa alla questione di chi dovesse essere il \"custode della costituzione\": se una corte costituzionale incaricata di controllare la legittimit\u00e0 delle leggi, secondo la soluzione favorita da Kelsen, oppure, come riteneva Schmitt, il capo di Stato, cui l'art. 48 della Costituzione di Weimar attribuiva il potere di sospendere i diritti fondamentali e adottare tutte le misure necessarie in caso di \"rilevante minaccia o turbamento dell\u2019ordine e della sicurezza pubblica\". \nNel 1933 con l'avvento del nazismo, essendo lui ebreo, fu costretto a dare le dimissioni ed emigrare. Dopo essere fuggito, giunse a Ginevra presso l\"Institut universitaire des hautes \u00e9tudes internationales\". In questo periodo scrisse una delle sue opere pi\u00f9 importanti, la \"Reine Rechtslehre\" (\"Dottrina pura del diritto\"). Successivamente nel 1936, accett\u00f2 la chiamata come docente ordinario di diritto internazionale presso l'Universit\u00e0 di Praga. Nel 1938, dopo una serie di contestazioni naziste come quelle che lo avevano portato a fuggire da Colonia, lasci\u00f2 la sua cattedra all'Universit\u00e0 di Praga e nel 1940 si trasfer\u00ec negli Stati Uniti. Pass\u00f2 due anni all'Harvard University, dopo di che si trasfer\u00ec a Berkeley per insegnare alla University of California, dal 1945 al 1952.\nIn questo periodo Kelsen si dedic\u00f2 alla teoria del diritto internazionale e nel 1952 pubblic\u00f2 i \"Principles of International Law\". Nonostante ci\u00f2, continu\u00f2 sempre a sviluppare la propria teoria generale del diritto. Cercando un confronto con l'ambiente giuridico americano, scrisse in inglese la \"General Theory of Law and State\" (\"Teoria generale del diritto e dello Stato\"), pubblicata nel 1945. Nel 1960 usc\u00ec una seconda edizione, molto ampliata, della \"Reine Rechtslehre\", che costituisce la formulazione pi\u00f9 compiuta del suo pensiero. \nHans Kelsen mor\u00ec a Berkeley, in California, il 19 aprile 1973. Nel 1979 venne pubblicata postuma la \"Allgemeine Theorie der Normen\" (\"Teoria generale delle norme\").\nPensiero.\nKelsen \u00e8 noto come il capostipite novecentesco della dottrina liberal-democratica del diritto su base giuspositivista.\nLa dottrina pura del diritto.\nDi questo libro esistono due diverse edizioni, entrambe pubblicate a Vienna, la prima del 1934 e la seconda del 1960.\nNonostante il titolo fosse lo stesso, il contenuto delle due opere era cambiato, ma l'idea centrale del suo pensiero rimase una dottrina pura del diritto. L'aggettivo \"puro\", essenziale per capire l'intero pensiero di Kelsen, sta a indicare una dottrina n\u00e9 ideologica (come nel giusnaturalismo) n\u00e9 empirica (come nel giusrealismo).\nSecondo Kelsen era necessario separare il diritto da sfere estranee quali la natura, la morale, l'etica, la sociologia e la politica. Kelsen arriva quindi alla conclusione che solamente se vengono attuate queste separazioni si pu\u00f2 ottenere una dottrina pura del diritto.\nParlando della separazione diritto-natura, Kelsen spiega che il diritto \u00e8 un fatto sociale, un fenomeno che vive all'interno della societ\u00e0; la vita della societ\u00e0 a sua volta \u00e8 una delle tante espressioni della natura, che si presenta attraverso una serie di fatti privi di significato. Il diritto qualifica questi fatti con le norme; in questo modo si arriva alla conclusione che la caratteristica specifica del diritto \u00e8 il suo essere qualificante. Se si studia il fenomeno giuridico sotto il profilo dei comportamenti con i quali ha a che fare, si ha la sociologia del diritto; se invece si studia il diritto come schema di qualificazione, si ha la dottrina pura del diritto. Secondo Kelsen quindi la prima e fondamentale distinzione da fare \u00e8 quella tra sociologia e dottrina pura del diritto.\nLa dottrina pura del diritto \u00e8 una teoria del diritto positivo e generale, depurato da ogni legame con nozioni morali, politiche e sociologiche.\nLa caratteristica specifica del diritto \u00e8 di essere qualificante poich\u00e9 un fatto naturale \u00e8 un atto giuridico quando questo fatto \u00e8 contenuto in una norma posta dal legislatore. Fatto naturale + significato oggettivo/giuridico = atto giuridico.\nDa ci\u00f2 risulta necessaria la distinzione tra significato soggettivo e oggettivo in un atto. Il significato soggettivo/sociale sta nell'attribuire un significato a un comportamento, il significato oggettivo /giuridico sta nel legislatore che attribuisce un significato a un comportamento e lo impone con la norma giuridica. Significato soggettivo e significato oggettivo possono coincidere.\nLa norma come schema qualificativo.\nLa norma nasce da un fatto naturale (la norma \u00e8 una categoria che non esiste in natura, ma \u00e8 un prodotto intellettuale) ed \u00e8 collegando questo fatto naturale a una fattispecie generale e astratta attraverso il nesso o \"principio di imputazione\" che questo si qualifica come atto giuridico: la norma giuridica stabilisce che, in presenza di un certo \"evento\" (il reato), deve seguirne un altro (l'effetto, la sanzione). Quindi ci\u00f2 che qualifica il fatto naturale in atto giuridico \u00e8 il significato oggettivo/giuridico imposto dal legislatore, e contenuto in una norma, sul fatto naturale.\nKelsen separa il diritto dalla morale poich\u00e9 hanno una diversa struttura. Il diritto \u00e8 un giudizio ipotetico eteronomo, in senso kantiano - a differenza della morale autonoma, che si basa su un imperativo categorico - la cui caratteristica specifica \u00e8 di qualificare un fatto naturale come atto giuridico ricollegando quel fatto naturale (fattispecie concreta) a una fattispecie generale e astratta presente nella norma giuridica imposta dal legislatore. La norma giuridica non \u00e8 un fatto naturale ma \u00e8 un fatto oggettivo poich\u00e9 si stacca dalla volont\u00e0 di chi l'emana diventando indipendente durante l'atto psichico che la genera.\nLa seconda distinzione si ha quando si parla di diritto e quando si parla di valutazione etica della norma: una cosa \u00e8 dire che una norma \u00e8 giuridica, un'altra cosa \u00e8 dire che una norma \u00e8 giusta o ingiusta, opportuna o inopportuna.\nKelsen dice che non \u00e8 compito della dottrina pura del diritto stabilire se una norma giuridica \u00e8 giusta o ingiusta, opportuna o inopportuna: il compito di dire se una norma \u00e8 giusta o ingiusta \u00e8 affidato alla morale, mentre quello di dire se \u00e8 opportuna o inopportuna \u00e8 affidato alla politica, e se si deve sempre distinguere dottrina pura da un lato, morale e politica dall'altro.\nLa legge che fonda l'ordinamento giuridico \u00e8 definita da Kelsen Grundnorm (norma fondamentale).\nLa nomostatica.\nLa fase della nomostatica (da \"\u039d\u03cc\u03bc\u03bf\u03c2\", norma, legge), consiste nel prendere in considerazione la struttura della norma in s\u00e9 stessa. Per delineare il carattere specifico della norma giuridica rispetto ai fatti naturali, bisogna considerare che la caratteristica di questi ultimi \u00e8 di essere retti dal principio di causalit\u00e0: a ogni causa segue un determinato effetto. Lo schema che usa Kelsen per spiegare questo rapporto di causa-effetto \u00e8: \n\"se c'\u00e8 A (causa) deve esserci (\"muss\") B (effetto)\";\nlo schema invece usato per spiegare il rapporto giuridico, o rapporto di imputazione, \u00e8:\n\"se c'\u00e8 A1 deve esserci (\"soll\") B1\".\nLa differenza tra i verbi tedeschi \"M\u00fcssen\" e \"Sollen\" usati da Kelsen per spiegare i due tipi di rapporti sta nel fatto che il primo indica un dovere nel senso di necessit\u00e0 (fisica) assoluta, mentre il secondo indica un dovere nel senso di necessit\u00e0 giuridica (imputazione); secondo Kelsen inoltre il rapporto di imputazione \u00e8 \"chiuso\" in se stesso, ovvero comincia da A e termina in B.\nCon questi schemi, Kelsen vuole parlare della distinzione tra rapporto di causalit\u00e0 e rapporto di imputazione a prescindere dai contenuti; questo perch\u00e9 la sua teoria del diritto \u00e8 \"pura\", quindi estranea a ogni contenuto naturalistico, politico o morale.\nUna caratteristica in comune tra i due tipi di rapporti \u00e8 che, a prescindere dai contenuti, esprimono tutti e due la conseguenza di un certo \"evento\" rispetto a un altro che lo precede. Nonostante questo per\u00f2, sul piano formale Kelsen non riesce a giustificare queste due distinzioni.\nUn'altra distinzione, pi\u00f9 sottile ma fondamentale, \u00e8 quella tra le \"Soll-S\u00e4tze\" (proposizioni normative), formulate dalla \"scienza giuridica\", e le \"Soll-Normen\" (norme), statuite dall\"'autorit\u00e0 giuridica\". Le prime, che descrivono il diritto e non obbligano o autorizzano alcuno ad alcunch\u00e9, possono essere vere o false. Le norme, invece, non possono essere vere o false, bens\u00ec solo valide o non valide. La proposizione che descrive la validit\u00e0 di una norma penale, la quale commina una pena detentiva per il furto, sarebbe falsa se affermasse che, in conformit\u00e0 a questa norma, il furto viene punito con la detenzione, poich\u00e9 vi sono casi in cui, nonostante la validit\u00e0 della norma, il furto non viene punito in concreto, per esempio perch\u00e9 il ladro si \u00e8 sottratto alla pena.\nLa nomodinamica.\nLa nomodinamica deve spiegare in cosa consiste la validit\u00e0 di una norma, da un punto di vista per\u00f2 puramente formale, individuando prima di tutto la categoria della validit\u00e0 giuridica. La validit\u00e0 giuridica va distinta sia dall'efficacia della norma, altrimenti ci sarebbe confusione tra diritto e natura, sia dal valore della norma, altrimenti si confonderebbero diritto e morale.\nPer Kelsen una norma \u00e8 giuridicamente valida se emanata in conformit\u00e0 con i criteri stabiliti dalla norma di grado immediatamente superiore. Si crea cos\u00ec una specie di piramide in cui ogni norma di grado inferiore \u00e8 valida se \u00e8 coerente con la norma di grado superiore: \u00e8 questa la costruzione dell'ordinamento giuridico chiamata \"Stufenbautheorie\", letteralmente \"Teoria della costruzione a gradini\".\nUna norma \u00e8 valida anche indipendentemente dal suo valore etico-politico: una norma di legge, per essere una norma giuridicamente valida, anche se \u00e8 del tutto ingiusta o senza efficacia, basta che sia emessa in modo conforme alla Costituzione; la validit\u00e0 della singola norma infatti, \u00e8 costruita in base a un criterio puramente formale. Quando parliamo delle norme costituzionali, si deve determinare che non esistano altre norme al di sopra della Costituzione.\nSecondo Kelsen, la \"norma fondamentale\" \u00e8 alla base della validit\u00e0 delle norme costituzionali. Della \"norma fondamentale\" Kelsen parla in modo diverso nelle due edizioni della \"Dottrina Pura del Diritto\": \nQuesta spiegazione risulta per\u00f2 contraddittoria, perch\u00e9 o viene accettata la prima interpretazione cadendo per\u00f2 nella metafisica, o viene accettata la seconda interpretazione non salvaguardando per\u00f2 la dottrina \"pura\" del diritto. Alcuni critici accusano Hans Kelsen di \"formalismo\", in relazione all'idea del filosofo del diritto, secondo cui se si discute della \"validit\u00e0\" della Norma Fondamentale, anche l\"atto fondativo dell'usurpatore\" (in quanto soggetto privo di legittimazione) va considerato come diritto, in quanto l'Ordinamento Giuridico non pu\u00f2 chiudersi con un \"fatto\". Da qui la considerazione della Norma Fondamentale come \"finzione\". Secondo uno dei pi\u00f9 accreditati interpreti di Kelsen, Mario G. Losano, la \"norma fondamentale\" porta alla \"contraddizione del giurista\", in quanto \u00e8 \u00abuna norma non posta dal legislatore, ma presupposta: 'bisogna ubbidire alla Costituzione'\u00bb.\nInoltre, sempre per Losano, la kelseniana distinzione tra diritto e giustizia implica l\u2019indifferenza per quanto concerne i \"contenuti delle norme\u201d. Di conseguenza, la sua \"teoria pura del diritto spiega anche il diritto dello Stato nazista, per\u00f2 senza giustificarlo\".\nDiritto soggettivo e Stato.\nKelsen esamina anche il rapporto tra diritto e morale; egli afferma che il diritto appartiene al mondo del dover essere (\"Sollen\"), non al mondo dell'essere (\"Sein\"). Il diritto quindi appartiene alla sfera del dover essere, ma non nel senso della legge di Hume oppure del giusnaturalistico diritto ideale cui si contrappone un diritto positivo, ma inteso come categoria a priori logico-trascendentale. All'interno dell'ordinamento giuridico si trova anche una distinzione tra diritto oggettivo e diritto soggettivo.\nKelsen nella sua concezione normativistica, riduce la categoria del diritto soggettivo al diritto oggettivo, poich\u00e9 crede che solo quest'ultimo esista.\nMa questo diritto oggettivo, pu\u00f2 non solo comandare o vietare, ma anche autorizzare un certo comportamento, e nel momento in cui lo autorizza, determinate persone possono avanzare delle pretese che il diritto oggettivo stesso ha loro consentito. Kelsen si occupa anche della contrapposizione tra Stato e diritto; secondo lui, si deve attuare una radicale riduzione del diritto allo Stato, e dello Stato al diritto. Non pu\u00f2 esistere uno Stato senza diritto, quindi il diritto \u00e8 una realt\u00e0 imprescindibile rispetto allo Stato e viceversa, non pu\u00f2 esistere l'uno se non c'\u00e8 l'altro. Nella \"Dottrina pura del diritto\", quest'ultimo \u00e8 coincidente con la volont\u00e0 statale, quindi ecco emergere lo statalismo, ovvero far intervenire lo Stato in tutte le questioni economiche e sociali.\nIl problema dell'interpretazione.\nL'ultimo grande problema di Kelsen \u00e8 quello dell'interpretazione. Nel suo schema piramidale, l'interpretazione implica la scala discendente, e la validit\u00e0 implica la scala ascendente. Secondo Kelsen l'interpretazione si giustifica per il fatto che ogni norma superiore autorizzando o legittimando determinate norme di grado inferiore non le pu\u00f2 determinare totalmente. Questo tipo di interpretazione per\u00f2 non \u00e8 sempre chiara, poich\u00e9 una legge pu\u00f2 essere ambigua. Per questo motivo egli afferma che se da una certa legge si arriva a diverse interpretazioni a livello logico, queste sono tutte valide.\nPer lui quindi l'interpretazione viene ridotta da atto teoretico-conoscitivo ad atto decisionale di volont\u00e0 (bisogna tenere presente che secondo Kelsen l'unica soluzione per un'antinomia normativa \u00e8 l'abrogazione di una o entrambe le norme). Parlando poi di criteri con i quali si sceglie una interpretazione piuttosto che un'altra, Kelsen riprende la distinzione avanzata dalla scuola neo-positivista, tra giudizi di fatto e giudizi di valore. I giudizi di fatto sono giudizi di esistenza, mentre i giudizi di valore esprimono una valutazione; i giudizi di fatto sono verificabili, quindi scientifici, i giudizi di valore no, poich\u00e9 sono puramente emozionali, non scientifici.\nUna cosa \u00e8 dire che una norma giuridicamente esiste o non esiste, \u00e8 valida o no, perch\u00e9 ci si riferisce a una serie di giudizi di fatto verificabili; un conto \u00e8 dire che una norma \u00e8 opportuna o inopportuna perch\u00e9 questo sarebbe un giudizio di valore, frutto dell'emozionalit\u00e0, e quindi non verificabile. Questa distinzione per\u00f2 \u00e8 stata criticata, perch\u00e9 se in una valutazione l'uomo si pone il problema dei fini, per il loro raggiungimento deve fare un'opera di comparazione di fini diversi, e questo lato comparativo \u00e8 razionale. Secondo i critici quindi non si pu\u00f2 allontanare il mondo delle scelte dall'attivit\u00e0 razionale.\nCritiche.\nUno dei principali \"avversari\" di Kelsen fu Carl Schmitt. Una critica molto importante della concezione giuridica normativa di Kelsen \u00e8 quella fatta da Alexander Hold-Ferneck, il quale mostra come il cosiddetto giuspositivismo di Kelsen \u00e8 nei fatti soltanto un giusnaturalismo puramente formalizzato e desostanzializzato, \"senza contenuti\" (come scrive Bruno Leoni), ma che resta pur sempre giusnaturalismo.\nNel contesto culturale italiano le sue tesi furono molto criticate - in una prospettiva liberale e individualista - da Bruno Leoni. Inoltre anche Santi Romano e Giuseppe Capograssi criticarono la teoria pura del diritto di Kelsen affermando, sia pure con ricostruzioni teoretiche differenti, che il diritto \u00e8 frutto dell'evoluzione della societ\u00e0 e della storia. Anche Alf Ross si unisce alle critiche, sostenendo che la teoria della validit\u00e0 come obbligatoriet\u00e0 non sia altro che un invito occulto ad obbedire alla legge.\nHans Kelsen-Institut e Hans-Kelsen-Forschungsstelle.\nPer i 90 anni di Kelsen il Governo austriaco istitu\u00ec il 14 settembre 1971, una fondazione nominata \"Hans Kelsen-Institut\". Scopo della fondazione \u00e8 la diffusione delle dottrine del diritto a livello internazionale. Vi sono delle pubblicazioni dell'editore Verlag Manz, in 33 volumi.\nLa guida dell'Hans Kelsen-Institut fu affidata nel 1972 a Kurt Ringhofer e Robert Walter, fino alla loro morte, nel 1993 e nel 2010. I loro successori sono Clemens Jabloner (1993) e Thomas Olechowski (2011).\nNel 2006 presso la Friedrich-Alexander-Universit\u00e4t Erlangen-N\u00fcrnberg viene istituito il \u201eHans-Kelsen-Forschungsstelle\u201c sotto la guida di Matthias Jestaedt. Dopo la loro nomina all'Universit\u00e0 di Friburgo nel 2011, il Centro di Ricerca \u00e8 stato trasferito l\u00ec. Lo \"Hans-Kelsen-Forschungsstelle\" in cooperazione con l\"Hans Kelsen-Institut\" ha pubblicato l'opera omnia di Kelsen edita da Mohr Siebeck Verlag."}
{"id": "76961", "revid": "1442080", "url": "https://it.wikipedia.org/wiki?curid=76961", "title": "David Baldacci", "text": "Biografia.\nNato e cresciuto a Richmond, nella Virginia, da una famiglia d'origini italiane (pi\u00f9 precisamente di Barga, in provincia di Lucca), \u00e8 laureato in Legge all'Universit\u00e0 della Virginia, ha esercitato la professione di avvocato per molti anni, prima di iniziare a scrivere romanzi. Nel 1996 il suo primo romanzo \"Il potere assoluto\" ebbe successo. Racconta la storia di un presidente statunitense e degli agenti assegnatigli per la sua sicurezza dal servizio segreto, disposti a uccidere delle persone allo scopo di nascondere la morte accidentale di una donna, di cui il presidente aveva avuto la responsabilit\u00e0 intrattenendo con lei una relazione clandestina. Da questo romanzo \u00e8 stato tratto il film del 1997 \"Potere assoluto\", diretto e interpretato da Clint Eastwood.\nBaldacci ha pubblicato diversi romanzi da allora.\nBaldacci vive a Vienna (Virginia) con sua moglie Michelle A. Collin-Baldacci (Mikki) e i suoi due figli."}
{"id": "76962", "revid": "2225925", "url": "https://it.wikipedia.org/wiki?curid=76962", "title": "Qatar", "text": "Il Qatar (, Qa\u1e6dar, pronunciato , \"Q\u00e0tar\"; pronuncia italiana: Kat\u00e0r, K\u00e0tar), ufficialmente Stato del Qatar, \u00e8 un emirato del Vicino Oriente, situato in una piccola penisola della penisola arabica. Confina a sud con l'Arabia Saudita ed \u00e8 per il resto circondato dal golfo Persico.\nStoria.\nAntichit\u00e0.\nPresso degli insediamenti abbandonati sulla costa sono stati ritrovati manufatti mesopotamici risalenti al periodo Ubaid (c. 6500\u20133800 a.C.). Al Da'asa, un insediamento collocato sulla costa occidentale del Qatar, \u00e8 il pi\u00f9 importante sito Ubaid del paese e si crede che fosse un piccolo accampamento stagionale.\nIl materiale di origine cassita, datato al secondo millennio avanti Cristo, ritrovato sulle isole Al Khor attesta i rapporti commerciali fra gli abitanti del Qatar e i Cassiti di quello che \u00e8 oggi il Bahrein.\nDominazione persiana, ottomana e britannica.\nIl Qatar \u00e8 uno dei vari emirati sorti nel XX secolo nella penisola arabica. Dopo essere stato dominato per migliaia di anni dai persiani e, pi\u00f9 recentemente, dal Bahrein, dagli Ottomani e dai britannici, divent\u00f2 indipendente il 3 settembre 1971.\nUno dei momenti pi\u00f9 importanti della storia del Qatar di questo periodo fu quello del marzo 1893 con la Battaglia di al-Wajba: malgrado il Qatar non abbia ottenuto la piena indipendenza dall'Impero Ottomano il risultato della battaglia \u00e8 ritenuto come un momento decisivo nella creazione del Qatar come stato moderno e un periodo saliente per la fine del dominio ottomano nel paese.\nUn altro momento importante di questo periodo \u00e8 l'unificazione del Qatar avvenuta il 18 dicembre 1878 sotto lo sheikh Jassim bin Mohammed Al Thani, fondatore del Qatar: oggi l'evento viene celebrato con la giornata nazionale del Qatar.\nIndipendenza.\nDiversamente dalla maggior parte dei vicini emirati il Qatar ha rifiutato di diventare parte dell'Arabia Saudita - malgrado il comune orientamento wahhabita della loro fede islamica - o degli Emirati Arabi Uniti.\nIl Qatar, che durante gli anni ottanta aveva sostenuto lo sforzo bellico dell'Iraq nella guerra Iran-Iraq, nel 1991 si oppose all'invasione irachena del Kuwait e si schier\u00f2 al fianco delle forze che combatterono l'Iraq nella guerra del Golfo.\nLe dispute territoriali con l'Arabia Saudita del settembre 1992 misero in crisi le tradizionalmente buone relazioni tra i due paesi, che raggiunsero un accordo nel maggio del 1993. Il 27 giugno 1995 l'erede al trono, Hamad bin Khalifa Al Thani, depose suo padre Khalifa bin Hamad Al Thani e avvi\u00f2 una politica di apertura verso l'Iran, l'Iraq e la Palestina.\nNel marzo del 2001 la Corte Internazionale di Giustizia delle Nazioni Unite ha riconosciuto allo Stato del Bahrein la sovranit\u00e0 sulle isole Hawar, reclamate dal Qatar, risolvendo una disputa che si protraeva da decenni. Nel 2013 l'emiro ha volontariamente abdicato in favore del figlio quartogenito Tamim.\nCrisi diplomatica con le monarchie del Golfo.\nIl 5 giugno 2017, con una mossa coordinata, Arabia Saudita, Emirati Arabi Uniti, Bahrein, Egitto e altri paesi musulmani come le Maldive hanno rotto i rapporti con il Qatar, accusandolo del sostegno a gruppi integralisti come Hamas, dell'appoggio alla destabilizzazione iraniana della regione, e dei Fratelli Musulmani in Egitto. L'isolamento del Qatar prevede l'applicazione di sanzioni economiche, la chiusura dei confini terrestri, marittimi e aerei alle compagnie e ai cittadini qatarioti, nonch\u00e9 l'espulsione di quest\u2019ultimi dai Paesi del Golfo. Il 4 gennaio 2021, Qatar e Arabia Saudita hanno concordato una risoluzione della crisi mediata da Kuwait e Stati Uniti. L'Arabia Saudita ha cos\u00ec riaperto il confine con il Qatar e avviato il processo di riconciliazione. Un accordo e un comunicato finale firmati il 5 gennaio 2021 a seguito di un vertice del GCC ad Al-'Ula segnarono la risoluzione della crisi, con dettagli precisi rilasciati in seguito.\nGeografia.\nIl Qatar \u00e8 una regione brulla e rocciosa con ricchi giacimenti di petrolio e di gas naturale. Per quanto riguarda le derrate alimentari deve fare affidamento, quasi completamente, sulle importazioni, in quanto la superficie messa a coltura \u00e8 ridottissima, e l'acqua molto scarsa poich\u00e9 le falde freatiche sono inutilizzabili a causa dell'alto contenuto di minerali. La desalinizzazione dell'acqua marina costituisce l'unico rimedio alla mancanza di risorse idriche. Il governo ha ratificato accordi internazionali sull'ambiente in materie di biodiversit\u00e0, desertificazione e protezione dell'ozonosfera.\nIl clima \u00e8 desertico. Durante l'estate, che va da maggio a ottobre, il caldo \u00e8 afoso, alto tasso di umidit\u00e0 in rapporto agli elevatissimi gradi Celsius effettivamente misurati e temperature nell'interno del paese fino a 46 gradi. Lo Shamal, un vento forte e polveroso, provoca sovente tempeste di sabbia. Gli inverni, che vanno da novembre ad aprile, sono molto pi\u00f9 moderati, con notti fresche (15 C\u00b0 gradi di minima) e brevi piogge.\nSuddivisioni.\nIl Qatar \u00e8 suddiviso in dieci municipalit\u00e0 (arabo: \"baladiyah\", termine traducibile come governatorato o provincia):\nClima.\nIl Qatar presenta un clima desertico, con scarsissime piogge quasi esclusivamente invernali, anche se tendenzialmente molto afoso nei mesi compresi tra la tarda primavera e la prima met\u00e0 dell'autunno.\nLe temperature medie massime giornaliere, nei tre mesi pi\u00f9 caldi, possono saltuariamente raggiungere, e nelle zone pi\u00f9 interne (seppur sia una penisola stretta), oltrepassare i 45\u00b0, con una temperatura percepita che pu\u00f2 arrivare a 50\u00b0 e oltre.\nDi sera, anche se la temperatura normalmente diminuisce di vari gradi, aumenta molto l'umidit\u00e0 relativa, che crea estremo disagio notturno, visto che normalmente si percepiscono 38\u00b0- 40\u00b0, al massimo a fronte di 30\u00b0- 31\u00b0 reali, anche dopo l'una di notte. Se la temperatura reale \u00e8 superiore generalmente l'indice di calore oltrepassa i 40\u00b0 anche a notte fonda.\nLa ragione dell'alto tasso di umidit\u00e0 \u00e8 dovuta all'evaporazione delle acque del Golfo Persico, causata dall'estrema intensit\u00e0 dei raggi solari e dalle altissime temperature.\nIn pieno inverno il clima \u00e8 quasi secco e sicuramente vivibile, in termini di umidit\u00e0 relativa e punto di rugiada, anche se \u00e8 il periodo di alcune piogge, con temperature massime tipicamente intorno ai 23\u00b0- 24\u00b0.\nDeserto.\nIl Qatar possiede un piccolo deserto nell'entroterra, laddove autostrade collegano la capitale con le altre citt\u00e0.\nEconomia.\nLa principale risorsa economica \u00e8 rappresentata dal petrolio, su cui si basa la ricchezza del paese. I primi giacimenti furono scoperti negli anni quaranta e la commercializzazione del greggio ebbe inizio dieci anni dopo. Nel 1974 il governo fond\u00f2 la Qatar General Petroleum Corporation, ente deputato al controllo delle risorse petrolifere, precedentemente gestite da compagnie occidentali. Il Qatar \u00e8 stato membro dell'Organizzazione dei paesi esportatori di petrolio (OPEC) che ha lasciato nel gennaio del 2019..\nUn'ulteriore risorsa \u00e8 costituita inoltre dai giacimenti di gas naturale; infatti, a North West Dome si trovano i pi\u00f9 grandi depositi del mondo di gas naturale non associato al petrolio. Nel 2012 il prodotto interno lordo nominale del paese \u00e8 stato di 192,402 miliardi di dollari USA, corrispondente a un PIL di 104.756 dollari USA pro capite, secondo al mondo dopo il Lussemburgo. A parit\u00e0 di potere d'acquisto il prodotto interno lordo \u00e8 stato di 185.300 milioni di dollari USA, con un PIL procapite di 100.889 dollari che colloca i suoi abitanti al primo posto tra i pi\u00f9 ricchi del mondo.\nIl settore agricolo ha rilevanza solo a livello locale e impiega circa il 3% della forza lavoro. Sono allo studio progetti volti a migliorare i sistemi di irrigazione e ad aumentare la produzione agricola per garantire l'autosufficienza alimentare, raggiunta alla fine degli anni novanta solo per frutta e ortaggi. Il settore pi\u00f9 importante resta comunque quello della pastorizia (si allevano perlopi\u00f9 capre, pecore, dromedari e bovini). Di rilievo \u00e8 inoltre la pesca che riesce a soddisfare completamente il fabbisogno interno, garantendo anche eccedenze per l'esportazione. Il governo utilizza le entrate valutarie ottenute dalle concessioni petrolifere per finanziare lo sviluppo industriale del paese. Oltre a effettuare la raffinazione del petrolio, le industrie manifatturiere pi\u00f9 importanti producono cemento, fertilizzanti e acciaio.\nL'unit\u00e0 monetaria \u00e8 il riyal del Qatar (QAR), suddiviso in cento dirham e legato a tasso fisso al dollaro USA (1$ = 3,64 QAR). L'istituto centrale di emissione \u00e8 la Qatar Monetary Agency. Il commercio estero si svolge principalmente con Giappone, Regno Unito, Stati Uniti e Germania e per circa il 90% riguarda petrolio e prodotti da esso derivati.\nDal 1997 l'emirato dispone di un proprio mercato azionario, il Doha Securities Market.\nIl turismo \u00e8 regolato dal Qatar Tourism Authority.\nInfrastrutture e trasporti.\nIl paese non ha alcuna rete ferroviaria, ma le comunicazioni interne sono assicurate da circa 1.230\u00a0km di strade, al 79% asfaltate. I programmi governativi prevedono lo sviluppo della rete stradale attraverso investimenti delle entrate petrolifere. Le comunicazioni aeree sono assicurate dall'Aeroporto Internazionale Hamad. Sono attualmente in costruzione delle linee di metropolitana.\nLa compagnia aerea di bandiera, Qatar Airways, \u00e8 stata insignita del prestigioso status di \"Five Star Airline\" dalla Skytrax, una compagnia di ricerca e statistica per le aerolinee commerciali.\nPolitica.\nIl Qatar \u00e8 un emirato (monarchia ereditaria assoluta \"de facto\"), retto dalla famiglia reale Al Thani, la quale governa lo Stato dal 1825..\nLa Costituzione del Qatar (\u062f\u0633\u062a\u0648\u0631 \u0642\u0637\u0631\u200e ) risale al 9 aprile 2004.\nDopo essersi reso indipendente dal Regno Unito nel 1971 var\u00f2 una costituzione provvisoria l'anno successivo. Dopo il referendum costituzionale del 2003 \u00e8 diventata formalmente una monarchia costituzionale che prevede l'elezione diretta di 30 dei 45 membri dell'Assemblea consultiva mentre 15 vengono scelti dall'emiro. Le prime elezioni sono state pi\u00f9 volte rimandate; di fatto il potere \u00e8 concentrato nelle mani dell'emiro. Non sono permessi i partiti politici. Il potere esecutivo viene esercitato dal Consiglio dei ministri (\"Shura\"), i cui membri vengono nominati dal capo di Stato, l'emiro, che svolge anche le funzioni di capo del governo. Il sistema giudiziario \u00e8 composto da corti civili, penali e amministrative; le corti, amministrate secondo la legge islamica della Shari'a, sono dotate di giurisdizione limitata. Per le spese militari viene stanziato circa un quarto del bilancio dello Stato.\nDal 2000 il Qatar \u00e8 stato pi\u00f9 volte individuato come uno dei principali sovvenzionatori dei Fratelli Musulmani, attivi nel mondo arabo, in totale contrasto quindi con la linea politica e finanziaria perseguita dal confinante regno dell'Arabia Saudita, malgrado Riad avesse a lungo finanziato in passato questa stessa organizzazione .\nAd al Udeid \u00e8 situata una grande base aerea, usata dall'esercito qatariota, dalla Royal Air Force britannica e dall'aviazione statunitense. Con circa 10 000 soldati stanziati, \u00e8 la pi\u00f9 grande base militare del medio oriente. Da qui, nel 2003, fu orchestrata l'invasione dell'Iraq. La base fu anche usata negli interventi contro lo Stato Islamico stanziato tra la Siria e l'Iraq.\nSociet\u00e0.\nDemografia.\nIl numero della popolazione del Qatar varia in funzione della stagione, da quando la nazione utilizza in modo massiccio la manodopera straniera. Nel 2013 la popolazione totale del Qatar era di 1,8 milioni, dei quali solo 278 000 cittadini qatarioti (circa il 13% della popolazione, a fronte di 1,5 milioni di immigrati; gli indiani sono la comunit\u00e0 pi\u00f9 numerosa, stimata in circa 545 000, seguiti da nepalesi (341 000), filippini (185 000), bengalesi (137 000), cingalesi (100 000) e pakistani (90 000). Si tratta in genere di immigrati di sesso maschile, il che fa s\u00ec che la quota di uomini in questo Paese superi di gran lunga quella femminile.\nIl primo censimento demografico del Qatar \u00e8 datato 1892 e fu condotto dai governatori ottomani della regione. Basato sul censo degli abitanti, che incluse quindi solo i residenti nelle citt\u00e0, registr\u00f2 una popolazione pari a sole 9830 unit\u00e0.\nLingue e dialetti.\nLa lingua ufficiale del paese \u00e8 l'arabo, ma molta gente parla anche l'inglese per via del lunghissimo passato coloniale.\nUna forma di inglese semplificato viene utilizzato come \"lingua franca\" dagli immigrati provenienti da India, Pakistan, Sri Lanka, Filippine, Nepal, e dai paesi europei.\nCultura.\nPatrimoni dell'umanit\u00e0.\nIl sito archeologico di Al Zubarah \u00e8 stato iscritto nella Lista dei patrimoni dell'umanit\u00e0 dell'UNESCO nel 2013.\nProduzione letteraria.\nNel XX secolo e soprattutto nel XXI secolo si assiste a una produzione letteraria in cui si affermano diversi scrittori e si affacciano alla ribalta diverse scrittrici: tra queste la poetessa del Qatar Kaltham Jaber (1958- ): pioniera tra le donne scrittrici del suo paese, narra, spesso, nei suoi racconti le condizioni della donna, e la libert\u00e0, spesso conquistata con fatica.\nMusica.\nTipica danza popolare \u00e8 l'ardha, tradizionale danza della spada del Qatar .\nTra i cantanti del Qatar pi\u00f9 affermati possiamo ricordare Fahad Al Kubaisi.\nMissioni spaziali.\nIl 29 agosto 2013 fu lanciato Es'hail 1, il primo satellite del Qatar .\nSport.\nDal 1993 a Doha, la capitale del Qatar, si svolge un torneo internazionale di tennis ATP della categoria World Tour 250; tra i vincitori figurano alcuni tra i pi\u00f9 grandi campioni della storia del tennis (Roger Federer, che detiene il record di tre vittorie, Rafael Nadal, Stefan Edberg, Boris Becker, Jim Courier e Andy Murray).\nDal 2002 si corre ogni anno nel mese di febbraio il Tour of Qatar (corsa ciclistica a tappe di quattro giorni), che \u00e8 ormai un punto di riferimento di alto spessore internazionale di inizio stagione. Il corridore a vantare il maggiore numero di successi in questa competizione \u00e8 il belga ex campione del mondo Tom Boonen (2006, 2008, 2009, 2012); tra i vincitori figura anche il corridore italiano Alberto Loddo (2003).\nIl Qatar si \u00e8 qualificato ai Mondiali di basket 2006.\nIn Qatar si svolge anche una gara del motomondiale, sul Circuito di Losail costruito nel 2004.\nCalcio.\nIl 2 dicembre 2010 la FIFA ha designato il Qatar come nazione ospitante del Campionato mondiale di calcio 2022. Pertanto la Nazionale di calcio del Qatar, che non aveva mai partecipato a un mondiale, nel 2022 sar\u00e0 qualificata di diritto. Parecchie polemiche sono sorte per il clima estivo umido e torrido del Qatar che imporr\u00e0 di spostare per la prima volta il mondiale durante l'inverno boreale. Nel 2019 ha vinto per la prima volta la Coppa d'Asia sconfiggendo in finale il Giappone per 3-1.\nNel 2014 la famiglia reale del Qatar si \u00e8 aggiudicata l'organizzazione della Supercoppa italiana 2014 di calcio per circa quattro milioni di euro, disputata il 22 dicembre di quell'anno, mentre il 3 ottobre 2016 \u00e8 stato raggiunto l'accordo anche per l'edizione 2016, giocata sempre a Doha, venerd\u00ec 23 dicembre. Entrambe le finali hanno visto la sconfitta della Juventus ai rigori, la prima col Napoli, la seconda con il Milan.\nAtletica leggera.\nNella disciplina dell'atletica leggera ottimi risultati sono stati raggiunti a livello internazionale da Mutaz Essa Barshim, campione mondiale di salto in alto nel 2017 e nel 2019 e oro a Tokyo 2020.\nA Doha si tiene annualmente il Qatar Athletic Super Grand Prix, meeting facente parte del circuito di atletica della Diamond League. La citt\u00e0 ha inoltre ospitato i campionati del mondo di atletica leggera 2019.\nNel 2021 ospiter\u00e0 anche la Coppa Araba del calcio riconosciuta ufficialmente dalla Fifa.\nGiochi olimpici.\nIl Qatar ai Giochi olimpici ha finora vinto otto medaglie.\nPrimo campione olimpico \u00e8 Fares Ibrahim, nel sollevamento pesi, a Tokyo 2020.\nPrimo atleta qatariota a vincere una medaglia olimpica fu Mohamed Suleiman, che vinse la medaglia di bronzo nell'atletica leggera a Barcellona 1992\nEventi.\nDal 2009 Doha \u00e8 sede dell'annuale congresso World Innovation Summit for Education."}
{"id": "76965", "revid": "121015317", "url": "https://it.wikipedia.org/wiki?curid=76965", "title": "Peter Tremayne", "text": "Nella sua carriera ha scritto pi\u00f9 di ottanta libri con il suo vero nome o con il suo pseudonimo. Esperto di storia e cultura celtica, \u00e8 noto in Cornovaglia per essere l'autore del saggio \"The Cornish Language and its Literature\", pubblicato nel 1974, ancora oggi ritenuto l'opera pi\u00f9 importante sulla storia del linguaggio della Cornovaglia ed \u00e8 usato come testo fondamentale per gli studi su questo argomento.\nIn Italia sono pubblicati i romanzi che vedono come protagonista sorella Fidelma, una monaca irlandese che indaga alla met\u00e0 del VII secolo d.C. generalmente in Irlanda e Inghilterra, anche se uno degli episodi \u00e8 ambientato a Roma. I racconti si ambientano e si sviluppano all'interno degli ambienti del monachesimo irlandese."}
{"id": "76968", "revid": "1516566", "url": "https://it.wikipedia.org/wiki?curid=76968", "title": "Candace Robb", "text": "Biografia.\nNata nel 1950 a Taylorsville, nella Carolina del Nord, ha studiato a Cincinnati, Ohio, dove si \u00e8 laureata in letteratura medievale anglosassone presso la locale universit\u00e0; studia tuttora storia e letteratura medievale.\nIl primo corso che frequent\u00f2 fu su Geoffrey Chaucer e, grazie all'entusiasmo del suo professore, fu particolarmente attratta da questo autore. Anche se \u2014 a quanto dice \u2014 non termin\u00f2 mai quel corso, da quel momento inizi\u00f2 a coltivare un forte interesse per periodo storico del Medioevo. Non a caso, Chaucer appare quale personaggio nel suo romanzo \"A Gift of Sanctuary\" (\"Il borgo insanguinato\") e cavalca a fianco di Owen Archer verso la citt\u00e0 sacra di St David's, nel Galles. Chaucer appare anche nel romanzo \"The Nun's Tale\" (\"La reliquia rubata\").\nLei stessa racconta nel suo sito web personale: \nTrov\u00f2 un lavoro quale \"editor\" di pubblicazioni scientifiche presso il Laboratorio di Fisica Applicata dell'Universit\u00e0 di Washington dove venne a contatto con articoli riguardanti l'oceanografia e le scienze in generale.\nAppena laureata cominci\u00f2 a lavorare al primo dei suoi ormai rinomati romanzi con protagonista Owen Archer, pubblicato nel 1993 con il titolo \"The Apothecary Rose\" (in italiano \"La rosa del farmacista\").\nCandace Robb vive a Seattle, nello Stato di Washington, con il marito Charlie, ma passa molto tempo effettuando ricerche a York in Inghilterra e in Scozia dove ha ambientato i suoi pi\u00f9 noti romanzi.\nBibliografia.\nI misteri di Owen Archer.\nTutti i romanzi della serie \"I misteri di Owen Archer\" sono ambientati principalmente a York, nell'Inghilterra della seconda met\u00e0 del Trecento, e hanno come protagonisti l'arciere gallese Owen Archer, una sorta di investigatore al servizio dell'arcivescovo di York John Thoresby, la moglie farmacista Lucie Wilton e molti altri personaggi come la levatrice Magda Digby (soprannominata \"La donna del Fiume\", come il titolo del quarto romanzo della serie), l'ostessa Bess Merchet, il vescovo Wikeham, i monaci dell'abbazia di Santa Maria, tra cui in particolare il monaco erborista fratello Wulfstan, la famiglia di Lucie.\nTutti i personaggi sono implicati in varie vicende e sono impegnati a risolvere casi di omicidio e simili. Il resto, come la stessa Candace Robb dice, \"is history\", \"\u00e8 storia\".\nLe indagini di Margaret Kerr.\nI romanzi della trilogia \"Le indagini di Margaret Kerr\" sono ambientati nella Scozia, alla fine del Duecento, fra Edimburgo e Perth. Il periodo storico \u00e8 quello delle guerre per la conquista della Scozia da parte di Edoardo I, il Plantageneto, a cui si oppongono le truppe scozzesi guidate da William Wallace e John Balliol da una parte e da Robert Bruce dall'altra.\nI parenti e il marito di Margaret Kerr, essendo tutti scozzesi, sono dalla parte degli indipendentisti. Margaret \u00e8 alla ricerca del marito scomparso ed \u00e8 coinvolta nelle attivit\u00e0 di spionaggio per conto di Balliol e Wallace. Nel secondo romanzo rincontra il marito e il padre e scopre, anche se non approva, le ragioni della loro scomparsa.\nI romanzi:\nPersonaggi:\nAltre opere.\nCon lo pseudonimo di Emma Campion\nLa storia \u00e8 ambientata nel XIV secolo, in Inghilterra: Alice Perrers, a quattordici anni, viene obbligata dal padre a sposare un ricco mercante. Costretta a vivere a corte come una prigioniera, perder\u00e0 il marito misteriosamente e diventer\u00e0 l'amante del re Edoardo III d'Inghilterra.\nJoan of Kent, bellissima cugina del re Edoardo III d'Inghilterra, viene promessa sposa ad un potenziale alleato del re all'approssimarsi della Guerra dei Cento Anni. Ma lei rifiuta il fidanzamento affidandosi ad un cavaliere del re."}
{"id": "76969", "revid": "124391789", "url": "https://it.wikipedia.org/wiki?curid=76969", "title": "P. D. James", "text": "Biografia.\nNata ad Oxford da un esattore delle tasse e da un'insegnante, la giovane James frequenta la \"Cambridge County High School for Girls\". Come si apprende dalla sua autobiografia (Il tempo dell\u2019onest\u00e0) abbandona la scuola a sedici anni, per mancanza di denaro in famiglia e per lo scarso interesse del padre a farla studiare, e comincia a lavorare all'ufficio imposte di Ely, dopo di che diviene anche assistente teatrale. Durante la seconda guerra mondiale lavora alle dipendenze del Ministero dell'Alimentazione. Dal 1949 al 1968 \u00e8 alle dipendenze del National Health Service come amministratrice. Nel 1968 entra al Ministero degli Interni come dirigente, prima al Servizio di Medicina legale del Dipartimento di Polizia e poi presso il Dipartimento di Polizia Criminale. Va in pensione nel 1979.\nNel 1941 si sposa con Ernest Connor Bantry White, un medico militare, e ha due figlie, Claire e Jane, che le hanno dato cinque nipoti. Dopo la seconda guerra mondiale il marito soffre di disturbi psichici, che lo portano al ricovero psichiatrico. James si occupa allora da sola del mantenimento delle figlie. Rimarr\u00e0 vedova nel 1964.\nP.D. James \u00e8 stata Fellow della \"Royal Society of Literature\" e della \"Royal Society of Arts\". Dal 1988 al 1993 \u00e8 stata commissaria della \"British Broadcasting Corporation\" (BBC) e, nello stesso periodo, membro del Board del \"British Council\". Nel 1997 \u00e8 stata eletta presidente della \"Society of Authors\". \u00c8 stata anche magistrata nel Middlesex e a Londra.\nNel 1983 P.D. James ha ricevuto l'onorificenza di \"Officer of the Order of the British Empire\" (OBE) e, nel 1991 \u00e8 stata nominata Pari a vita e, pertanto, \u00e8 stata membro permanente della Camera dei Lord, con orientamento conservatore.\nInizia a scrivere a met\u00e0 degli anni cinquanta. Il suo primo romanzo, \"Copritele il volto\", con protagonista Adam Dalgliesh, viene pubblicato nel 1962. Molti dei libri della James si svolgono in ambienti di ambito burocratico, ambienti ben conosciuti dalla James gi\u00e0 dai primi anni quaranta. Era di religione anglicana."}
{"id": "76971", "revid": "2078765", "url": "https://it.wikipedia.org/wiki?curid=76971", "title": "Danila Comastri Montanari", "text": "Biografia.\nLaureata all'Universit\u00e0 di Bologna in Pedagogia e in Scienze politiche, per vent'anni insegna e compie molti viaggi.\nNel 1990 scrive il suo primo romanzo, \"Mors Tua\" e da allora si dedica a tempo pieno alla narrativa, privilegiando il genere del giallo storico, che le permette di conciliare i suoi principali interessi: lo studio del passato (in particolare le civilt\u00e0 antiche) e l'amore per gli intrecci \"mystery\".\nA partire dal 1990 scrive gialli storici incentrati sulla figura di Publio Aurelio Stazio, nobile senatore della Roma di Claudio (met\u00e0 I secolo d.C.). Al momento sono stati pubblicati 19 romanzi: \"Mors tua\", \"In corpore sano\", \"Cave canem\", \"Morituri te salutant\", \"Parce sepulto\", \"Cui prodest?\", \"Spes ultima dea\", \"Scelera\", \"Gallia est\", \"Saturnalia\", \"Ars moriendi - Un'indagine a Pompei\", \"Olympia - Un'indagine ai giochi ellenici\", \"Tenebrae\", \"Nemesis\", \"Dura Lex\", \"Tabula Rasa, Pallida Mors, Saxa Rubra\", \"Ludus in fabula.\" Oltre ai romanzi succitati, l'autrice ha pubblicato anche una serie di racconti con Publio Aurelio protagonista: \"Una dea per Publio Aurelio Stazio\", \"Una perla per Publio Aurelio Stazio\", \"Una moglie per Publio Aurelio Stazio\", \"Un'eredit\u00e0 per Publio Aurelio Stazio\", \"Una filosofa per Publio Aurelio Stazio\".\nOltre alla serie di Publio Aurelio, Comastri Montanari ha scritto altri romanzi e racconti ambientati in differenti epoche storiche: \"La campana dell'arciprete\", \"Ricette per un delitto\", \"Istigazione a delinquere\", \"Il panno di Mastro Gervaso\", \"Una strada giallo sangue\" (raccolta di racconti), \"Il giallo del serpente\" (racconto), \"Assassinio al tempio di Vesta\" (racconto), \"Natale anno zero\" (racconto), \"I delitti delle porte\" (racconto), \"Ser Niccol\u00f2 e il dentifricio della contessa\" (racconto ambientato nella Forl\u00ec del 1499), \"Cosimino Ruccellai e il mistero di Vicolo degli Angeli\" (racconto), \"Il panettone di Leonardo\" (racconto), \"Il dono di Giuda\" (racconto), \"Aggressione a un giornalista (\"Di tutti disse mal...\")\" (racconto).\nNel febbraio 2007 ha pubblicato il saggio \"Giallo antico. Come si scrive un poliziesco storico\", edito da Hobby &amp; Work, sull'argomento omonimo: in appendice sono contenuti i racconti \"I pirati del Chersoneso\", \"Assassinio al tempio di Vesta\" e \"Il giallo del serpente\"."}
{"id": "76973", "revid": "125934084", "url": "https://it.wikipedia.org/wiki?curid=76973", "title": "Patricia Cornwell", "text": "\u00c8 una discendente di Harriet Beecher Stowe, l'autrice de \"La capanna dello zio Tom\".\nNata con il nome di Patricia Daniels, la scrittrice \u00e8 stata sposata con un docente universitario, Charles Cornwell, di cui ha conservato il cognome per firmare i romanzi che scrive.\nScrittrice ormai affermata e multimilionaria, la Cornwell - che ha fondato una apposita societ\u00e0, la \"Cornwell enterprise\" - \u00e8 nota anche per le sue attivit\u00e0 benefiche: tra le altre cose, l'istituzione di una borsa di studio presso l'Universit\u00e0 del Tennessee e la donazione della sua collezione di dipinti di Walter Sickert all'Universit\u00e0 di Harvard.\nBiografia.\nNonostante un'infanzia difficile e una degenza in un ospedale psichiatrico, si \u00e8 laureata in Inglese nel 1979 al Davidson College, a Davidson, in Carolina del Nord (qui trasferitasi grazie a una borsa di studio come giocatrice di tennis dopo aver iniziato gli studi al King College di Bristol), e ha avuto una lunga carriera giornalistica. Dopo aver fatto l'analista informatico presso l'ufficio di Medicina Legale della Virginia, ha raggiunto il successo come scrittrice di romanzi, centrando le proprie storie poliziesche sulla figura di un medico legale donna, Kay Scarpetta, che affronta e risolve casi di omicidio, alcune volte con l'aiuto della nipote Lucy, del poliziotto Pete Marino e del compagno e poi marito, Benton Wesley (agente FBI).\nL'enorme successo di critica e pubblico dei romanzi che vedono protagonista la dottoressa Scarpetta non \u00e8 stato duplicato dai romanzi che hanno per protagonisti Judy Hammer e Andy Brazil.\nSono molti i legami tra i libri di Patricia Cornwell e la sua vita privata. Kay Scarpetta e la nipote Lucy possiedono le caratteristiche e le qualit\u00e0 dell'autrice, come le conoscenze informatiche e di medicina legale.\nAnche l'omosessualit\u00e0 di Lucy trova riscontro nella realt\u00e0: Patricia Cornwell alla fine degli anni novanta \u00e8 stata chiamata a testimoniare in un processo che vedeva imputato un agente dell'FBI accusato di aver tentato di uccidere la moglie, anch'essa agente dell'FBI. L'uomo aveva scoperto che la moglie aveva avuto una relazione con la scrittrice, della quale era consulente. In aula Patricia Cornwell ha ammesso la relazione.\nDalla quattordicesima avventura di Kay Scarpetta (intitolata \"Book of the Dead\", in Italia \"Il Libro dei Morti\", pubblicata nel 2007) vi \u00e8 in ogni suo libro della serie (eccetto il quindicesimo dedicato al suo editore) una dedica alla \u00abDr.ssa Staci Gruber, professoressa associata in Psichiatria alla Harvard Medical School e direttrice associata del Laboratorio delle Neuroimmagini Cognitive all'Ospedale McLean\u00bb. La competenza professionale della dottoressa Gruber \u00e8 evidente nei dettagli scientifici del libro, ma il rapporto fra le due donne \u00e8 assai pi\u00f9 che professionale. Nel febbraio 2005 le due si sono unite in matrimonio.\nLa Cornwell \u00e8 apparsa anche, nel ruolo di se stessa, in un episodio della serie \"Criminal Minds\".\nVita privata.\nIl 14 giugno 1980, poco dopo essersi laureata al Davidson College in Carolina del Nord, spos\u00f2 uno dei suoi professori di inglese, Charles L. Cornwell, che aveva 17 anni pi\u00f9 di lei. Il professor Cornwell in seguito lasci\u00f2 la cattedra di ruolo per diventare un predicatore. Nel 1989, la coppia si separ\u00f2, con Patricia che mantenne il suo nome da sposata dopo il divorzio.\nNel 2006, Cornwell ha sposato Staci Ann Gruber, professore associato di psichiatria all'Universit\u00e0 di Harvard. Tuttavia, non ha rivelato la notizia del suo matrimonio fino al 2007. Cornwell in seguito dichiar\u00f2 che compiere 50 anni le aveva fatto capire l'importanza di parlare per la parit\u00e0 di diritti e afferm\u00f2 di come Billie Jean King l'avesse aiutata a venire a patti con il parlare della sua sessualit\u00e0 pubblicamente. Vive con Gruber nel Massachusetts. \nFin dall'infanzia, Cornwell \u00e8 stata amica della famiglia dell'evangelista Billy Graham e di sua moglie Ruth Bell, spesso servendo come portavoce non ufficiale della famiglia sui media. Scrisse anche una biografia autorizzata di Ruth Bell Graham. Cornwell era in precedenza amica personale dell'ex presidente George H. W. Bush, che lei chiamava \"Big George\", trascorrendo un certo numero di settimane nel ritiro estivo della famiglia a Kennebunkport, nel Maine.\nProblemi di salute.\nCornwell ha sofferto in passato di anoressia nervosa e depressione, che ha avuto inizio nella sua tarda adolescenza. Ha parlato apertamente della sua lotta con il disturbo bipolare, ma nel 2015 ha detto che le \u00e8 stata diagnosticata erroneamente. \nIl 10 gennaio 1993, Cornwell si schiant\u00f2 con la sua Mercedes-Benz mentre era sotto l'influenza dell'alcol. \u00c8 stata condannata per guida in stato di ebbrezza e condannata a 28 giorni in un centro di trattamento. "}
{"id": "76977", "revid": "112750094", "url": "https://it.wikipedia.org/wiki?curid=76977", "title": "Patrick Friesacher", "text": "Carriera.\nHa cominciato nel 1999 nella F3 francese, ha proseguito in quella tedesca nel 2000 per poi partecipare al campionato di Formula 3000 dal 2001 al 2004, cogliendo due vittorie e giungendo due volte quinto nella classifica finale. Nel 2005 ha esordito in Formula 1 con la Minardi, con la quale non ha ottenuto particolari risultati a parte il 6\u00ba posto al Gran Premio degli Stati Uniti, disputato per\u00f2 da sole sei vetture. Poco dopo met\u00e0 stagione, ha dovuto cedere il suo volante per problemi di sponsorizzazioni a cui era legato il suo ingaggio ed \u00e8 stato sostituito da Robert Doornbos. Conclusa l'avventura in Formula 1, ha poi gareggiato in alcune gare dell'A1 Grand Prix per la squadra austriaca senza riuscire ad emergere. Nel 2008 prende parte al campionato ALMS nella classe GT2 con una Ferrari F430 del team Risi Competizione. Friesacher ha debuttato all'Acura Sports Car Challenge di St. Petersburg, un evento sprint tenutosi in una strada della citt\u00e0. Ha perso parte della stagione a causa del suo infortunio alla schiena subito durante una sessione di test dell'A1 Grand Prix a Magny-Cours causato dal cedimento della sospensione. Da l\u00ec in poi, non ha pi\u00f9 partecipato a nessuna gara."}
{"id": "76978", "revid": "104458", "url": "https://it.wikipedia.org/wiki?curid=76978", "title": "Julia Mancuso", "text": "Sciatrice polivalente, \u00e8 stata con Lindsey Vonn l'atleta di punta della nazionale femminile statunitense tra gli anni 2000 e gli anni 2010; ha vinto nove medaglie olimpiche o iridate.\nBiografia.\nStagioni 2000-2004.\nJulia Mancuso, di origini italiane da parte del padre, originaria di Squaw Valley, ha esordito in gare FIS nel luglio del 1999, in Nor-Am Cup il 14 novembre dello stesso anno a Breckenridge (30\u00aa in slalom speciale) e in Coppa del Mondo il 20 novembre seguente quando, appena quindicenne, ha preso parte allo slalom speciale di Copper Mountain, senza qualificarsi per la seconda manche. In Nor-Am Cup nei giorni successivi ha colto il suo primo podio, il 23 novembre a Breckenridge in slalom gigante (2\u00aa), e la sua prima vittoria, il 17 dicembre a Mont-Tremblant nella medesima specialit\u00e0. Il 15 gennaio ha debuttato anche in Coppa Europa, nello slalom speciale di Krieglach (45\u00aa), e ha chiuso la stagione al 2\u00ba posto nella classifica generale di Nor-Am Cup, vincendo anche quella di slalom gigante. Nella stagione seguente ha colto il suo unico podio in Coppa Europa, il 21 dicembre a Les Orres in supergigante (2\u00aa), e il suo primo piazzamento a punti in Coppa del Mondo, il 20 gennaio a Cortina d'Ampezzo nella medesima specialit\u00e0 (27\u00aa).\nHa debuttato ai Giochi olimpici invernali a , classificandosi 13\u00aa nella combinata. In seguito ai Mondiali juniores 2002 disputati a Tarvisio ha vinto la medaglia d'oro in tre specialit\u00e0 diverse: discesa libera, slalom gigante e combinata. In Nor-Am Cup ha chiuso la stagione al 5\u00ba posto nella classifica generale, vincendo anche quella di slalom speciale. Al suo esordio iridato, Sankt Moritz 2003, \u00e8 stata 21\u00aa nel supergigante, 7\u00aa nella combinata e non ha concluso lo slalom speciale; il mese dopo ai Mondiali juniores del Brian\u00e7onnais ha vinto la medaglia d'oro nel supergigante e quella di bronzo nella discesa libera. Nella stagione successiva ai Mondiali juniores di Maribor ha vinto la medaglia d'oro nella combinata e quella di bronzo nel supergigante.\nStagioni 2005-2007.\nAi Mondiali di Bormio/Santa Caterina Valfurva 2005 ha vinto due medaglie di bronzo, nel supergigante e nello slalom gigante; \u00e8 stata inoltre 8\u00aa nello slalom speciale e 9\u00aa nella combinata. In Coppa del Mondo quella stagione si \u00e8 classificata per la prima volta tra le prime dieci nella classifica finale (9\u00aa). \u00c8 salita per la prima volta sul podio di una gara di Coppa del Mondo nella stagione 2005-2006, grazie al 2\u00ba posto nel supergigante di Cortina d'Ampezzo del 27 gennaio, ripetendosi il giorno successivo in discesa libera. Un mese dopo ai XX Giochi olimpici invernali di ha vinto la medaglia d'oro nello slalom gigante e si \u00e8 classificata 7\u00aa nella discesa libera, 11\u00aa nel supergigante e 9\u00aa nella combinata.\nNel corso della stagione 2006-2007 ha colto i primi successi in Coppa del Mondo: la sua prima vittoria \u00e8 stata quella nella discesa libera disputata a Val-d'Is\u00e8re il 19 dicembre. Ai Mondiali di \u00c5re di quell'anno ha vinto la medaglia d'argento nella supercombinata ed \u00e8 stata 10\u00aa nella discesa libera, 6\u00aa nel supergigante e 5\u00aa nello slalom gigante; in Coppa del Mondo a fine stagione, dopo essersi aggiudicata dieci podi con quattro vittorie in tre specialit\u00e0 diverse (discesa libera, supergigante - il 19 gennaio sulla prestigiosa pista Olimpia delle Tofane di Cortina d'Ampezzo - e supercombinata), si \u00e8 classificata in 3\u00aa posizione nella graduatoria generale alle spalle di Nicole Hosp e Marlies Schild, rimanendo in corsa per la vittoria della coppa di cristallo assoluta sino alle ultime gare di Lenzerheide.\nStagioni 2008-2010.\nNella stagione 2007-2008 in Coppa del Mondo, pur non vincendo alcuna gara, ha ottenuto sei podi e ha chiuso 7\u00aa in classifica generale. Nella stagione seguente in Coppa del Mondo non ha ottenuto podi, mentre ai Mondiali di Val-d'Is\u00e8re ha concluso 18\u00aa nello slalom gigante e non ha terminato il supergigante e la supercombinata.\nIn Coppa del Mondo la stagione 2009-2010 si \u00e8 sviluppata sulla falsariga della precedente, con un solo podio, ma in occasione dei XXI Giochi olimpici invernali di la Mancuso \u00e8 riuscita a tornare ad alti livelli vincendo due medaglie d'argento in due giorni: la prima il 17 febbraio nella discesa libera, alle spalle della connazionale e grande favorita della vigilia Lindsey Vonn; la seconda nella supercombinata, battuta dalla tedesca Maria Riesch. Si \u00e8 inoltre classificata 9\u00aa nel supergigante e 8\u00aa nello slalom gigante.\nStagioni 2011-2013.\nNel 2011 ai Mondiali di Garmisch-Partenkirchen ha conquistato la medaglia d'argento nel supergigante, giungendo alle spalle dell'austriaca Elisabeth G\u00f6rgl per cinque centesimi di secondo; \u00e8 stata inoltre 6\u00aa nella discesa libera, 16\u00aa nello slalom gigante, 7\u00aa nella supercombinata e non ha concluso lo slalom speciale. Nel finale di stagione in Coppa del Mondo \u00e8 tornata dopo quattro anni alla vittoria.\nIn Coppa del Mondo nella stagione 2012-2013 \u00e8 tornata ai massimi livelli, cogliendo sei podi con due vittorie (tra le quali il supergigante della Kandahar di Garmisch-Partenkirchen e lo slalom parallelo di Mosca del 21 febbraio, suo ultimo successo in carriera) e classificandosi al 4\u00ba posto nella classifica generale, al 2\u00ba in quella di supergigante e al 1\u00ba in quella di slalom parallelo (per la quale non era prevista l'assegnazione di alcun trofeo). Durante la stagione successiva, il 5 febbraio 2013, ha vinto la medaglia di bronzo nel supergigante ai Mondiali di Schladming, dove \u00e8 stata anche 5\u00aa nella discesa libera, 22\u00aa nello slalom gigante e 8\u00aa nella supercombinata. Quell'anno in Coppa del Mondo \u00e8 stata nuovamente 4\u00aa nella classifica generale, con quattro podi.\nStagioni 2014-2018.\nIl 10 febbraio 2014 ha ottenuto la medaglia di bronzo nella supercombinata dei XXII Giochi olimpici invernali di , sua ultima partecipazione olimpica, dove si \u00e8 anche piazzata 8\u00aa sia nella discesa libera, sia nel supergigante; non ha concluso invece lo slalom gigante. Nella stagione successiva, dopo esser salita per l'ultima volta in carriera sul podio in Coppa del Mondo il 6 dicembre 2014 a Lake Louise in discesa libera (3\u00aa), ai Mondiali di Vail/Beaver Creek, suo congedo iridato, \u00e8 stata 16\u00aa nella discesa libera, 9\u00aa nel supergigante, 26\u00aa nello slalom gigante e 15\u00aa nella combinata.\nRimasta inattiva dal marzo 2015 al dicembre 2017 a causa dell'acuirsi di un suo problema cronico all'anca, dopo aver vanamente tentato un rientro in Coppa del Mondo in vista dei XXIII Giochi olimpici invernali di , si \u00e8 ritirata in occasione della discesa libera di Coppa del Mondo disputata a Cortina d'Ampezzo il 19 gennaio 2018.\nVita privata.\nDopo essere stata per quattro anni legata sentimentalmente allo sciatore norvegese Aksel Lund Svindal (tra il 2009 e il 2013), ha intrapreso una relazione con il connazionale Dylan Fish, surfista e imprenditore nel settore alberghiero, che ha poi sposato nel 2016.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nDH = discesa libera\nSG = supergigante\nSC = supercombinata\nPR = slalom parallelo\nNor-Am Cup.\nNor-Am Cup - vittorie.\nLegenda:\nSG = supergigante\nGS = slalom gigante\nSL = slalom speciale"}
{"id": "76979", "revid": "104458", "url": "https://it.wikipedia.org/wiki?curid=76979", "title": "Tanja Poutiainen", "text": "Con il connazionale Kalle Palander in campo maschile, Tanja Poutiainen \u00e8 stata la prima campionessa finlandese ad affermarsi nello sci alpino. Prima di loro la Finlandia, nazione con grandissima tradizione negli sport invernali, non aveva mai ottenuto risultati di rilievo in questa disciplina.\nBiografia.\nStagioni 1996-2000.\nAttiva in gare FIS dal novembre del 1995, in Coppa Europa la Poutiainen esord\u00ec il 21 gennaio 1997 a Bischofswiesen il 21 gennaio 1997 in slalom gigante (6\u00aa) e ottenne il primo podio il 10 febbraio successivo a Crans-Montana nella medesima specialit\u00e0 (3\u00aa). Sempre nel 1997 esord\u00ec ai Campionati mondiali (nella rassegna iridata di Sestriere fu 17\u00aa nello slalom speciale e non termin\u00f2 lo slalom gigante), vinse la medaglia d'oro nello slalom speciale e quella di bronzo nel supergigante ai Mondiali juniores di Schladming e debutt\u00f2 in Coppa del Mondo, il 16 marzo a Vail in slalom speciale senza completare la gara.\nNella stagione successiva conquist\u00f2 la sua prima vittoria in Coppa Europa, il 15 dicembre 1997 a Sankt Sebastian in slalom gigante, ed esord\u00ec ai Giochi olimpici invernali: a si classific\u00f2 26\u00aa nello slalom gigante e 18\u00aa nello slalom speciale. Nel 1999 Mondiali di Vail/Beaver Creek si piazz\u00f2 14\u00aa nello slalom gigante e 24\u00aa nello slalom speciale, mentre ai Mondiali juniores di Pra Loup vinse la medaglia di bronzo nello slalom gigante.\nStagioni 2001-2005.\nAi Mondiali di Sankt Anton am Arlberg 2001 si piazz\u00f2 13\u00aa nello slalom gigante e non complet\u00f2 lo slalom speciale; il 30 novembre dello stesso anno ottenne a Levi in slalom speciale la sua ultima vittoria, nonch\u00e9 ultimo podio, in Coppa Europa e il 9 dicembre successivo colse a Sestriere in slalom speciale il suo primo podio in Coppa del Mondo (2\u00aa). Ai XIX Giochi olimpici invernali di si classific\u00f2 11\u00aa nello slalom gigante e non complet\u00f2 lo slalom speciale, mentre l'anno dopo ai Mondiali di Sankt Moritz 2003 si piazz\u00f2 23\u00aa nello slalom gigante e 10\u00aa nello slalom speciale.\nIl 28 febbraio 2004 conquist\u00f2 a Levi in slalom speciale la sua prima vittoria in Coppa del Mondo e ai successivi Mondiali di Bormio/Santa Caterina Valfurva 2005 vinse la medaglia d'argento sia nello slalom gigante sia nello slalom speciale: furono le prime due medaglie mai vinte da una finlandese ai Campionati mondiali. In quella stessa stagione 2004-2005 in Coppa del Mondo si aggiudic\u00f2 due Coppe di specialit\u00e0, quella di slalom gigante (con 51 punti di vantaggio sulla seconda classificata, la svedese Anja P\u00e4rson) e quella di slalom speciale (con 170 punti di vantaggio sulla croata Janica Kosteli\u0107).\nStagioni 2006-2009.\nAi XX Giochi olimpici invernali di vinse la medaglia d'argento nello slalom gigante, la prima medaglia olimpica finlandese nella storia dello sci alpino, e si classific\u00f2 6\u00aa nello slalom speciale; l'anno dopo ai Mondiali di \u00c5re 2007 si piazz\u00f2 14\u00aa sia nello slalom gigante sia nello slalom speciale.\nAi Mondiali di Val-d'Is\u00e8re 2009 vinse la medaglia di bronzo sia nello slalom gigante sia nello slalom speciale; il mese successivo durante le finali della Coppa del Mondo 2008-2009 riusc\u00ec a vincere la sua seconda Coppa del Mondo di slalom gigante, superando all'ultima gara l'austriaca Kathrin Zettel, fino a quel momento in testa alla classifica, di 7 punti.\nStagioni 2010-2014.\nAi XXI Giochi olimpici invernali di si classific\u00f2 13\u00aa nello slalom gigante e 6\u00aa nello slalom speciale. L'11 gennaio 2011 conquist\u00f2 a Flachau in slalom speciale la sua ultima vittoria in Coppa del Mondo e un mese dopo, ai Mondiali di Garmisch-Partenkirchen 2011, si piazz\u00f2 13\u00aa nello slalom gigante e 6\u00aa nello slalom speciale. Il 15 gennaio 2013 colse a Flachau in slalom speciale il suo ultimo podio in Coppa del Mondo (3\u00aa) e ai successivi Mondiali di Schladming 2013, suo congedo iridato, si piazz\u00f2 15\u00aa nello slalom gigante e 4\u00aa nello slalom speciale.\nAi XXII Giochi olimpici invernali di , sua ultima presenza olimpica, si classific\u00f2 14\u00aa nello slalom gigante e 12\u00aa nello slalom speciale e il 16 marzo successivo disput\u00f2 la sua ultima gara in Coppa del Mondo, lo slalom gigante di Lenzerheide (20\u00aa). Si ritir\u00f2 al termine di quella stessa stagione e la sua ultima gara in carriera fu uno slalom speciale FIS disputato a Rovaniemi il 7 aprile, chiuso dalla Poutiainen al 2\u00ba posto.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nGS = slalom gigante\nSL = slalom speciale\nCoppa Europa.\nCoppa Europa - vittorie.\nLegenda:\nGS = slalom gigante\nSL = slalom speciale"}
{"id": "76980", "revid": "889336", "url": "https://it.wikipedia.org/wiki?curid=76980", "title": "Ordine cistercense", "text": "L'Ordine cistercense (in latino \"Ordo cisterciensis\", sigla O.Cist.) \u00e8 un ordine monastico di diritto pontificio. Ebbe origine dall'abbazia di C\u00eeteaux (in latino \"Cistercium\"), in Borgogna, fondata da Roberto di Molesme nel 1098. Sorse all'interno della congregazione cluniacense, dal desiderio di maggiore austerit\u00e0 di alcuni monaci e da quello di ritornare alla stretta osservanza della regola di san Benedetto e al lavoro manuale. L'ordine \u00e8 organizzato in monasteri autonomi riuniti in congregazioni monastiche, ciascuna delle quali dotata di costituzioni proprie, ed \u00e8 retto da un abate generale residente a Roma.\nStoria.\nLe origini.\nL'esatta ricostruzione delle vicende storiche che hanno portato alla nascita dell'ordine cistercense \u00e8 alquanto difficoltosa, sia per la scarsit\u00e0 e l'incerta datazione dei documenti che per il fatto che la sua origine non \u00e8 tanto ricollegabile all'intuizione di un singolo fondatore, ma alla ricerca progressiva condotta da un gruppo di monaci di una nuova forma di vita religiosa.\nL'abbazia madre di C\u00eeteaux venne fondata da Roberto, esponente di una nobile famiglia della Champagne e gi\u00e0 priore di numerosi monasteri benedettini: dopo un'esperienza eremitica condotta nella foresta di Collan, nel 1075 fond\u00f2 un monastero benedettino riformato a Molesme, in Borgogna, e ne venne eletto abate. Poich\u00e9, nonostante le sue intenzioni, il monastero divenne una ricca abbazia, con alle dipendenze una trentina di priorati, Roberto, deciso a mettere in pratica una stretta osservanza della regola di san Benedetto, raccolse ventuno membri della comunit\u00e0 e il 21 marzo 1098, con l'approvazione del legato pontificio Ugo di Romans e sotto la protezione del duca Oddone I di Borgogna, diede inizio a una nuova comunit\u00e0 monastica a C\u00eeteaux (in latino \"Cistercium\"), nei pressi di Digione, dove il visconte Rainaldo di Beaune gli aveva donato una chiesa e dei terreni.\nPer sottolineare la loro intenzione di condurre un pi\u00f9 austero stile di vita nel \"novum monasterium\", i monaci della comunit\u00e0 rinnovarono i loro voti nelle mani di Roberto. Nell'estate del 1099 papa Urbano II ordin\u00f2 a Roberto di tornare nell'abbazia di Molesme e i monaci di C\u00eeteaux elessero come suo successore Alberico, il quale riusc\u00ec a ottenere da papa Pasquale II l'approvazione per il suo monastero e, con il \"Privilegium romanum\" del 19 ottobre 1100, la sua libert\u00e0 da intromissioni di autorit\u00e0 ecclesiastiche o secolari. Ad Alberico succedette l'inglese Stefano Harding, che dopo essersi formato presso l'abbazia di Sherborne e poi a Parigi e a Roma e dopo aver conosciuto la vita monastica cos\u00ec come condotta a Cluny, Camaldoli e Vallombrosa, era entrato tra i monaci di Molesme e aveva poi aderito al gruppo riformato di C\u00eeteaux. Sotto il suo governo, la vita religiosa fior\u00ec e la situazione economica dell'abbazia miglior\u00f2 significativamente.\nNella primavera del 1112 entr\u00f2 nella comunit\u00e0 il nobile Bernardo di Fontaines, che port\u00f2 con s\u00e9 trenta suoi compagni. Il crescente afflusso di persone desiderose di far parte della comunit\u00e0 rese necessaria la fondazione di monasteri filiali: il primo sorse a La Fert\u00e9 nel 1113, nel 1114 ne venne fondato uno a Pontigny, poi uno a Morimond e nel 1115 dodici monaci guidati da Bernardo diedero vita al monastero di Clairvaux (o Chiaravalle), del quale Bernardo fu il primo abate. Le quattro abbazie cos\u00ec fondate sono chiamate abbazie primigenie.\nPur avendo ricoperto solo la carica di abate del monastero di Clairvaux, Bernardo diede il contributo fondamentale alla diffusione dell'ordine in tutta Europa e al consolidamento del suo assetto organizzativo. Monasteri affiliati a C\u00eeteaux sorsero presto anche al di fuori dei confini francesi (nel 1120 a Tiglieto, in Liguria, nel 1123 a Kamp, in Renania, nel 1124 a Lucedio, in Piemonte), ma il massimo sviluppo dell'ordine si ebbe tra il 1124 e il 1151 (i monasteri dipendenti da C\u00eeteaux divennero 160, diffusi anche in Spagna, Svezia, Svizzera e isole britanniche).\nDue papi provennero dall'Ordine cistercense: Eugenio III e Benedetto XII\nIl governo dell'ordine.\nI fondamenti della struttura giuridica del monachesimo cistercense sono esposti nella \"Charta caritatis\", redatta sotto l'abate Stefano Harding, e pi\u00f9 volte modificata. Tra il 1152 e il 1165 la \"Charta caritatis\" ricevette almeno cinque approvazioni pontificie mediante cinque bolle aventi tutte il medesimo titolo (\"Sacrosanta Romana Ecclesia\"): la prima, di papa Eugenio III, venne promulgata il 1\u00ba agosto 1152; la seconda, di papa Anastasio IV, promulgata il 9 dicembre 1153; la terza, di papa Adriano IV, del 18 febbraio 1157; la quarta e la quinta, entrambe di papa Alessandro III, promulgate rispettivamente il 15 ottobre 1163 e il 5 ottobre 1165.\nIn contrapposizione al tradizionale modello organizzativo benedettino, che prevedeva la totale autonomia di ogni monastero rispetto agli altri e la dipendenza dall'autorit\u00e0 vescovile, e a quello rigidamente centralizzato di Cluny, governato dall'abate di Cluny rappresentato in ogni monastero da un priore da lui confermato, i cistercensi crearono un sistema di abbazie autonome, legate tra loro da legami di fratellanza, sotto il controllo del capitolo generale al quale partecipavano tutti gli abati.\nFatta salva la piena autonomia di ogni monastero, per garantire che in ogni casa dell'ordine venissero rispettate la legislazione e le consuetudini cistercensi, ogni abbazia doveva essere visitata annualmente dall'abate dell'abbazia-madre (quella da cui erano provenuti i monaci che l'avevano fondata); ogni monastero poteva assurgere al rango di abbazia madre fondando filiali, nei confronti delle quali veniva a possedere i diritti di sorveglianza. L'abbazia madre di C\u00eeteaux veniva visitata congiuntamente dai quattro \"protoabati\" (gli abati delle prime quattro fondazioni di C\u00eeteaux: La Fert\u00e9, Pontigny, Clairvaux e Morimond).\nAl vertice della struttura organizzativa dell'ordine cistercense era posto il capitolo generale, l'assemblea generale di tutti gli abati che si riuniva ogni anno a C\u00eeteaux sotto la presidenza del suo abate: le decisioni del capitolo avevano carattere vincolante anche per l'abate di C\u00eeteaux e i protoabati. Tale sistema entr\u00f2 in crisi proprio a causa del grande sviluppo dell'ordine: la diffusione dei cistercensi in tutta Europa, il grande numero delle abbazie e le distanze, per l'epoca, enormi tra le abbazie-madri e le abbazie-figlie resero sempre pi\u00f9 difficili la partecipazione di tutti gli abati al capitolo generale annuale e la visita canonica. Nel 1422 il capitolo generale istitu\u00ec i vicari generali con il compito di visitare i monasteri di una certa provincia, ma non si tratt\u00f2 di una soluzione efficace.\nLo sviluppo dell'ordine.\nL'ordine ebbe un ruolo primario nelle crociate, alle quali presero parte anche monaci e abati con compiti diplomatici e di assistenza spirituale: la predicazione della seconda crociata venne affidata dal cistercense papa Eugenio III a Bernardo di Chiaravalle, che la sostenne eloquentemente a V\u00e9zelay e a Spira; l'uccisione del vescovo cistercense Pietro di Castelnau, legato papale mandato da papa Innocenzo III a predicare contro i catari, segn\u00f2 l'inizio della crociata albigese.\nImportante fu anche il ruolo dei cistercensi nell'organizzazione degli ordini cavallereschi: Bernardo contribu\u00ec alla redazione della regola dei Templari e nel 1135 dedic\u00f2 loro il trattato \"De laudibus novae militiae\".\nLe fonti antiche descrivono C\u00eeteaux come un \"locum horroris et vaste solitudinis\" (luogo di orrore e grande solitudine) e, sul modello della primitiva abbazia, tutte le nuove fondazioni cistercensi dovevano programmaticamente insediarsi in luoghi isolati. Anche per questo il loro nome \u00e8 stato sempre associato al progresso nella bonifica e nel dissodamento di territori inospitali e incolti. Secondo la storiografia pi\u00f9 recente, invece, l'accento posto nei primi documenti sul presunto isolamento di C\u00eeteaux fu soprattutto un artificio retorico escogitato dall'ordine in fase di consolidamento, ma anche un'operazione ideologica volta a creare una tradizione che desse lustro al \"Novum monasterium\".\nPer la fondazione di nuovi monasteri, quindi, non si sceglievano sempre luoghi deserti e incolti: le nuove abbazie venivano generalmente fondate in luoghi ricchi d'acqua e in bella posizione (i nomi dati a essi, come Beaulieu, Vauluisant, Clairvaux o Aiguevives, riflettevano tali caratteristiche). Erano i cistercensi a dare a questi luoghi un carattere di solitudine, acquistando i terreni circostanti e i diritti a essi legati.\nPur emettendo voto di povert\u00e0, i cistercensi non misero mai in discussione il possesso di terre o denaro (in capo all'abbazia quale soggetto di diritto pontificio e non alla disponibilit\u00e0 dei singoli): anzi, nel capitolo generale del 1134 si permise espressamente la possibilit\u00e0 di acquistare terre, vigne, pascoli, boschi e corsi d'acqua. Solo grazie a questi beni i monaci sarebbero stati in grado di provvedere a s\u00e9 stessi con il loro lavoro, come prescritto dalla regola di san Benedetto, e si sarebbero garantiti la libert\u00e0 necessaria per realizzare la forma di vita monastica.\nPoich\u00e9 l'adempimento degli uffici corali, l'\"opus Dei\" e la \"lectio divina\" impegnavano notevolmente i monaci e non consentivano ai monaci di dedicarsi ai lavori agricoli, presto (almeno dal 1119) i cistercensi accolsero l'istituto dei conversi: i conversi erano religiosi laici provenienti generalmente dagli strati pi\u00f9 bassi della popolazione, partecipavano dei beni spirituali e temporali dell'ordine, si legavano al monastero mediante voti ed erano destinati unicamente al lavoro manuale; essi per\u00f2 non potevano ascendere allo \"status\" di monaci (come avveniva, invece, presso i cluniacensi) ed era loro rigorosamente interdetta qualsiasi attivit\u00e0 monastica, come lo studio e la lettura dei libri. Ai conversi erano destinati spazi separati sia all'interno del monastero che nella chiesa abbaziale.\nL'impiego di questa forza lavoro non retribuita consent\u00ec all'ordine di organizzare un proprio sistema economico basato sulle grange, delle aziende agricole dipendenti dai monasteri che avevano il compito di sfruttare, valorizzandoli, i terreni loro affidati: questo sistema si rivel\u00f2 estremamente efficiente e fece dei cistercensi dei pionieri nelle tecniche di bonifica, coltivazione e allevamento (specialmente degli ovini).\nLa produzione delle grange eccedeva abbondantemente il fabbisogno dei monasteri: i prodotti in eccesso venivano messi sul mercato e, poich\u00e9 lo stile delle loro abbazie era ispirata a principi di grande sobriet\u00e0, la ricchezza prodotta veniva reinvestita nelle attivit\u00e0 agricole. Questa continua espansione economica condusse a rendere insufficiente la forza dei conversi e costrinse i cistercensi ad assumere anche lavoratori salariati.\nLa divisione dell'ordine e le sue riforme.\nLa forza propulsiva dei cistercensi inizi\u00f2 a esaurirsi nel XIII secolo, parallelamente alla grande diffusione degli ordini mendicanti.\nI monasteri cistercensi, prendendo a modello i benedettini e la riforma di Santa Giustina di Ludovico Barbo, iniziarono a federarsi in congregazioni a carattere regionale o nazionale (anche per evitare il fenomeno della commenda e per conservare la regolare osservanza): la prima congregazione fu quella di Castiglia, fondata da Martino de Vargas ed eretta da papa Martino V nel 1425, seguita da quella italiana di San Bernardo (eretta da papa Alessandro VI nel 1497), che riuniva le abbazie lombarde e piemontesi.\nLa divisione dell'ordine in congregazioni (che, diversamente dai vicariati, erano riconosciute dalla Santa Sede), che pure mantenevano un certo legame con l'abbazia madre di C\u00eeteaux e il capitolo generale, signific\u00f2 la fine per l'unit\u00e0 dell'ordine.\nLe tendenze riformistiche sorte nell'ordine a partire dal XVI secolo portarono anche alla nascita di congregazioni di riforma che si resero poi completamente autonome dal capitolo generale cistercense. Nel 1577, per esempio, l'abate Jean Baptiste de la Barri\u00e8re ripristin\u00f2 la rigorosa osservanza della regola di san Benedetto nel monastero di Notre-Dame de Feuillant e vi introdusse l'obbligo del silenzio e altre pratiche pi\u00f9 austere: papa Sisto V nel 1586 approv\u00f2 tale riforma e nel 1587 autorizz\u00f2 La Barri\u00e8re a riformare anche altri monasteri. Sorse cos\u00ec la congregazione dei Foglianti, diffusasi anche in Italia dove i monaci vennero detti Bernardoni, resa indipendente da C\u00eeteaux nel 1592 da papa Clemente VIII.\nDal 1664 Armand Jean Le Bouthillier de Ranc\u00e9, abate del monastero cistercense di Notre-Dame de la Trappe, assieme ad alcuni monaci di Perseigne, cerc\u00f2 di riportare la sua abbazia alla forma di vita originaria di C\u00eeteaux, interpretando la \"Charta caritatis\" in senso fortemente rigoristico e imponendo ai suoi monaci una vita di stretta clausura e di penitenza, fatta di digiuni e rigoroso silenzio. La riforma di La Trappe venne approvata con breve del 2 agosto 1677 e si estese rapidamente ad altri monasteri cistercensi, dando origine ad alcune congregazioni dette della stretta osservanza: nel 1892 queste congregazioni vennero fuse e costituite in ordine autonomo.\nLa decadenza e la rinascita.\nLa guerra dei cent'anni, le guerre hussite e la Riforma protestante causarono gravi perdite all'ordine e portarono alla scomparsa dei cistercensi da vaste regioni d'Europa centrale e settentrionale. Nel 1790, con la Rivoluzione, tutti i monasteri cistercensi di Francia vennero soppressi e con l'epoca napoleonica le secolarizzazioni si estesero ad altri paesi europei. Nel corso del XIX secolo governi liberali ordinarono la dissoluzione dei monasteri in Portogallo (1834), Spagna (1835) e Svizzera (1848).\nLa ripresa inizi\u00f2 sotto il pontificato di Pio VII, che invit\u00f2 le abbazie romane di Santa Croce in Gerusalemme e San Bernardo alle Terme a ricostituire la congregazione italiana di San Bernardo. Nel 1869 i rappresentanti dei monasteri superstiti si riunirono a Roma sotto la presidenza di Bernardo Cesari, abate di San Bernardo alle Terme, e decisero di ripristinare la carica di abate generale dell'ordine. I monasteri della stretta osservanza non parteciparono alla riunione e nel 1892 la Santa Sede sanzion\u00f2 la definitiva indipendenza delle tre congregazioni riformate che andarono a costituire l'ordine di Nostra Signora della Trappa.\nOrganizzazione.\nL'ordine cistercense \u00e8 composto dalle congregazioni monastiche riunite in esso e da altri monasteri non legati a nessuna congregazione; le congregazioni, a loro volta, sono composte da abbazie e priorati conventuali \"sui iuris\" e dalle case da essi dipendenti. Al 2010, l'ordine riunisce le seguenti undici congregazioni (le congregazioni sono elencate in ordine storico-giuridico di precedenza: i dati statistici sono riferiti alla fine del 2008);\nFuori dalle congregazioni esistono 2 monasteri con 11 religiosi, 7 dei quali sacerdoti.\nL'ordine conta monasteri in Austria, Belgio, Brasile, Canada, Repubblica Ceca, Cile, Eritrea, Etiopia, Francia, Germania, Italia, Paesi Bassi, Polonia, Slovenia, Spagna, Stati Uniti d'America, Svizzera, Ungheria e Vietnam.\nIn base alle costituzioni elaborate nel capitolo generale del 1969 (leggermente modificate negli anni successivi e approvate dalla Santa Sede il 16 ottobre 1990), l'ordine \u00e8 governato da un capitolo generale (composto dagli abati e dai delegati delle singole case o congregazioni) presieduto dall'abate generale. Il capitolo si riunisce ogni cinque anni per legiferare sull'ordine nel suo insieme.\nL'abate generale \u00e8 eletto dal capitolo generale con un mandato di dieci anni ed \u00e8 rieleggibile. Egli risiede a Roma ed \u00e8 assistito dal sinodo dell'ordine, un consiglio composto di quattro membri eletti dal capitolo, che si riunisce di norma due volte tra due capitoli generali (ogni due anni). L'abate generale in carica dal 2010 \u00e8 Padre Mauro-Giuseppe Lepori.\nStatistiche.\nAccanto all'anno, \u00e8 indicato il numero delle case seguito da quello dei novizi, dei professi di voti temporanei, di quelli di voti perpetui e, nell'ultima colonna, di quello totale dei membri dell'ordine.\nAlla fine del 2008 l'ordine contava complessivamente 84 monasteri e 1.697 membri, 756 dei quali sacerdoti."}
{"id": "76982", "revid": "1226", "url": "https://it.wikipedia.org/wiki?curid=76982", "title": "Ordine dei Templari", "text": ""}
{"id": "76983", "revid": "104458", "url": "https://it.wikipedia.org/wiki?curid=76983", "title": "Marlies Schild", "text": "Specialista dello slalom speciale, \u00e8 stata una delle atlete di punta della nazionale austriaca femminile tra gli anni 2000 e i primi anni 2010. Nel suo palmar\u00e8s vanta, tra l'altro, quattro medaglie olimpiche, sette iridate e cinque Coppe del Mondo di specialit\u00e0; \u00e8 stata l'atleta pi\u00f9 vittoriosa in Coppa del Mondo in slalom speciale dal 29 dicembre 2013, con la vittoria a Lienz, al 29 dicembre 2018, quando \u00e8 stata superata dalla statunitense Mikaela Shiffrin.\n\u00c8 sorella di Josef e Bernadette e moglie di Benjamin Raich, a loro volta sciatori alpini di alto livello.\nBiografia.\nStagioni 1997-2002.\nNata ad Admont ed originaria di Saalfelden, inizi\u00f2 a gareggiare ad alto livello (Campionati austriaci juniores, gare FIS) nel marzo del 1997; in Coppa Europa esord\u00ec il 18 dicembre 1997 ad Altenmarkt-Zauchensee in discesa libera, senza completare la gara, colse il primo podio il 27 gennaio 1999 nelle medesime localit\u00e0 e specialit\u00e0 (3\u00aa) e la prima vittoria il 7 dicembre 2000 a Serre Chevalier in slalom speciale.\nDebutt\u00f2 in Coppa del Mondo in occasione dello slalom speciale di Sestriere del 9 dicembre 2001, subito ottenendo i primi punti (25\u00aa), e ai Giochi olimpici invernali a , dove tuttavia non complet\u00f2 la prova di slalom speciale.\nStagioni 2003-2006.\nIl 30 novembre 2002 colse ad Aspen in slalom speciale il suo primo podio in Coppa del Mondo (3\u00aa) e ai successivi Mondiali di Sankt Moritz 2003, suo esordio iridato, vinse la medaglia d'argento nello slalom speciale e fu 4\u00aa nella combinata. Nella successiva stagione 2003-2004 in Coppa del Mondo ottenne la prima vittoria, ancora a Sestriere in slalom speciale (13 marzo) e si classific\u00f2 2\u00aa nella classifica della specialit\u00e0 superata dalla vincitrice, la svedese Anja P\u00e4rson, di 323 punti.\nAi Mondiali di Bormio/Santa Caterina Valfurva 2005 vinse la medaglia di bronzo nella combinata, fu 14\u00aa nello slalom gigante e non complet\u00f2 lo slalom speciale; quell'anno in Coppa del Mondo chiuse al 3\u00ba posto nella classifica di slalom speciale. L'anno dopo ai XX Giochi olimpici invernali di vinse la medaglia d'argento nella combinata, quella di bronzo nello slalom speciale e si piazz\u00f2 17\u00aa nello slalom gigante; in Coppa del Mondo si classific\u00f2 nuovamente 2\u00aa nella Coppa del Mondo di slalom speciale superata dalla vincitrice, la croata Janica Kosteli\u0107, di 190 punti.\nStagioni 2007-2009.\nAi Mondiali di \u00c5re 2007 vinse la medaglia d'oro nella gara a squadre, la medaglia d'argento nello slalom speciale e la medaglia di bronzo nella supercombinata; non complet\u00f2 invece lo slalom gigante. In quella stagione 2006-2007 si aggiudic\u00f2 le sue prime due Coppe del Mondo di specialit\u00e0: quella di slalom speciale, con 342 punti di vantaggio sulla connazionale Nicole Hosp, e quella di combinata, con 25 punti di margine sulla statunitense Julia Mancuso. Nella graduatoria generale, dopo aver ottenuto complessivamente 14 podi con 8 vittorie, si classific\u00f2 in 2\u00aa posizione alle spalle della Hosp al termine di un'intensa sfida conclusasi solo con l'ultima gara alle finali di Lenzerheide, durante le quali la Hosp matur\u00f2 90 punti di vantaggio sulla Schild.\nLa stagione 2008 port\u00f2 altre cinque vittorie in slalom speciale all'atleta. Queste, insieme ad altri piazzamenti, le permeisero di vincere nuovamente la Coppa di specialit\u00e0 (con 125 punti in pi\u00f9 della Hosp), mentre in classifica generale giunse 5\u00aa. Il 9 ottobre 2008, durante un allenamento sui ghiacci di Rettenbach-Ferner nel Tirolo, si infortun\u00f2 gravemente fratturandosi tibia e perone e compromettendo la sua partecipazione alla stagione 2008-2009.\nStagioni 2010-2011.\nTornata alle gare ufficiali nel novembre 2009, ritrov\u00f2 subito il podio in Coppa del Mondo (2\u00aa ad Aspen il 29 novembre) e, in dicembre, la vittoria (slalom speciale di Lienz). Dopo un ulteriore primo posto (Flachau, 12 gennaio), la Schild si present\u00f2 ai XXI Giochi olimpici invernali di , dove vinse la medaglia d'argento nello slalom speciale, battuta solo dalla tedesca Maria Riesch; a fine stagione risult\u00f2 3\u00aa nella classifica della Coppa del Mondo di slalom speciale.\nNel 2011 vinse la medaglia d'argento iridata nella gara a squadre ai Mondiali di Garmisch-Partenkirchen e pochi giorni dopo quella d'oro nello slalom speciale, davanti alla connazionale Kathrin Zettel e alla svedese Maria Pietil\u00e4 Holmner; nello slalom gigante invece fu 8\u00aa. Concluse la stagione con la conquista della sua terza Coppa di slalom speciale, ottenuta anche grazie a sei vittorie nelle nove prove stagionali, con 169 punti di vantaggio sulla finlandese Tanja Poutiainen.\nStagioni 2012-2014.\nNel 2012 si aggiudic\u00f2 nuovamente la Coppa del Mondo di slalom speciale, con sei vittorie, due terzi posti e 308 punti di margine sulla connazionale Michaela Kirchgasser. , ritorn\u00f2 in febbraio ai Mondiali di Schladming, sua ultima presenza iridata, dove giunse 9\u00aa nello slalom speciale vinto dalla statunitense Mikaela Shiffrin.\nIl 29 dicembre 2013, con la vittoria nello slalom speciale di Lienz, divenne l'atleta pi\u00f9 vittoriosa in questa specialit\u00e0 in Coppa del Mondo, superando i 34 successi del primato detenuto fino a quel momento dalla svizzera Vreni Schneider. Quella vittoria fu anche l'ultima in carriera della Schild. Il 21 febbraio 2014 ottenne la medaglia d'argento nello slalom speciale ai XXII Giochi olimpici invernali di , nella gara vinta dalla Shiffrin. Si ritir\u00f2 al termine di quella stagione, nella quale fu ancora una volta 3\u00aa nella classifica di slalom speciale; la sua ultima gara fu lo slalom speciale di Coppa del Mondo disputato il 15 marzo a Lenzerheide, nel quale sal\u00ec ancora una volta sul podio (3\u00aa).\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nGS = slalom gigante\nSL = slalom speciale\nSC = supercombinata\nCoppa Europa.\nCoppa Europa - vittorie.\nLegenda:\nSL = slalom speciale"}
{"id": "76984", "revid": "104458", "url": "https://it.wikipedia.org/wiki?curid=76984", "title": "Renate G\u00f6tschl", "text": "Campionessa iridata nella combinata a Sestriere 1997, nella discesa libera a Vail/Beaver Creek 1999 e nella gara a squadre a \u00c5re 2007, nel suo palmar\u00e8s vanta anche una Coppa del Mondo generale e otto Coppe di specialit\u00e0. \u00c8 stata portabandiera dell'Austria durante la cerimonia di apertura dei XX Giochi olimpici invernali di .\nBiografia.\nStagioni 1991-1997.\nOriginaria di Obdach e membro della nazionale austriaca di sci alpino dal 1991, debutt\u00f2 in campo internazionale in occasione dei Mondiali juniores di Maribor 1992 concludendo al 16\u00ba posto la discesa libera; l'anno dopo nella rassegna iridata giovanile di Montecampione/Colere vinse la medaglia d'argento nello slalom speciale e a fine stagione ottenne la sua prima vittoria in Coppa del Mondo, nonch\u00e9 primo podio al debutto assoluto nella competizione, nello slalom speciale di Lillehammer Hafjell del 14 marzo partendo con il pettorale numero 42. Al debutto olimpico, , non complet\u00f2 la prova di discesa libera, mentre all'esordio iridato, Sierra Nevada 1996, si classific\u00f2 8\u00aa nella discesa libera, 20\u00aa nel supergigante e 4\u00aa nella combinata.\nNel 1997 prese parte ai Mondiali di Sestriere, dove vinse la medaglia d'oro nella combinata e si piazz\u00f2 8\u00aa nella discesa libera e 6\u00aa nel supergigante; quell'anno in Coppa del Mondo, dopo aver ottenuto complessivamente quattro podi con una vittoria, si aggiudic\u00f2 la sua prima coppa di cristallo nella discesa libera, con 17 punti di vantaggio sulla svizzera Heidi Zurbriggen. In classifica generale fu 8\u00aa.\nStagioni 1998-1999.\nAi XVIII Giochi olimpici invernali di si classific\u00f2 5\u00aa nel supergigante e non complet\u00f2 la discesa libera e la combinata, mentre in Coppa del Mondo la stagione 1997-1998 la vide chiudere al 2\u00ba posto sia nella classifica di discesa libera sia in quella di supergigante, superata in entrambe dalla tedesca Katja Seizinger (rispettivamente di 128 e di 140 punti); nella classifica generale fu 7\u00aa, con sei podi e una vittoria.\nAi Mondial di Vail/Beaver Creek 1999 la G\u00f6tschl conquist\u00f2 una medaglia in ognuna delle tre gare cui prese parte: l'oro nella discesa libera e l'argento nel supergigante e nella combinata. Vinse quindi la sua seconda Coppa del Mondo di discesa libera, con 142 punti di vantaggio sulla connazionale Alexandra Meissnitzer, e si piazz\u00f2 al 3\u00ba posto nella classifica generale 1998-1999, grazie anche a otto podi stagionali (cinque le vittorie).\nStagioni 2000-2001.\nLa stagione 1999-2000 vide la sciatrice austriaca aggiudicarsi sia la Coppa del Mondo generale (con 325 punti di vantaggio sulla compagna di squadra Michaela Dorfmeister), sia quella di supergigante (con 211 punti in pi\u00f9 della canadese M\u00e9lanie Turgeon). Si piazz\u00f2 prima anche nella classifica di combinata, che all'epoca non prevedeva l'assegnazione di alcun trofeo, e seconda in quella di discesa libera, battuta dalla tedesca Regina H\u00e4usl di 5 punti; i suoi podi stagionali furono undici e le vittorie sei.\nNella stagione 2000-2001 prese parte ai Mondiali di Sankt Anton, vincendo la medaglia d'argento nella discesa libera e non portando a termine le prove di supergigante e di slalom gigante, e in Coppa del Mondo, dopo aver totalizzato tredici podi con tre vittorie, risult\u00f2 2\u00aa nelle classifiche generale (vinta dalla croata Janica Kosteli\u0107 con 67 punti di margine), di discesa libera (dove fu superata dall'italiana Isolde Kostner di 141 punti) e di supergigante (superata di 111 punti dalla francese R\u00e9gine Cavagnoud).\nStagioni 2002-2004.\nAi XIX Giochi olimpici invernali di vinse la medaglia d'argento nella combinata e quella di bronzo nella discesa libera, si classific\u00f2 8\u00aa nel supergigante e non complet\u00f2 lo slalom speciale. Quell'anno in Coppa del Mondo conquist\u00f2 sette podi (quattro le vittorie), il primo posto nella classifica di combinata e il secondo in quella generale, nella quale fu battuta dalla Dorfmeister di 240 punti.\nNella stagione 2002-2003 fu 5\u00aa nella discesa libera e 8\u00aa nel supergigante ai Mondiali di Sankt Moritz e 2\u00aa sia nella classifica di discesa libera sia in quella di supergigante in Coppa del Mondo, superata rispettivamente dalla Dorfmeister di 4 punti e dalla francese Carole Montillet di 35; i suoi podi stagionali furono sette, con quattro vittorie. L'anno dopo si aggiudic\u00f2 nuovamente due coppe di cristallo, nella discesa libera con 134 punti di vantaggio sulla tedesca Hilde Gerg e nel supergigante con 65 punti in pi\u00f9 della Montillet; nella classifica generale, nonostante i quattordici podi (sei le vittorie), fu battuta dalla svedese Anja P\u00e4rson per 217 punti.\nStagioni 2005-2006.\nAi Mondiali di Bormio/Santa Caterina Valfurva 2005 vinse la medaglia d'argento nella gara a squadre e quella di bronzo nella discesa libera, si piazz\u00f2 23\u00aa nel supergigante e non termin\u00f2 la combinata. In Coppa del Mondo quell'anno conquist\u00f2 nuovamente il trofeo di discesa libera (con 72 punti di vantaggio sulla Gerg), fu 2\u00aa nella classifica di supergigante e 3\u00aa in quella generale, con otto podi e quattro vittorie.\nAi XX Giochi olimpici invernali di , suo congedo olimpico, dopo esser stata portabandiera dell'Austria durante la cerimonia di apertura si classific\u00f2 4\u00aa nella discesa libera e 26\u00aa nel supergigante. Quell'anno in Coppa del Mondo, dopo aver ottenuto due podi con una vittoria, fu 3\u00aa nella classifica di discesa libera.\nStagioni 2007-2009.\nAi Mondiali di \u00c5re 2007 vinse la medaglia d'oro nella gara a squadre e quella di bronzo nel supergigante, mentre nella discesa libera si piazz\u00f2 al 7\u00ba posto. In Coppa del Mondo conquist\u00f2 per l'ultima volta in carriera i trofei di discesa libera (con 169 punti di vantaggio sulla statunitense Julia Mancuso) e di supergigante (battendo la connazionale Nicole Hosp di 188 punti) e fu 4\u00aa nella classifica generale, con tredici podi e otto vittorie tra le quali l'ultima della sua carriera nel circuito, nella discesa libera disputata il 14 marzo a Lenzerheide.\nNel 2007-2008 fu 2\u00aa nella Coppa del Mondo di discesa libera (con 307 punti in meno della statunitense Lindsey Vonn) mentre al congedo iridato, Val-d'Is\u00e8re 2009, ottenne il 24\u00ba posto nella discesa libera e non complet\u00f2 il supergigante. Ottenne l'ultimo podio in Coppa del Mondo nella discesa libera dell'11 marzo successivo a \u00c5re (3\u00aa) e si conged\u00f2 dal Circo bianco il giorno dopo con il 4\u00ba posto nel supergigante della finali di Coppa del Mondo ospitate dalla stazione sciistica svedese.\nBilancio della carriera.\nSciatrice polivalente, ottenne pi\u00f9 di cento podi in gare di Coppa del Mondo, vincendo in quattro specialit\u00e0 (discesa libera, supergigante, slalom speciale e combinata). Grandissima velocista, . Con i suoi 46 successi in gara \u00e8 la quinta atleta pi\u00f9 vincente di tutti i tempi in Coppa del Mondo, preceduta da Lindsey Vonn, Mikaela Shiffrin, Annemarie Moser-Pr\u00f6ll e Vreni Schneider.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nDH = discesa libera\nSG = supergigante\nSL = slalom speciale\nKB = combinata\nCoppa Europa.\nCoppa Europa - vittorie.\nLegenda:\nSL = slalom speciale"}
{"id": "76985", "revid": "834", "url": "https://it.wikipedia.org/wiki?curid=76985", "title": "Renate Goetschl", "text": ""}
{"id": "76990", "revid": "7082", "url": "https://it.wikipedia.org/wiki?curid=76990", "title": "Photoshop Elements", "text": ""}
{"id": "76992", "revid": "123035638", "url": "https://it.wikipedia.org/wiki?curid=76992", "title": "Microsoft Publisher", "text": "Microsoft Publisher \u00e8 un'applicazione di desktop publishing creata da Microsoft. \u00c8 considerata un'applicazione \"entry-level\", ossia non professionale; differisce da Microsoft Word nell'essere pi\u00f9 orientata verso la grafica e l'aspetto estetico invece che basarsi maggiormente sul testo.\nPublisher \u00e8 incluso nelle versioni pi\u00f9 ricche di Microsoft Office, l'idea alla base di Publisher \u00e8 quella di un'applicazione facile da usare e alternativa alle applicazioni professionali classiche, poich\u00e9 si orienta prettamente verso un pubblico di aziende che non hanno un progettista dedicato e quindi creano tutto in proprio, senza disporre per\u00f2 di particolari conoscenze in materia.\nFormati file e compatibilit\u00e0.\nMicrosoft Publisher utilizza principalmente il formato .pub, un formato file proprietario binario.\nPublisher supporta anche l'apertura di altri formati, tra cui pagine Web in formato HTML, archivi Web in formato MHTML e documenti in formato Rich Text Format (.rtf), Microsoft Word (.doc e .docx) e WordPerfect (.wpd).\n\u00c8 possibile inoltre inserire immagini in formato JPEG, GIF, PNG, TIFF, BMP, WMF, EMF e PICT ed esportare in PDF, XPS e in tutti i formati supportati in lettura ad eccezione di WordPerfect e Macintosh PICT.\nPer quanto riguarda la compatibilit\u00e0 con applicazioni di terze parti, LibreOffice supporta il formato .pub dalla versione di Febbraio 2013. CorelDraw fornisce supporto solo in lettura. Adobe InDesign pu\u00f2 importare il formato .pub utilizzando il plugin PUB2ID.\nAnche Adobe PageMaker salvava file con estensione .pub ma i due formati erano incompatibili e non correlati.\nLa versione di prova di Microsoft Publisher pu\u00f2 essere utilizzata anche dopo la scadenza per visualizzare gratuitamente i file in formato .pub, nonostante tutte le funzioni di modifica vengano disabilitate."}
{"id": "76993", "revid": "1719883", "url": "https://it.wikipedia.org/wiki?curid=76993", "title": "Corrispondenza", "text": ""}
{"id": "76997", "revid": "1652635", "url": "https://it.wikipedia.org/wiki?curid=76997", "title": "Homer Simpson", "text": "Homer Jay Simpson \u00e8 il protagonista della serie televisiva a cartoni animati statunitense \"I Simpson\", nonch\u00e9 padre dell'omonima famiglia, creato e disegnato dall'autore di fumetti Matt Groening e doppiato nella versione originale da Dan Castellaneta. \nApparve per la prima volta, insieme al resto della sua famiglia, in \"The Tracey Ullman Show\". A Groening fu richiesto di creare una serie di corti animati basati sul fumetto \"Life in Hell\", ma egli decise successivamente di creare un nuovo tipo di personaggi. Dopo che il programma venne mandato in onda per tre anni durante il \"The Tracey Ullman Show\", la serie fece il suo debutto con le puntate di mezz'ora sulla rete televisiva Fox, il 17 dicembre 1989.\nHomer \u00e8 il capofamiglia dei Simpson e con sua moglie, Marge, ha tre figli: Bart, Lisa e Maggie. Lavora alla centrale nucleare di Springfield e personifica molti stereotipi della classe lavoratrice americana: \u00e8 rozzo, sovrappeso, maldestro, pigro e ignorante; eppure \u00e8 molto attaccato alla propria famiglia, e nonostante la sua vita di routine come operaio, ha avuto molte (anzi, moltissime) esperienze di rilievo.\nIl nome del personaggio deriva da quello del padre di Groening, che si chiamava proprio Homer. \nIl personaggio \u00e8 apparso in altri ambiti legati ai Simpson, come l'omonimo film, videogiochi, pubblicit\u00e0, fumetti e ha ispirato un'intera linea di merchandising. La sua espressione tipica, \"D'oh!\", \u00e8 stata inclusa sin dal 2001 nell\"'Oxford English Dictionary\".\nHomer \u00e8 uno dei personaggi immaginari pi\u00f9 influenti nell'ambito televisivo ed \u00e8 stato descritto dal giornale inglese \"The Sunday Times\" come \"la pi\u00f9 grande creazione dei fumetti dei tempi moderni\". \u00c8 stato eletto secondo miglior personaggio animato dalla rivista \"TV Guide\" e, dai telespettatori di \"Channel 4\", il pi\u00f9 importante personaggio televisivo di sempre. Castellaneta ha ricevuto tre Emmy e un Annie per il suo doppiaggio.\nRuolo ne \"I Simpson\".\nHomer Simpson \u00e8 il marito inetto di Marge e padre di Bart, Lisa e Maggie. Nacque a Springfield da Mona Olsen, scappata di casa a met\u00e0 degli anni sessanta a causa di alcuni problemi con la legge (legati alle sue manifestazioni da hippie) e da Abraham Simpson, veterano della Seconda Guerra Mondiale. Homer frequent\u00f2 la Springfield High School e nell'ultimo anno di scuola si innamor\u00f2 di Marge Bouvier. Marge in seguito scopr\u00ec di essere incinta di Bart e i due si sposarono in una piccola chiesa vicino al confine dello stato; successivamente Homer venne assunto nella centrale nucleare di Springfield. Bart nacque poco dopo e due anni dopo (quando stava per nascere Lisa) la famiglia si trasfer\u00ec nella loro casa al 742 di Evergreen Terrace.\nNel corso delle varie stagioni, gli eventi sembrano non seguire alcuna continuity: fatta eccezione per alcuni casi eccezionali (come la morte di determinati personaggi), le storie accadono in un periodo di tempo che appare ciclico, arrivando a contraddire e riscrivere le informazioni mostrate nelle stagioni precedenti. Anche il passato di Homer Simpson e la sua vita rientrano in questa regola del cartone animato, per esempio la sua et\u00e0 \u00e8 variata nel corso della serie: nei primi episodi ha 36 anni, poi ne dichiara 37 e 38 nell'ottava stagione, nell'undicesima stagione ne ha 39 (episodio \"Ammazza l'alligatore e scappa\"), mentre ne ha 40 durante la diciottesima, anche se perfino in quelle stagioni la sua et\u00e0 \u00e8 incoerente. \nDurante la serie Homer ha ottenuto molti lavori diversi, pi\u00f9 di 188 nei primi 400 episodi. Nell'episodio \"Il nuovo distintivo di pap\u00e0\" della tredicesima stagione Homer annovera tutti i lavori svolti fino a suddetto episodio. Nella maggior parte di questi, egli lavora come ispettore alla sicurezza nella centrale nucleare di Springfield, ruolo che ha ottenuto fin dal terzo episodio della serie, ovvero \"L'odissea di Homer\". Homer si addormenta spesso durante il lavoro, trascurando cos\u00ec i suoi doveri; ci\u00f2 nonostante \u00e8 spesso ignorato o completamente dimenticato dal padrone della centrale, Montgomery Burns (che molte volte non ricorda il suo nome). Per via della facilit\u00e0 con cui Homer crea situazioni di confusione e pericolo, Matt Groening decise di far lavorare il capo famiglia nella centrale nucleare. Gli altri lavori che ha ottenuto non sono durati generalmente pi\u00f9 di un episodio. Nella prima parte della serie viene data una spiegazione su come Homer venga licenziato e come sia successivamente riassunto; in seguito invece lui sceglie un nuovo lavoro con un gesto impulsivo, senza alcun riferimento al lavoro alla centrale nucleare.\nPersonaggio.\nAspetto fisico.\nHomer \u00e8 grassoccio e praticamente privo di capelli. Indossa una polo bianca, dei pantaloni blu e delle scarpe grigie.\nCreazione.\nMatt Groening concep\u00ec il personaggio di Homer e il resto della famiglia Simpson nel 1986 nell'atrio dell'ufficio del produttore James L. Brooks. Groening era stato chiamato per creare una serie di corti animati per il \"The Tracey Ullman Show\" e aveva intenzione di presentare un adattamento del suo fumetto \"Life in Hell\". Quando si rese conto che l'animazione di quest'opera avrebbe richiesto l'annullamento dei diritti di pubblicazione, egli decise di fare un'altra scelta e cre\u00f2 una versione di una famiglia atipica, dando ai vari componenti i nomi della propria famiglia: ad esempio Homer \u00e8 stato chiamato cos\u00ec dal nome del padre di Groening. A parte il nome, poche altre caratteristiche del personaggio sono state basate sul padre e, per dimostrare che la scelta di tale nome non era cos\u00ec significativa, Groening decise di chiamare il proprio figlio Homer. Anche se Groening ha dichiarato in molte interviste che Homer ha lo stesso nome di suo padre, in altre interviste del 1990 egli afferm\u00f2 di essersi ispirato anche al personaggio di Homer Simpson del romanzo \"Il giorno della locusta\" di Nathanael West per dare il nome al capofamiglia. L'iniziale \"J\" del secondo nome di Homer, che sta per \"Jay\", \u00e8 una sorta di tributo ad altri personaggi animati come Bullwinkle J. Moose e Rocket J. Squirrel di \"The Rocky and Bullwinkle Show\", che ottennero il loro secondo nome dal creatore della serie, ovvero Jay Ward.\nHomer fece il suo debutto con il resto della famiglia il 19 aprile 1987 nel primo corto \"Good night\" trasmesso durante il \"The Tracey Ullman Show\". Nel 1989 i corti furono sostituiti da episodi di mezz'ora in onda sul canale \"Fox\" dove Homer e la sua famiglia rimasero i protagonisti.\nEvoluzione grafica.\nL'intera famiglia Simpson \u00e8 stata disegnata in modo da avere una sagoma e una forma riconoscibile. All'inizio la famiglia fu disegnata sommariamente, poich\u00e9 Groening, sottoponendo degli schizzi agli animatori, pens\u00f2 che questi ultimi avrebbero ripulito e migliorato i disegni di base, invece essi ricalcarono solamente gli schizzi. Le caratteristiche fisiche di Homer generalmente non sono utilizzate per gli altri personaggi della serie: per esempio, nelle ultime stagioni, solamente lui e Lenny hanno lo stesso lineamento della barba. Quando Groening disegn\u00f2 inizialmente Homer, egli mise le sue iniziali all'interno delle orecchie e nei capelli del personaggio: i capelli assomigliano ad una \"M\", mentre l'orecchio ricorda una \"G\". Successivamente l'autore decise di togliere questo particolare dall'orecchio, poich\u00e9 riteneva che potesse distrarre troppo il pubblico; tuttavia continua a disegnare l'orecchio come una \"G\" quando disegna immagini di Homer per i fan. La forma base della testa di Homer \u00e8 descritta dal direttore Mark Kirkland come una tazza cilindrica con una scodella da insalata in cima. Anche la testa di Bart ha la forma di una tazza cilindrica, mentre per le teste di Marge, Lisa e Maggie sono usate delle sfere. In alcuni dei primi episodi, i capelli di Homer erano pi\u00f9 arrotondati invece che appuntiti, questo perch\u00e9 il direttore d'animazione Wes Archer pens\u00f2 che cos\u00ec sarebbero sembrati pi\u00f9 arruffati; in seguito i capelli di Homer furono modificati in modo da apparire decisamente pi\u00f9 appuntiti. Durante le prime tre stagioni, il volto di Homer presentava nei primi piani alcune piccole linee che dovevano sembrare delle sopracciglia, ma Matt Groening non apprezz\u00f2 questo dettaglio che fu successivamente eliminato.\nNell'episodio della settima stagione \"La paura fa novanta VI\", Homer fu trasformato in un personaggio tridimensionale per la prima volta grazie alla grafica computerizzata nel segmento \"Homer\u00b3\". I direttori dell'animazione al computer lavorarono molto per non \"reinventare il personaggio\". Nell'ultimo minuto del segmento, l'Homer tridimensionale, per la prima volta nella storia della serie, si ritrova nel mondo reale. La scena fu girata a Los Angeles e fu diretta da David Mirkin. L'episodio della sesta stagione \"Il matrimonio di Lisa\" presenta una prolessi con un avanzamento temporale di 15 anni nel futuro. L'aspetto fisico di Homer \u00e8 stato modificato per farlo sembrare pi\u00f9 anziano: \u00e8 stato disegnato in modo da sembrare pi\u00f9 pesante, uno dei suoi capelli presenti sulla sommit\u00e0 del capo \u00e8 stato rimosso ed \u00e8 stata aggiunta una linea in pi\u00f9 sotto i suoi occhi. Quest'aspetto fisico \u00e8 stato in seguito mantenuto negli episodi in cui sono presenti delle prolessi.\nVoce.\nIl personaggio di Homer viene doppiato in inglese da Dan Castellaneta, che presta la voce a molti altri personaggi, tra cui Abraham Simpson, Krusty il Clown, Barney Gumble, il giardiniere Willie, il sindaco Quimby e Hans Uomo Talpa. Castellaneta faceva parte del cast del \"The Tracey Ullman Show\" e precedentemente fece alcuni lavori di doppiaggio a Chicago con sua moglie Deb Lacusta. Siccome erano necessarie delle voci per doppiare gli episodi dei corti de \"I Simpson\", i produttori decisero di chiedere a Castellaneta e alla compagna nel cast Julie Kavner di dare le loro voci a Homer e Marge piuttosto che ingaggiare nuovi attori. La voce di Homer risulta diversa nei corti e nei primi episodi di mezz'ora rispetto al resto della serie. All'inizio la voce era una vaga imitazione di quella di Walter Matthau, ma Castellaneta disse di \"non poter esprimere abbastanza potenza dietro a quella voce\" e di non poter sostenere l'imitazione di Matthau per le nove o dieci ore necessarie alla registrazione, perci\u00f2 decise di cercare qualcosa di pi\u00f9 semplice: cal\u00f2 il tono della voce e lo svilupp\u00f2 in modo da renderlo pi\u00f9 versatile e umoristico durante la seconda e la terza stagione della serie, in modo da poter coprire una pi\u00f9 ampia gamma di emozioni.\nLa voce normale di Castellaneta non ha alcuna somiglianza con quella di Homer, infatti, quando lo deve interpretare, egli abbassa il suo mento sul petto e dice di \"lasciar andare il suo quoziente intellettivo\". Mentre \u00e8 in questo stato ha improvvisato molti commenti poco intelligenti di Homer, come ad esempio la frase \"I am so smart, s-m-r-t\" (nella versione italiana \"sono un genio, g-e-g-n-o\") presente nell'episodio della quinta stagione \"Homer va all'universit\u00e0\" che \u00e8 un errore autentico fatto da Castellaneta durante la registrazione. A Castellaneta piace rimanere nel personaggio durante le sessioni di registrazione e prova a visualizzare una scena nella sua mente in modo da poter dare la voce adatta. Malgrado la fama di Homer, Castellaneta sostiene che raramente viene riconosciuto in pubblico, \"tranne, forse, che da un fan molto accanito\".\nL'episodio \"Il quartetto vocale di Homer\" \u00e8 l'unico in cui la voce di Homer \u00e8 interpretata da un altro attore oltre a Castellaneta: nell'episodio Homer racconta di quando faceva parte di un quartetto vocale noto come \"I Re Acuti\" e nelle parti dove venivano eseguite le canzoni la sua voce era doppiata da un membro dei The Dapper Dans, poich\u00e9 ogni membro del gruppo prestava la voce ad uno dei componenti de \"I Re Acuti\". I loro canti erano inframmezzati alle voci dei doppiatori di ruolo, spesso con un doppiatore che cantava la melodia e i Dapper Dans che fornivano il supporto.\nFino al 1998 Castellaneta riceveva un compenso di 30.000 dollari ad episodio. Durante una vertenza sul compenso avvenuta nel 1998, la Fox minacci\u00f2 di sostituire i sei doppiatori principali con nuovi attori, tanto che furono preparati i provini per la ricerca delle nuove voci. Alla fine la contesa si risolse e Castellaneta ricevette 125.000 dollari ad episodio fino al 2004, quando l'attore chiese di aumentare la sua retribuzione fino a 360.000 dollari a puntata. L'accordo fu raggiunto un mese dopo e Castellaneta arriv\u00f2 a guadagnare 250.000 dollari per episodio.\nDopo una nuova rinegoziazione del contratto, avvenuta nel 2008, il doppiatore ottenne all'incirca 400.000 dollari per episodio, ma tre anni pi\u00f9 tardi, con la minaccia della Fox di cancellare la serie a meno che i costi di produzione non fossero diminuiti, Castellaneta e gli altri doppiatori accettarono una riduzione del 30% del loro compenso, ricevendo pertanto 300.000 dollari per episodio.\nNella versione italiana, Homer \u00e8 stato doppiato da Tonino Accolla (incluse le apparizioni al di fuori della serie), l'unica occasione in cui Accolla non presta la voce a Homer \u00e8 nel sopraccitato episodio \"Il quartetto vocale di Homer\" in cui tutte le parti cantate sono state eseguite da Anton Giulio Castagna. Dopo la scomparsa di Accolla, avvenuta il 14 luglio 2013, Mediaset e Fox hanno annunciato il 21 novembre 2013 di aver assegnato a Massimo Lopez il ruolo di doppiatore ufficiale di Homer..\nSviluppo del personaggio.\nIl produttore esecutivo Al Jean evidenzia che nella fase di scrittura di un episodio de \"I Simpson\" \"tutti amano scrivere di Homer\" e molte delle sue avventure sono basate su esperienze reali degli sceneggiatori. Il comportamento del personaggio \u00e8 cambiato molte volte durante la messa in onda della serie: all'inizio era spesso infuriato e asfissiante nei confronti di Bart, ma queste caratteristiche sono state ridimensionate quando il suo carattere \u00e8 stato approfondito. Nelle prime stagioni il personaggio appariva preoccupato per il fatto che la sua famiglia lo vedesse in maniera negativa, invece negli episodi pi\u00f9 recenti sembra meno turbato per come viene giudicato dagli altri. Nei primi anni Homer era spesso descritto come dolce e sincero, mentre durante l'incarico di Mike Scully come produttore esecutivo (dalla nona alla dodicesima stagione) il personaggio divent\u00f2 uno \"zoticone rozzo e auto-esaltato\". Chris Suellentrop di \"Slate\" scrisse: \"Durante l'incarico di Scully, \"I Simpson\" sono diventati un cartone. [...] Episodi che una volta sarebbero finiti con Homer e Marge che vanno in bicicletta al tramonto [...] adesso finiscono con Homer che lancia un tranquillante nel collo di Marge\". Durante le sessioni di registrazione, Dan Castellaneta ha rifiutato di doppiare alcune parti del copione in cui Homer era descritto come troppo meschino. Egli ritiene che Homer sia \"rozzo e sconsiderato, ma non farebbe mai il meschino apposta\". Durante il doppiaggio de \"I Simpson - Il film\" molte scene sono state cambiate o abbassate di tono per rendere il personaggio meno antipatico.\nGli sceneggiatori hanno dato l'impressione di far diminuire l'intelligenza di Homer nel corso delle stagioni: hanno spiegato che questo non \u00e8 stato fatto intenzionalmente, ma che \u00e8 stato necessario per migliorare le scene precedenti. Per esempio, nell'episodio della decima stagione \"Dalle stelle alle stalle\", gli sceneggiatori inserirono una scena nella quale Homer ammise di non saper leggere. Essi discussero se inserire o meno questa affermazione, poich\u00e9 avrebbe contraddetto le scene precedenti in cui il personaggio leggeva, ma alla fine decisero di inserirla poich\u00e9 la trovarono divertente. Gli sceneggiatori hanno discusso fino a che punto si pu\u00f2 spingere la rappresentazione della stupidit\u00e0 di Homer e una regola suggerita \u00e8 che \"non pu\u00f2 mai dimenticare il suo nome\".\nPersonalit\u00e0.\nLa personalit\u00e0 di Homer e la sua efficacia comica risiedono nei suoi frequenti attacchi di stupidit\u00e0, nella pigrizia e nella rabbia esplosiva. Ha un basso livello di intelligenza, descritto dal regista David Silverman come \"creativamente intelligente nella sua stupidit\u00e0\". Homer mostra inoltre una profonda apatia nei confronti del lavoro, \u00e8 in sovrappeso ed \u00e8 \"devoto al suo stomaco\". Matt Groening lo descrive come \"dominato completamente dai suoi impulsi\", mentre Dan Castellaneta lo ha definito come \"un cane intrappolato nel corpo di un uomo\" aggiungendo che \"\u00e8 incredibilmente leale, non del tutto onesto, ma dovete volergli bene.\" Il suo limitato raggio di attenzione \u00e8 evidenziato dalle decisioni impulsive con cui si impegna in hobby e imprese varie, salvo poi \"cambiare idea quando le cose non vanno bene\". Homer passa spesso le serate bevendo birra Duff nella taverna di Boe e, come mostrato nell'episodio della quarta stagione \"Niente birra per Homer\", \u00e8 un alcolizzato. Homer \u00e8 molto invidioso dei suoi vicini, la famiglia Flanders, e si infuria facilmente nei confronti di suo figlio Bart: capita spesso che Homer lo strangoli impulsivamente nella maniera dei cartoni e la prima volta che questo accade \u00e8 nel corto \"Family Portrait\". Matt Groening ha stabilito che Homer pu\u00f2 strangolare Bart solo impulsivamente, senza premeditazione e deve essere un'azione molto veloce. Tra l'altro, originariamente Groening aveva pensato di \"far succedere sempre qualcosa che gliela facesse pagare o di farlo strangolare a sua volta da Bart\", ma quest'idea \u00e8 stata scartata. Homer non ha pudori nell'esprimere la propria rabbia e non cerca di nascondere le sue azioni a persone esterne alla famiglia. Sebbene egli abbia sconvolto parecchie persone e abbia causato ogni genere di scompiglio alla citt\u00e0 di Springfield, questi avvenimenti sono generalmente frutto di una mancanza di lungimiranza o della collera piuttosto che della malizia. Fatta eccezione per l'espressione del suo fastidio nei confronti di Ned Flanders, le azioni distruttive di Homer sono generalmente fatte senza volontariet\u00e0.\nHomer ha un rapporto complesso con tutti e tre i figli: rimprovera spesso Bart (addirittura strangolandolo), anche se i due condividono spesso delle avventure e talvolta sono alleati; Homer e Lisa hanno personalit\u00e0 opposte e spesso il padre si lascia sfuggire le potenzialit\u00e0 della figlia, ma egli quando si rende conto delle sue negligenze fa di tutto per aiutarla; spesso si dimentica che Maggie esista, sebbene abbia provato a legarsi con lei, infatti la prima parola pronunciata dalla figlia \u00e8 stata \"pap\u00e0\". Sebbene i suoi gesti sconsiderati imbarazzino spesso la sua famiglia, Homer ha cercato anche di essere un padre e un marito premuroso: nell'episodio \"Lisa la reginetta di bellezza\" (quarta stagione) ha venduto il suo prezioso giro sul dirigibile Duff e ha usato il denaro per far partecipare Lisa ad un concorso di bellezza, in modo da farla sentire meglio con se stessa; nell'episodio \"L'orsetto del cuore\" (quinta stagione) ha rinunciato alla possibilit\u00e0 di diventare ricco per permettere a Maggie di mantenere il prezioso orsetto di peluche; nell'episodio \"Radio Bart\" (terza stagione) ha guidato un tentativo per recuperare Bart dopo che il ragazzo era caduto in un pozzo e nell'episodio \"Due cuori due capanne\" (ottava stagione) organizz\u00f2 un secondo matrimonio a sorpresa con Marge per compensare la loro prima insoddisfacente cerimonia. Invece Homer non ha un gran rapporto con il padre Abraham Simpson, che \u00e8 stato messo in una casa di riposo dal figlio non appena ha potuto. Tutti i componenti della famiglia fanno del loro meglio per evitare qualsiasi tipo di contatto con il nonno, ma Homer ha mostrato saltuariamente sentimenti di affetto verso il padre.\nHomer \u00e8 \"uno schiavo felice dei suoi vari appetiti\" e venderebbe l'anima al diavolo in cambio di una singola ciambella. Nonostante abbia una mente vuota, \u00e8 in grado di mantenere un gran numero di conoscenze su argomenti molto specifici. I brevi periodi di intelligenza sono comunque offuscati da periodi pi\u00f9 lunghi e costanti di ignoranza, smemoratezza e stupidit\u00e0. Homer ha un quoziente d'intelligenza basso, intorno a 55, che \u00e8 stato attribuito a vari fatti, tra i quali: la presenza del \"gene Simpson\" (presente solo nei Simpson maschi), la dipendenza dagli alcolici, l'esposizione alle scorie radioattive, ripetuti traumi cranici e un pastello di cera conficcato nel lobo frontale del cervello. Nell'episodio della dodicesima stagione \"HOMR\", Homer si sottopose a un intervento chirurgico per rimuovere il pastello di cera dal cervello, aumentando cos\u00ec il suo QI fino a 105, ma sebbene si trovasse in sintonia con Lisa, le nuove capacit\u00e0 di apprendimento lo resero infelice e perci\u00f2 chiese a Boe Szyslak di reinserire il pastello in modo che la sua intelligenza tornasse al livello che aveva in precedenza. Homer discute spesso con la sua mente, che viene resa come voce fuori campo. Il suo cervello gli fornisce spesso consigli che a volte gli permettono di prendere la decisione giusta, ma in pi\u00f9 occasioni fallisce facendo compiere a Homer un'azione sbagliata. A volte capita che il suo cervello sia completamente frustrato e, grazie agli effetti sonori, d\u00e0 l'impressione di scappare via. Le conversazioni di Homer con il suo cervello sono state usate molte volte durante la quarta stagione, ma furono successivamente ridotte gradualmente dopo che i produttori ebbero \"usato ogni possibile variazione del tema\". Questi scambi furono introdotti poich\u00e9 servivano per riempire il tempo ed era facile occuparsene per gli animatori.\nNell'episodio dell'ottava stagione \"Il nemico di Homer\" gli sceneggiatori decisero di esaminare \"come sarebbe lavorare al fianco di Homer Simpson\". L'episodio esplora cosa potrebbe accadere se un personaggio realistico con una forte etica del lavoro chiamato Frank Grimes si trovasse nello stesso ambiente di lavoro di Homer. Nell'episodio Homer \u00e8 ritratto come l'uomo comune e rappresenta lo spirito americano, comunque in alcune scene le sue caratteristiche negative e la sua stupidit\u00e0 sono aumentate. Alla fine dell'episodio, Grimes, rappresentato come un lavoratore assiduo, \u00e8 relegato al ruolo di antagonista, in questo modo lo spettatore si immedesima con Homer e risulta soddisfatto che egli sia emerso come vincitore.\nRiconoscimenti.\nL'influenza di Homer nella commedia e nella cultura \u00e8 stata importante. \u00c8 stato posizionato al secondo posto, dietro a Bugs Bunny, nella classifica dei 50 migliori personaggi animati pubblicata da \"TV Guide\", al quinto posto nella classifica dei 100 migliori personaggi televisivi redatta dal canale televisivo \"Bravo\", risultando uno dei quattro personaggi animati presenti e primo in un sondaggio dei pi\u00f9 grandi personaggi televisivi di sempre effettuato da \"Channel 4\". Nel 2007 la rivista \"Entertainment Weekly\" pubblic\u00f2 la lista delle 50 pi\u00f9 importanti icone televisive e Homer \u00e8 stato posizionato al nono posto.\nDan Castellaneta ha vinto molti premi grazie al doppiaggio di Homer, inclusi 4 Emmy Award come miglior doppiatore nel 1992 per l'episodio \"Il pony di Lisa\", nel 1993 per \"Mr. Spazzaneve\", nel 2009 per \"Pap\u00e0 la sa pi\u00f9 corta!\" e nel 2004 per \"Oggi sono un clown\", anche se nell'ultimo caso \u00e8 stato premiato per la sua interpretazione di diversi personaggi e non solo per il doppiaggio di Homer. Nel 1993 ricevette anche un Annie Award per il suo lavoro sul personaggio di Homer ne \"I Simpson\". Nel 2004 Dan Castellaneta e Julie Kavner, la voce di Marge, vinsero un Young Artist Award come \"mamma e pap\u00e0 pi\u00f9 popolari in una serie TV\".\nNel 2005 Homer e Marge sono stati nominati per un Teen Choice Award come \"Choice TV Parental Units\". Molti episodi in cui Homer ha un ruolo importante hanno ricevuto un Emmy Award come miglior programma d'animazione dell'anno, tra cui \"Homer contro Lisa e l'ottavo comandamento\" nel 1991, \"Il matrimonio di Lisa\" nel 1995, \"La fobia di Homer\" nel 1997, \"Spazzatura fra i titani\" nel 1998, \"HOMR\" nel 2001, \"Due nuovi coinquilini per Homer\" nel 2003 e \"Se mi ubriachi cancello i Simpson\" nel 2008. Nel 2000 la famiglia Simpson \u00e8 stata premiata con una stella nella Hollywood Walk of Fame posizionata a Hollywood Boulevard 7021.\nAccoglienza.\nHomer Simpson rappresenta l'uomo comune e incorpora diversi stereotipi americani della classe operaia: \u00e8 rozzo, sovrappeso, incompetente, maldestro e al limite dell'alcolismo. Nel suo libro \"Planet Simpson\" l'autore Chris Turner descrive Homer come \"il pi\u00f9 americano dei Simpson\" e afferma che mentre gli altri componenti della famiglia possono cambiare nazionalit\u00e0, Homer \u00e8 un \"americano puro\". Il libro \"I Simpson e la filosofia\" include un capitolo che analizza il personaggio di Homer dalla prospettiva delle virt\u00f9 etiche aristoteliche: Raja Halwani scrive che l'amore per la vita di Homer \u00e8 un tratto ammirabile del personaggio, \"visto che molti propendono a vedere in Homer nient'altro che buffonaggine e immoralit\u00e0. [...] Non \u00e8 politicamente corretto, \u00e8 pi\u00f9 che felice di giudicare gli altri e certamente non sembra ossessionato dalla sua salute. Queste sue qualit\u00e0 possono anche non fare di lui una \"persona\" ammirevole, per\u00f2 in qualche modo lo rendono ammirevole e, cosa pi\u00f9 importante, ci fanno apprezzare lui e tutti gli Homer Simpson di questo mondo.\" Nel 2008 \"Entertainment Weekly\" giustific\u00f2 di aver scelto \"I Simpson\" come un classico della televisione poich\u00e9 \"noi tutti ammiriamo il patriarca della famiglia Simpson, Homer, perch\u00e9 la sua gioia \u00e8 tanto reale quanto la sua stupidit\u00e0 \u00e8 sbalorditiva.\"\nNel libro \"Gilligan Unbound\", l'autore Paul Cantor afferma che la devozione di Homer nei confronti della sua famiglia \u00e8 stata aggiunta alla popolarit\u00e0 del personaggio. Egli scrive che \"Homer \u00e8 la distillazione di pura paternit\u00e0. [...] Questo spiega perch\u00e9, nonostante la sua stupidit\u00e0, la sua mentalit\u00e0 ristretta e il suo egocentrismo, non possiamo odiare Homer. Lui fallisce continuamente nel tentativo di essere un buon padre, ma non smette mai di provarci e in qualche senso \u00e8 questo che fa di lui un buon padre\". Il \"Sunday Times\" afferm\u00f2 che \"Homer \u00e8 buono poich\u00e9, dopo tutto, \u00e8 capace di esprimere un grande amore. Quando le cose non vanno bene, fa sempre la cosa giusta per i suoi figli e non \u00e8 mai un traditore a differenza di altre occasioni\".\nInfluenza culturale.\nHomer Simpson \u00e8 uno dei personaggi televisivi pi\u00f9 popolari e pi\u00f9 influenti. Nel 2007 il quotidiano \"USA Today\" lo ha citato come una delle \"25 persone pi\u00f9 influenti negli ultimi 25 anni\", aggiungendo che Homer \"\u00e8 il classico esempio dell'ironia e dell'irriverenza che \u00e8 alla base dell'umorismo americano\". Robert Thompson, direttore del Centro per gli studi della televisione popolare della Syracuse University crede che \"fra tre secoli i professori inglesi considereranno Homer Simpson come una delle pi\u00f9 grandi creazioni nella narrazione umana\". Lo storico dell'animazione Jerry Beck descrive Homer come uno dei migliori personaggi di animazione, dicendo che \"conosci qualcuno come lui o ti identifichi con lui. Questa \u00e8 la vera chiave per un personaggio classico\". Homer \u00e8 stato descritto nel \"The Sunday Times\" come \"la pi\u00f9 grande creazione comica dei tempi moderni\" ed \u00e8 stato aggiunto che \"ogni epoca ha bisogno della sua grande mediocrit\u00e0 senza pretesa. E noi abbiamo la nostra in Homer Simpson\".\nHomer \u00e8 stato considerato anche un cattivo esempio per i giovani: nel 2005, in un sondaggio condotto nel Regno Unito, il 59% dei genitori affermava che Homer promuove l'immagine di uno stile di vita non sano. In uno studio di 5 anni condotto in Francia su pi\u00f9 di 2.000 persone di et\u00e0 media si not\u00f2 un possibile legame tra il peso e le funzioni del cervello e le conclusioni di questo studio portarono a soprannominare questa scoperta come la \"sindrome di Homer Simpson\". I risultati sui test della memoria mostrarono che le persone con un indice di massa corporea (IMC) di 20 (che \u00e8 considerato come un livello di buona salute) ricordavano in media 9 parole su 16, mentre le persone con un IMC di 30 (cio\u00e8 all'interno del range dell'obesit\u00e0) ricordavano in media solo 7 parole su 16.\nMalgrado Homer sia la rappresentazione della cultura americana, la sua influenza si \u00e8 estesa ad altre parti del mondo. Nel 2003 Matt Groening afferm\u00f2 che suo padre, che si chiamava come il personaggio, era canadese e questo fatto rendeva anche Homer un canadese. Il personaggio ottenne in seguito la cittadinanza onoraria di Winnipeg, Canada, poich\u00e9 si riteneva che Homer Groening venisse dalla provincia di Manitoba, sebbene altre fonti affermino che egli sia nato in realt\u00e0 in quella di Saskatchewan. Nel 2007 un'immagine di Homer fu dipinta vicino al gigante di Cerne Abbas, nel Dorset per la promozione de \"I Simpson - Il film\". Questo fatto caus\u00f2 uno scandalo nella comunit\u00e0 locale di neopagani che invocarono una \"pioggia magica\" per eliminare quell'immagine. Nel 2008 una moneta spagnola da un euro modificata \u00e8 stata trovata nell'incasso di un commerciante di Avil\u00e9s con la faccia di Homer al posto di quella del re Juan Carlos I; al venditore sono stati offerti 20 euro in cambio di quella moneta. Il 9 aprile 2009 la United States Postal Service inaugur\u00f2 una serie di cinque francobolli raffiguranti Homer e gli altri quattro componenti della famiglia Simpson, diventando i primi personaggi di una serie televisiva a ricevere questo riconoscimento mentre lo show \u00e8 ancora in programmazione. I francobolli, disegnati da Matt Groening, sono stati messi in commercio dal 7 maggio.\nHomer \u00e8 apparso, doppiato sempre da Castellaneta, in molti altri programmi televisivi, tra cui la sesta stagione di \"American Idol\" in cui ha aperto il programma, \"The Tonight Show with Jay Leno\" in cui si \u00e8 esibito in uno speciale monologo d'apertura animato per la puntata del 24 luglio 2007 e lo speciale per una raccolta fondi \"Stand Up to Cancer\" in cui gli viene effettuata una colonscopia.\n\"D'oh!\".\nIl tormentone di Homer, ovvero \"d'oh!\", viene pronunciato tipicamente quando si ferisce o si infortuna, quando capisce che ha fatto qualcosa di stupido o quando gli \u00e8 accaduto o gli sta per accadere qualcosa di spiacevole, o anche quando gli viene negato o impedito qualcosa. Durante le sessioni di registrazioni dei corti presenti all'interno del \"The Tracey Ullman Show\", era richiesto nel copione che Homer pronunciasse un \"grugnito irritato\" (traduzione letterale di \"annoyed grunt\"). Dan Castellaneta lo interpret\u00f2 allungando la pronuncia in un \"d'ooooooh\"; fece cos\u00ec poich\u00e9 si ispir\u00f2 da James Finlayson, l'attore scozzese che comparve in 33 film di Stanlio &amp; Ollio, che ha usato questa espressione al posto di \"dannazione!\". Matt Groening cap\u00ec che si sarebbe adattato meglio al tempo dell'animazione se fosse stato pronunciato pi\u00f9 velocemente, perci\u00f2 Castellaneta lo accorci\u00f2 in modo che venisse pronunciato come \"d'oh!\" Il primo uso di quest'espressione \u00e8 stato fatto nel cortometraggio \"The Krusty the Clown Show\" del 1989 e il suo primo uso nella serie avvenne nel primo episodio della serie, \"Un Natale da cani\".\n\"D'oh!\" \u00e8 stato aggiunto nel \"Oxford Dictionary of English\" nel 1998 ed \u00e8 stato definito come un'interiezione \"usata per commentare un'azione percepita come sciocca o stupida\", mentre \u00e8 stato aggiunto nel \"Oxford English Dictionary\" senza l'apostrofo nel 2001 con la definizione di \"parola che esprime frustrazione nel momento in cui ci si accorge che un fatto non procede come \u00e8 stato pianificato o che si \u00e8 detto o fatto qualcosa di sciocco\". Nel 2006 \"d'oh!\" \u00e8 stato posizionato al sesto posto nella lista redatta da \"Tv Land\" dei 100 migliori tormentoni della televisione. \u00c8 stato incluso anche nel \"The Oxford Dictionary of Quotations\", dove sono presenti altre citazioni di Homer, come \"Kids, you tried your best and you failed miserably. The lesson is never try\" (nella versione italiana \"Figlioli, avete tentato al meglio e avete miseramente fallito. La lezione \u00e8 non tentare mai\") dall'episodio della quinta stagione \"L'erede di Burns\", nonch\u00e9 \"Kids are the best, Apu. You can teach them to hate the things you hate. And they practically raise themselves, what with the Internet and all\" (nella versione italiana \"I figli sono grandiosi, Apu. Puoi insegnare loro ad odiare le cose che tu odi e praticamente si crescono da soli con Internet\") dall'episodio della undicesima stagione \"Quando niente quando troppo!\". Entrambe le citazioni sono entrate nel dizionario nell'agosto del 2007.\nMerchandising.\nL'inserimento di Homer in molte pubblicazioni, giochi e altri oggetti di merchandising \u00e8 una prova della sua duratura popolarit\u00e0. \"Il libro di Homer\", che riguarda la personalit\u00e0 e le qualit\u00e0 di Homer, \u00e8 stato realizzato nel 2004 ed \u00e8 attualmente in commercio; \u00e8 stato dichiarato come \"uno dei libri pi\u00f9 interessanti del 2004\" da \"The Chattanoogan\". Altri oggetti di merchandising rappresentanti Homer sono bambole, poster, figurine, bobblehead, tazze, sveglie, puzzle e oggetti di vestiario come ciabatte, T-shirt, cappelli da baseball, e boxer. Homer \u00e8 comparso nelle pubblicit\u00e0 di MCI Communications, Burger King, Butterfinger, C.C. Lemon, Church's Chicken, Domino's Pizza, Intel, Kentucky Fried Chicken, Ramada Inn, Subway and T.G.I. Friday's. Nel 2004 Homer \u00e8 stato l'interprete principale in una pubblicit\u00e0 della serie \"Non ha prezzo\" di MasterCard che \u00e8 andata in onda durante il Super Bowl XXXVIII. Nel 2001 la Kellogg's lanci\u00f2 una marca di cereali chiamata \"Homer's Cinnamon Donut Cereal\" (in italiano \"Cereali-ciambella alla cannella di Homer\"), che \u00e8 rimasta in commercio per un periodo limitato di tempo.\nHomer \u00e8 apparso in altri media legati a \"I Simpson\", come ad esempio i videogiochi dedicati ai Simpson, tra cui \"I Simpson - Il videogioco\" e LEGO Dimensions. Accanto alla serie televisiva, Homer appare regolarmente nei fumetti dei Simpson, che sono stati pubblicati la prima volta il 29 novembre 1993 e che sono pubblicati mensilmente.\nIl 16 giugno 2009 il produttore olandese TomTom ha reso disponibile la voce originale di Homer Simpson, registrata da Dan Castellaneta come download per i suoi dispositivi di navigazione satellitare GPS; siccome non \u00e8 sintetizzata in tempo reale, i nomi delle strade non vengono pronunciati."}
{"id": "76999", "revid": "1149807", "url": "https://it.wikipedia.org/wiki?curid=76999", "title": "NBA Live 2004", "text": "NBA Live 2004 \u00e8 un videogioco sportivo pubblicato dall'Electronic Arts. Il gioco \u00e8 la nona incarnazione della serie \"NBA Live\", serie dedicata alla National Basketball Association, la massima divisione di Basket statunitense. L'atleta raffigurato in copertina per quest'edizione \u00e8 Vince Carter.\nLa versione 2004 ha come caratteristiche principali una giocabilit\u00e0 a livelli molto alti, la grafica, soprattutto quella delle facce, che \u00e8 stata ancora perfezionata rispetto alla versione del 2003 dato che i giocatori cambiano espressione in ogni fase del gioco e le colonne sonore, firmate da grossi nomi della musica rap come Sean Paul e il gruppo degli Outkast; da quest'anno si pu\u00f2 vedere in video anche il titolo, l'album da cui \u00e8 tratto e il cantante che lo esegue.\nIl commento dato \u00e8 soltanto in inglese mentre nelle versioni dal 99 al 2003 era in italiano con la voce di Guido Bagatta; i men\u00f9 del gioco invece sono stati tradotti in italiano.\nNovit\u00e0.\nLa cosa che stupisce di pi\u00f9 il giocatore \u00e8 per\u00f2 l'innovativo sistema freestyle, un modo con cui tu, dopo molto allenamento, puoi controllare le finte e le giocate spettacolari di tutti i giocatori della NBA, anche quelli creati dall'utente.\nUn'altra novit\u00e0 abbastanza strana \u00e8 l'introduzione di un NBA store dove l'utente pu\u00f2 comprare scarpe di diverse marche (Adidas, Nike e quelle di default della Reebok), divise storiche di squadre ormai sparite, fasce, calze e tutte le cose pi\u00f9 strane che un giocatore di basket pu\u00f2 indossare.\nVariazioni.\nLa parte del tiro \u00e8 variata molto; sono state eliminate le schiacciate che incominciavano gi\u00e0 dall'area da tre mentre nel tiro libero \u00e8 stato introdotto un innovativo sistema a \"puntatore\".\nMiglioramenti.\nIl pubblico, a differenza di molti altri titoli come FIFA o NFL, \u00e8 partecipe e incoraggia la squadra ma la fischia anche se la prestazione offerta non \u00e8 molto buona.\nCi sono 5 livelli di difficolt\u00e0 molto diversi tra loro che permettono al giocatore di affrontare sfide sempre pi\u00f9 difficili. La gestione delle partite \u00e8 molto buona, infatti si pu\u00f2 scegliere se fare un'amichevole, la stagione, solo i playoff o fare l'allenatore.\nEssendo un gioco ufficiale sono presenti tutte le 30 squadre della NBA e in pi\u00f9 ci sono le squadre classiche (All Star cinquanta, sessanta, settanta, ottanta, novanta e le rappresentative della Western e della Eastern). Durante la stagione c'\u00e8 anche la possibilit\u00e0 di giocare a Los Angeles l'NBA All-Star Game 2004."}
{"id": "77000", "revid": "399", "url": "https://it.wikipedia.org/wiki?curid=77000", "title": "Goffredo Mameli", "text": " Annoverato tra le figure pi\u00f9 famose del Risorgimento italiano, mor\u00ec a soli 21 anni a Roma nel 1849, in seguito a una ferita infetta che si procur\u00f2 durante la difesa della Repubblica Romana. \u00c8 l'autore del testo de \"Il Canto degli Italiani\", inno nazionale della Repubblica Italiana dal 1946.\nFamiglia.\nGoffredo Mameli nacque nel 1827 nell'allora Regno di Sardegna, a Genova nel sestiere del Molo, al civico 30 di via San Bernardo, da una nobile famiglia di origine sarda (per la precisione di Lanusei, nella regione dell'Ogliastra). Suo trisnonno Giommaria Mameli (1675-1751) divenne notaio presso Tortol\u00ec; l'imperatore Carlo VI d'Asburgo lo elev\u00f2 poi al rango di nobile, lo fece suo console alla corte sabauda di Torino, poi ufficiale della Segreteria di Stato e di Guerra del Regno di Sicilia a Palermo e infine suo segretario particolare onorario. Mor\u00ec a Cagliari nel 1751 dopo che, sposato con una nobile spagnola, era divenuto padre di sette figli. Di questi, Antonio Vincenzo fu archivista del vicer\u00e9 a Cagliari, avvocato fiscale patrimoniale regio dell'insinuazione del capo di Cagliari e intendente economo delle miniere. Egli ebbe a sua volta undici figli.\nIl padre di Goffredo Mameli era Giorgio, figlio di Raimondo, nato a Cagliari nel 1798; si era imbarcato a 13 anni e gradualmente, da marinaio, fece carriera, diventando ammiraglio; fu eletto deputato al parlamento sardo a Torino, dove fu parlamentare per tre legislature. La madre era Adelaide (Adele) Zoagli, della famiglia aristocratica genovese degli Zoagli, figlia a sua volta del marchese Nicol\u00f2 Zoagli e di Angela dei marchesi Lomellini.\nAl suo parentado appartenne anche Cristoforo Mameli. Eva Mameli Calvino, madre di Italo e Floriano Calvino, nonostante quanto asserito da diverse fonti, non apparteneva alla medesima famiglia, bens\u00ec ad una omonima non correlata.\nBiografia.\nGoffredo Mameli fu istruito dapprima nelle Scuole Pie di Genova e poi nel collegio di Carcare in provincia di Savona; gi\u00e0 ai tempi della scuola dimostr\u00f2 il suo talento letterario, componendo versi d'ispirazione romantica, tra cui quelli intitolati \"Il giovine crociato\", \"L'amore\", \"Il sogno della vergine\", \"La vergine e l'amante\".\nVenne presto conquistato dallo spirito patriottico e, durante i pochi anni della sua giovinezza, fu parte attiva del movimento rivoluzionario. Nel settembre del 1846, in occasione della ricorrenza del centenario della cacciata da Genova degli Austriaci, fu alla testa delle manifestazioni ed espose il tricolore. Ispirato dall'azione, inizi\u00f2 a comporre poesie politiche e canti militari, tra cui \"Ai fratelli Bandiera\", \"Dante e l'Italia\" e, pi\u00f9 tardi, \"Dio e il popolo\", che tanto piacque al Carducci.\nNon ancora ventenne, fu autore delle parole del \"Canto degli Italiani\" (1847), pi\u00f9 noto in seguito come \"Inno di Mameli\", musicato da Michele Novaro, adottato un secolo dopo quale \"inno nazionale provvisorio della Repubblica Italiana\" nel 1946 e ufficialmente riconosciuto per legge quale \"inno nazionale della Repubblica\" nel 2017.\nNel marzo 1848 fu tra gli organizzatori di una spedizione di trecento volontari per andare in aiuto a Nino Bixio durante le Cinque giornate di Milano e, in virt\u00f9 di questa impresa, fu arruolato nell'esercito di Giuseppe Garibaldi con il grado di capitano. \nDopo il fallimento dei moti di Milano e la conseguente firma dell'armistizio, tornato a Genova, per protesta pubblic\u00f2 l\"Inno militare\", che aveva composto su invito di Mazzini e che fu musicato da Giuseppe Verdi; contemporaneamente divenne direttore del giornale \"Il Diario del Popolo\".\nA seguito dell'uccisione di Pellegrino Rossi nel novembre 1848 e della fuga di Pio IX, avute notizie di sommosse, si rec\u00f2 a Roma. Ader\u00ec al comitato romano dell'associazione sorta per promuovere la convocazione di una costituente nazionale, secondo i dettami politici di Mazzini. Nel gennaio del 1849, all'interno della Giunta Provvisoria di Governo, Mameli si occup\u00f2 soprattutto dell'organizzazione militare. Il 9 febbraio, avvenuta la proclamazione della Repubblica Romana, Mameli invi\u00f2 a Mazzini il famoso dispaccio: \u00abRoma! Repubblica! Venite!\u00bb.\nUltimi giorni.\nDurante l'assedio di Roma, l'ultimo atto della breve Repubblica Romana del 1849, divenuto aiutante di Garibaldi, si batt\u00e9 eroicamente contro i borbonici nella battaglia di Palestrina (9 maggio) e in quella di Velletri (19 maggio). In particolare combatt\u00e9 nella difesa della Villa del Vascello sul colle del Gianicolo. Fu ferito alla gamba sinistra durante l'ultimo assalto del 3 giugno a Villa Corsini, occupata dai francesi.\nDi questo episodio sono note due versioni: una secondo la quale sarebbe stato ferito per sbaglio dalla baionetta di un commilitone; l'altra, pi\u00f9 diffusa e accreditata, sostiene invece che sia stato raggiunto da una fucilata francese. In ogni caso, fu trasportato dai compagni all'ospedale di Trinit\u00e0 dei Pellegrini, dove venne visitato e curato dal medico Pietro Maestri. Le condizioni apparvero immediatamente molto gravi, come si capisce dalle parole scritte da Maestri ad Agostino Bertani qualche tempo dopo:\nIl vero problema fu per\u00f2 la gangrena, che Maestri osserv\u00f2 dopo quattro giorni. Quando Bertani vide per la prima volta la gamba di Goffredo Mameli era il 19 giugno e la gangrena era arrivata a quattro dita sotto al ginocchio, e dopo un consulto con Maestri e altri medici si decise di amputare. L'intervento fu eseguito dal chirurgo Paolo Maria Baroni e giudicato positivamente da Bertani, data la modesta perdita di sangue e la corretta chiusura del moncone.\nNulla si pot\u00e9 fare comunque contro la sopravvenuta infezione, che peggior\u00f2 gradualmente fino a causare la morte per setticemia di Mameli il 6 luglio 1849, alle 7.30 del mattino, a 21 anni, nell'ospizio di Trinit\u00e0 dei Pellegrini.\nCos\u00ec Bertani descrisse poi nel suo diario gli ultimi istanti di vita di Goffredo Mameli:\nAnche Nino Bixio registr\u00f2 nel proprio diario l'ora esatta della morte dell'amico con queste testuali parole:\nIl padre, il contrammiraglio Giorgio, accorse da Genova al capezzale del figlio, ma giunse troppo tardi.\nFu sepolto nella chiesa di Santa Maria in Monticelli e quindi nei sotterranei della chiesa delle Stimmate; dopo la presa di Porta Pia la sua salma fu ritrovata e trasportata al Verano, dove \u00e8 il suo monumento funebre. Le sue spoglie riposano al Gianicolo, dove furono traslate nel 1941 nel ricostruito Mausoleo Ossario Garibaldino.\nOpere.\nSoltanto alcune poesie, tra cui l'inno \u00abFratelli d'Italia\u00bb, furono pubblicate in vita dell'autore, spesso su fogli volanti. La sua produzione poetica e i suoi scritti in prosa, perlopi\u00f9 giornalistici o stesure di discorsi pronunciati pubblicamente, furono raccolti postumi.\nCinematografia.\nIl personaggio di Goffredo Mameli compare nella fiction \"Anita Garibaldi\", miniserie televisiva di RAI1 del 2012, di Claudio Bonivento, con Valeria Solarino e Giorgio Pasotti e musiche di Amedeo Minghi. Ad interpretarlo \u00e8 Filippo Scarafia.\nCompare anche nella fiction in due puntate \"N\u00e9 con te n\u00e9 senza di te\" di Vincenzo Terracciano, con Sabrina Ferilli e Francesco Testi, andata in onda su Rai 1 l\u20198 e il 9 ottobre del 2012. Ad interpretarlo \u00e8 Marco Foscari. \nI suoi ultimi momenti sono mostrati anche nel film \"In nome del popolo sovrano\".\nNel 1904 gli fu dedicato anche un dramma teatrale in versi di cinque atti, \"Goffredo Mameli\", scritto da Lucio D'Ambra e Giuseppe Lipparini, con Ferruccio Garavaglia nella parte del protagonista e molti altri interpreti, tra cui Paola Pezzaglia nella parte di Roberta, il suo giovane \"amore di finestra\". I titoli dei singoli atti: \"Il sogno fiorisce\", \"Italia chiam\u00f2!\", \"Roma Repubblica\", \"Siam pronti alla morte!\", \"L'Epopea\"."}
{"id": "77009", "revid": "767487", "url": "https://it.wikipedia.org/wiki?curid=77009", "title": "Interactive Data Language", "text": "L'Interactive Data Language, anche noto con la sigla IDL, \u00e8 un linguaggio di programmazione specializzato nell'analisi di dati scientifici. \u00c8 commercializzato dalla ITT Visual Information Solutions. I vantaggi principali sono la semplicit\u00e0 dell'ambiente di programmazione, la disponibilit\u00e0 di estese librerie integrate e la portabilit\u00e0 del codice. Gli svantaggi sono il costo elevato delle licenze e la velocit\u00e0 limitata delle applicazioni sviluppate.\nLa prima versione di IDL fu creata da David Stern mentre lavorava alla NASA sull'elaborazione di immagini provenienti dalle sonde Mariner. Nel 1981 fu fondata la Research System poi assorbita dalla ITT Visual Information Solutions e fu commercializzata la prima versione di IDL. Attualmente IDL \u00e8 commercializzato da exelis.\nL'ambiente di programmazione IDL \u00e8 disponibile su varie piattaforme (Windows, Macintosh, Linux). Non utilizzando IDL un compilatore propriamente detto, le applicazioni IDL richiedono per essere eseguite una installazione IDL con relativa licenza. Dalla versione 6.0 \u00e8 disponibile gratuitamente sul sito del produttore una Macchina virtuale IDL che consente l'uso delle applicazioni sviluppate anche su computer privi di licenza.\nI campi di applicazione principali sono l'elaborazione di immagini astronomiche e mediche a fini di ricerca scientifica. Una estensione di IDL (Watsyn) che integra un server DICOM \u00e8 utilizzata nelle stazioni di refertazione professionali in ambito TC ed MRI.\nLa sua sintassi \u00e8 piuttosto simile a quella del pi\u00f9 famoso MATLAB."}
{"id": "77010", "revid": "599013", "url": "https://it.wikipedia.org/wiki?curid=77010", "title": "Idl", "text": ""}
{"id": "77011", "revid": "228587", "url": "https://it.wikipedia.org/wiki?curid=77011", "title": "Homer", "text": ""}
{"id": "77014", "revid": "83531", "url": "https://it.wikipedia.org/wiki?curid=77014", "title": "Friedrich Wilhelm Murnau", "text": "Murnau fu tra i massimi esponenti dell'Espressionismo e del \"Kammerspiel\", che si svilupparono in Germania negli anni venti. Solo pochi tra i suoi film sono stati conservati e sono oggi reperibili; gli altri sono andati purtroppo perduti. \nLe pellicole sopravvissute sono considerate da critici e studiosi di storia del cinema come capolavori assoluti.\nBiografia.\nInfanzia e giovent\u00f9.\nNato in una famiglia benestante di origine svedese, da un padre commerciante di telerie e una madre insegnante, il futuro regista dimostr\u00f2 fin da bambino un'attitudine per la recitazione: a sette anni organizzava piccole scenette familiari con la sorellastra, a dodici adatt\u00f2 a suo modo Shakespeare e Ibsen.\nDopo aver brillantemente frequentato il ginnasio a Kassel, citt\u00e0 in cui la famiglia si era trasferita nel 1892, cominci\u00f2 a studiare Filologia alla Friedrich-Wilhelms-Universit\u00e4t di Berlino e Storia dell'arte e Letteratura all'Universit\u00e0 di Heidelberg. Qui, durante una rappresentazione nel teatro della cittadina tedesca, venne notato dal celebre regista Max Reinhardt che gli permise l'accesso alla Max-Reinhardt-Schauspielschule e lo invit\u00f2 ad accompagnarlo in tourn\u00e9e come attore e come assistente di regia. Il giovane abbandon\u00f2 cos\u00ec gli studi per intraprendere la carriera da attore e regista. Risale a questo periodo l'adozione dello pseudonimo di \"Murnau\", pare dovuto al ricordo di un'avventura romantica vissuta nella cittadina bavarese di Murnau am Staffelsee. Ma oltre all'aspetto artistico, la scelta del nome d'arte rappresent\u00f2 anche segnale di rottura con i genitori, i quali non volevano accettare n\u00e9 la sua omosessualit\u00e0, n\u00e9 la sua aspirazione ad una carriera di attore e regista.\nAlla sua cerchia di amici dell'epoca appartenevano tra gli altri la poetessa Else Lasker-Sch\u00fcler ed i pittori espressionisti del gruppo Der blaue Reiter.\nPrima guerra mondiale.\nMurnau partecip\u00f2 alla prima guerra mondiale inizialmente come tenente del 1\u00ba Reggimento Fanteria e dal 1917 come pilota, fino a quando atterr\u00f2 - intenzionalmente o per un errore di navigazione - sul territorio della Svizzera neutrale. Qui fu internato ad Andermatt, ma pot\u00e9 comunque lavorare al teatro di Lucerna dopo essersi aggiudicato un concorso per la rappresentazione teatrale della commedia patriottica \"Marignano\". Come per molti della sua generazione, anche per Murnau gli eventi di guerra furono molto dolorosi: il suo compagno di allora, Hans Ehrenbaum-Degele, cadde sul fronte russo. In alcuni suoi film - come ad esempio \"Nosferatu il vampiro\" - parte della critica intravede riferimenti al periodo bellico vissuto.\nGli esordi.\nTerminata la guerra, nel 1919 Murnau torn\u00f2 a Berlino dove, per conto del suo amico e noto attore tedesco dell'epoca Ernst Hofmann, diresse i suoi primi due film, \"Il ragazzo in blu,\" ispirato all'omonimo dipinto di Thomas Gainsborough ed oggi andato perso come molti altri dei suoi film, e \"Satana,\" di cui invece sono rimaste delle illustrazioni ed un frammento di tre minuti in un archivio cinematografico spagnolo. Con il film \"Il gobbo e la ballerina\" (1920) cominci\u00f2 una fruttuosa collaborazione con lo scrittore Carl Mayer, che scrisse in seguito le sceneggiature per altri sei film del regista.\nAltri artisti con cui Murnau amava collaborare erano la sceneggiatrice Thea von Harbou, il cameraman Carl Hoffmann e l'attore Conrad Veidt. In seguito gir\u00f2 altri film, persi come i precedenti: \"La testa di Giano\" (1920), \"Sera... notte... mattino\" (1920), \"Nostalgia\" (1921). Sopravvivono in copie monche senza sottotitoli: \"Il cammino della notte\" (1921) e \"Il castello di Vogelod\" (1922).\nNosferatu il vampiro.\nNel 1922 diresse quello che \u00e8 considerato un suo capolavoro assoluto, \"Nosferatu il vampiro\", ispirato liberamente al romanzo \"Dracula\" (1897) di Bram Stoker, con Max Schreck nel ruolo del protagonista. Murnau dovette modificare il titolo, i nomi dei personaggi (il conte Dracula diventa il conte Orlok) e i luoghi (dalla Transilvania ai Carpazi) per problemi legati ai diritti legali dell'opera. Il regista fu comunque denunciato dagli eredi di Stoker per violazione del copyright e perse la causa. Gli fu quindi ordinato di distruggere tutte le copie della pellicola, ma fortunatamente una copia \"clandestina\" fu salvata dallo stesso Murnau. Nel 1979 Werner Herzog ne trasse ispirazione per un remake, \"Nosferatu, principe della notte\", con Klaus Kinski.\nIl grande successo in Germania.\nIl successo gli permise di firmare un contratto vantaggioso con la Ufa, per la quale gir\u00f2 il primo film nel 1924, \"L'ultima risata\", scritto da Mayer e interpretato da Emil Jannings, che impersona un riverito portiere d'albergo che viene degradato e confinato a sorvegliare i gabinetti. Nelle riprese di questo film, Murnau e il cameraman Karl Freund utilizzarono la cosiddetta \n\"macchina da presa volante\", liberandola dalla staticit\u00e0, che permise loro nuove tecniche di montaggio e di racconto (ad esempio, per seguire il fumo di una sigaretta, Freund leg\u00f2 la macchina da presa con una cinghia ad una scala antincendio e muoveva quest'ultima). Inoltre in questo film Murnau introdusse la \"macchina da presa soggettiva\", vale a dire una rappresentazione degli eventi con gli occhi dell'attore. La capacit\u00e0 di Murnau di raccontare una storia con mezzi puramente cinematografici si evidenzia anche nel fatto che egli pot\u00e9 rinunciare quasi totalmente alle didascalie, cosa piuttosto inusuale per un film muto.\nLa serie di film girati in Germania termin\u00f2 nel 1926 con \"Tartufo\", ispirato all'omonima pi\u00e8ce di Moli\u00e8re, e con \"Faust\".\nHollywood.\nI suoi successi in Germania, in particolare la versione americana del suo \"L'ultima risata\" (1925), attirarono l'attenzione di Hollywood. Murnau, dopo il \"Faust\", ricevette un'offerta dal produttore americano William Fox, che gli garant\u00ec piena libert\u00e0 artistica. Il suo primo film statunitense fu \"Aurora\", basato sul racconto \"Die Reise nach Tilsit\" di Hermann Sudermann, che alla prima cerimonia di premiazione del 1929 gli valse quattro candidature e tre premi Oscar nelle categorie \"Miglior produzione artistica\" (una sottocategoria di \"Miglior film\" presentata solo nella prima edizione), \"Miglior fotografia\" (a Charles Rosher e Karl Struss) e \"Miglior attrice\" (a Janet Gaynor), ma che tuttavia non realizz\u00f2 le aspettative di incasso previste, per cui nella realizzazione dei successivi film l'ingerenza della societ\u00e0 di produzione fu maggiore.\nLe due pellicole successive, \"I quattro diavoli\" (1928), del quale oggi non esiste pi\u00f9 nessuna copia, e \"Il nostro pane quotidiano\" (1930), furono modificate per adattarle alla nuova tecnologia dell'era del sonoro, ma anch'esse non ottennero il successo sperato.\nGli ultimi lavori.\nDeluso dai vincoli di Hollywood, nel 1929 Murnau rescisse il contratto con la Fox. Dopo un infruttuoso tentativo di tornare a lavorare a Berlino con la UFA, con la ferma volont\u00e0 di realizzare dei film esclusivamente secondo le sue idee, si comper\u00f2 uno yacht e, insieme al noto regista di documentari Robert J. Flaherty, si rec\u00f2 in Polinesia, a Bora Bora, per girare quello che sarebbe stato il suo ultimo film, \"Tab\u00f9\" (1931). Durante le riprese sorsero difficolt\u00e0 con la ditta che finanziava i costi di ripresa, e alla fine Murnau e Flaherty si separarono per alcune dispute artistiche, in quanto quest'ultimo aveva ambizioni pi\u00f9 documentaristiche, cos\u00ec che il regista tedesco termin\u00f2 il film da solo e a proprie spese. Girato a Bora Bora esclusivamente con attori dilettanti locali, il film divenne il capostipite di uno stile al confine tra il documentario e melodramma. La distribuzione della pellicola, per il cui finanziamento Murnau aveva utilizzato i suoi interi risparmi arrivando anche a indebitarsi pesantemente, fu assunta dalla Paramount, che era rimasta talmente impressionata dal film da offrirgli un contratto decennale. Il film venne censurato negli Stati Uniti per la presenza di donne native polinesiane a seno scoperto.\nMorte.\nLa prima del film fu il 1\u00ba agosto 1931, ma Murnau non pot\u00e9 assistervi in quanto era gi\u00e0 morto. L'11 marzo 1931, poco prima di una tourn\u00e9e promozionale in Europa, il quattordicenne filippino Garcia Stevenson, suo valletto e amante, perse il controllo dell'auto sul lungomare a sud-est di Santa Barbara e si scontr\u00f2 frontalmente con un camion. Murnau mor\u00ec poche ore dopo per le ferite riportate. Secondo la tradizione hollywoodiana la veglia funebre fu allestita nel \"funeral saloon\". Il 19 marzo solo undici persone si ritrovarono per dare l'addio al grande regista. Il suo corpo fu poi trasferito in Germania e sepolto nel Cimitero Ovest di Stahnsdorf, presso Berlino. L'orazione funebre fu tenuta da Carl Mayer e da un altro celebre regista tedesco protagonista del movimento espressionista, Fritz Lang, mentre tra i partecipanti vi furono Robert J. Flaherty, Emil Jannings, Georg Wilhelm Pabst, Erich Pommer e Greta Garbo. L'attrice svedese, che nutriva per quel cineasta una sincera ammirazione, fece fare un calco in gesso del volto del defunto e, fino a che visse in California, la tenne in bella vista nella sua abitazione.\nLa lapide fu realizzata da Karl Ludwig Manzel. La tomba d'onore si trova nel blocco Sch\u00f6neberg, campo 3a, posto 5.\nNella notte del 15 luglio 2015 ignoti tombaroli forzarono la cappella di famiglia e rubarono la testa imbalsamata del regista. L'attore Gerd J. Pohl offr\u00ec una ricompensa per riaverla, ma la testa non \u00e8 stata ancora riconsegnata.\nLo stile di Murnau.\nMurnau fu una personalit\u00e0 poliedrica e trasversale, che difficilmente e solo a costo di forzature si inquadra in un unico stile o movimento cinematografico.\nLa sua produzione tedesca pu\u00f2 essere considerata come il punto intermedio fra due delle correnti pi\u00f9 importanti dell'epoca, ovvero il cinema espressionista e il Kammerspiel. Dall'espressionismo Murnau trasse l'interesse per le storie cupe e soprannaturali, con componenti distorte e allucinatorie. L'agilit\u00e0 estrema della cinepresa e l'uso particolareggiato del primo piano fanno invece parte dello stile \"Kammerspiel\".\nMa la caratteristica pi\u00f9 peculiare del suo cinema \u00e8 l'uso costante e continuo dell'inquadratura soggettiva, che segue per\u00f2 il punto di vista della cinepresa. In \"Nosferatu\" per esempio la cinepresa appare quasi attratta e spaventata dal mostro, seguendolo con movimenti lentissimi e sottolineando il suo carattere soprannaturale (il muoversi senza camminare, il fuori campo come pauroso regno dell'ombra, ecc.). In questo film si notano alcune incongruenze con l'espressionismo classico di Robert Wiene: le riprese sono anche in esterno, girate con grande profondit\u00e0 di campo, che va ben oltre le inquadrature chiuse su s\u00e9 stesse de \"Il gabinetto del dottor Caligari\".\n\"L'ultima risata\" (\"Der letzte Mann\", cio\u00e8 \"l'ultimo uomo\", mentre in italiano il film prende questo titolo) \u00e8 un esempio estremo della disincantata analisi \"da vicinissimo\" del Kammerspiel, con la storia di un anziano portiere d'albergo che a causa della sua et\u00e0 viene degradato al lavoro pi\u00f9 umiliante di guardiano della Toilet. La perdita del ruolo e di identit\u00e0 diventa cos\u00ec una metafora della Germania sul lastrico dopo la prima guerra mondiale. Lo stile \u00e8 basato sull'uso della soggettiva, con deformazioni e distorsioni ottenute con particolari obiettivi che riescono a rendere anche il pi\u00f9 familiare dei paesaggi come qualcosa di incerto, schiacciante, pauroso. Inoltre l'uso frequente e combinato di panoramiche, carrelli, riprese dall'alto, piani incrociati, ecc., crea un vero e proprio turbine visivo, che crea per la prima volta un \"cinema dello sguardo\", sviluppato poi dal Neorealismo e dalla Nouvelle Vague: in questo tipo di cinema la cinepresa \u00e8 come un animale del set, che si muove autonomo e curioso fra i personaggi come per capire cosa succede.\nIn \"Aurora\" (1927) cre\u00f2 un dramma esistenziale tra due esseri umani, sottolineato dall'uso intenso della cinepresa e dai contrasti simbolici creati dalla sovrimpressione. Anche in \"Tab\u00f9\" (1931) la cinepresa si muove in maniera articolata e complessa, per raccontare una storia di amore e morte.\nFilmografia.\nRegista.\nFilmografia completa:"}
{"id": "77015", "revid": "2373", "url": "https://it.wikipedia.org/wiki?curid=77015", "title": "Protisti", "text": ""}
{"id": "77016", "revid": "14002", "url": "https://it.wikipedia.org/wiki?curid=77016", "title": "Chiese pentecostali libere", "text": ""}
{"id": "77017", "revid": "125791894", "url": "https://it.wikipedia.org/wiki?curid=77017", "title": "LEGO", "text": "The Lego Group (il cui marchio viene spesso reso graficamente come LEGO) \u00e8 un'azienda danese produttrice di giocattoli fondata nel 1932 da Ole Kirk Christiansen; \u00e8 nota internazionalmente per la sua linea di mattoncini assemblabili la cui produzione inizi\u00f2 nel 1949, ma soltanto nel 1958 essi assunsero la particolare forma che ne caratterizzer\u00e0 l'assemblaggio; il nome venne ideato nel 1934 dall'unione delle parole danesi \"leg godt\" che significa \"gioca bene\". Per fatturato \u00e8 la maggiore azienda produttrice di giocattoli al mondo.\nDopo l'iniziale serie classica, vennero aggiunte alla produzione altre serie dedicate a bambini di et\u00e0 inferiore come i Duplo, con elementi modulari pi\u00f9 grandi mentre la serie LEGO Technic \u00e8 rivolta a una et\u00e0 pi\u00f9 matura con elementi pi\u00f9 complessi e funzioni personalizzabili (serie \"LEGO Mindstorms\"); sono state create anche linee tematiche di giocattoli ispirate a lungometraggi cinematografici come Harry Potter, , Batman, Star Wars, LEGO Marvel's Avengers, Signore degli Anelli, LEGO Jurassic World o .\nLEGO ha poi realizzato una catena di parchi di divertimento a tema basati sui propri giocattoli in varie parti del mondo; il primo LEGOLAND venne inaugurato a Billund, Danimarca nel 1968 e altri seguirono oltre che in Europa anche negli Stati Uniti e in Giappone.\nIspirandosi al design dei giocattoli sono stati realizzati alcuni lungometraggi cinematografici animati come \"The LEGO Movie\", oltre a serie di videogame.\nLa LEGO Group \u00e8 posseduta dal 75% dalla holding KIRKBI mentre il restante 25% da LEGO Foundation attraverso Koldingvej 2, Billund A/S.\nNel 2019 la LEGO Group ha acquistato attraverso KIRKBI la Merlin Entertainments, proprietaria tra le altre cose del museo delle cere Madame Tussauds e del parco di divertimenti Gardaland, dove \u00e8 stato inaugurato il primo Legoland Water Park europeo.\nStoria.\nOrigini.\nL'invenzione dei mattoncini \u00e8 dovuta a Ole Kirk Christiansen, un falegname di Billund. Col tempo la sua modesta impresa familiare crebbe fino a diventare uno dei maggiori produttori di giocattoli del mondo.\nNel 1916, Kristiansen apr\u00ec a Billund in Danimarca una piccola falegnameria, mediante la quale si occupava della costruzione di abitazioni e arredi interni per le fattorie della regione, con l'aiuto di una piccola squadra di apprendisti. Nel 1924, la bottega fu colpita da un grave incendio, scatenato per errore da uno dei suoi due giovani figli. Kristiansen non si perse d'animo e, ripresosi dalle difficolt\u00e0, ricostru\u00ec una bottega pi\u00f9 grande della precedente; nonostante ci\u00f2, la Grande depressione del 1929 non tard\u00f2 ad avere conseguenze sul suo tenore di vita. Cercando un sistema per mitigare i costi di produzione, pens\u00f2 allora di fabbricare i suoi prodotti riducendone le dimensioni, in modo da velocizzare il processo di progettazione. Tali miniature furono l'ispirazione per la produzione di giocattoli che sarebbe cominciata di l\u00ec a poco.\nKristiansen, infatti, nel 1932 inizi\u00f2 appunto a fabbricare giocattoli: veicoli da trainare, salvadanai, automobili e camion in miniatura. Ebbe per\u00f2 un successo modesto, anche perch\u00e9 le famiglie della zona non potevano permettersi l'acquisto di giocattoli per i propri bambini e spesso saldavano i conti dando in cambio cibo. Per restare sul mercato Kristiansen continu\u00f2 quindi a produrre anche attrezzi ed arredi. A met\u00e0 degli anni trenta, la moda dello yo-yo gli diede un breve periodo di prosperit\u00e0, che per\u00f2 termin\u00f2 in poco tempo. Per non perdere il materiale rimasto in magazzino, dalle parti degli yo-yo invenduti ricav\u00f2 ruote per camion giocattolo. In questo periodo, il figlio Godtfred inizi\u00f2 a lavorare attivamente con lui.\nNel 1934 Kristiansen coni\u00f2 per i suoi giocattoli il nome \"LEGO\", prendendo ispirazione dalla locuzione in lingua danese \"leg godt\" (\"gioca bene\"). In seguito, l'azienda si accorse della similitudine con il verbo latino \"l\u0115go\", col significato di \"metto insieme\", ma si tratta di una traduzione piuttosto libera di un verbo che normalmente \u00e8 tradotto con \"raccolgo\", \"scelgo\", o con una variet\u00e0 di altri significati. In finlandese, \"legot\" (forma plurale di \"lego\") \u00e8 usato anche come termine gergale per indicare i denti umani, a causa della loro forma rettangolare.\nAnni quaranta e cinquanta.\nQuando l'utilizzo della plastica si diffuse, Kristiansen la introdusse nella propria produzione. Fu introdotto il primo giocattolo modulare: un camion scomponibile, formato da diversi elementi assemblati tra loro a incastro. In seguito, gli elementi di cui erano composti i giocattoli divennero dei veri e propri mattoncini: nel 1947, Ole Kirk e Godtfred crearono infatti i primissimi esemplari di mattoncini assemblabili in plastica, prendendo spunto da quelli prodotti dalla societ\u00e0 Kiddicraft e brevettati da Hilary \"Harry\" Fisher Page. Nel 1949, LEGO ne inizi\u00f2 la produzione, chiamandoli Automatic Binding Bricks. I mattoncini, composti di acetato di cellulosa, erano sviluppati seguendo la tradizione dei blocchetti sovrapponibili in legno gi\u00e0 commercializzati dall'azienda. I mattoncini potevano essere assemblati e disassemblati fra loro, facendo combaciare le sporgenze rotonde sulla faccia superiore con le cavit\u00e0 rettangolari presenti sul fondo. Nel 1953, ai mattoncini venne dato un nuovo nome: \"LEGO Mursten\" (\"mattoncini LEGO\").\nL'uso della plastica per produrre giocattoli non fu visto all'epoca con molto favore da rivenditori e consumatori. Molte delle scatole di LEGO vennero restituite dai negozianti per scarsa vendita. Con l'avvento del 1954 Godtfred divent\u00f2 direttore della LEGO. I mattoncini presentavano ancora problemi di duttilit\u00e0: le loro possibilit\u00e0 di collegamento erano piuttosto limitate e non erano molto versatili.\nNel 1958 fu studiato il mattoncino LEGO nella forma di l\u00ec in poi utilizzata, e i pezzi furono migliorati con l'inserimento di un cilindretto nella cavit\u00e0 inferiore, che aggiungeva supporto alla base permettendo maggiori opzioni di collegamento e stabilit\u00e0 dei pezzi. Nello stesso anno, Ole Kirk Christiansen mor\u00ec e suo figlio Godtfred eredit\u00f2 la guida della societ\u00e0.\nNel 1959 fu fondata all'interno dell'impresa la divisione Futura, un piccolo staff responsabile della creazione di nuove idee per lo sviluppo del prodotto creativo.\nAnni sessanta.\nUn altro incendio della fabbrica colp\u00ec la LEGO nel 1960, distruggendo gran parte del magazzino di giocattoli di legno. La solidit\u00e0 della linea dei mattoncini in plastica permise di abbandonare la produzione di giocattoli in legno. Entro la fine di quell'anno l'azienda LEGO impiegava 450 persone.\nIl 1961 ed il 1962 videro l'introduzione delle prime ruote, un'innovazione che consent\u00ec di costruire automobili ed altri veicoli con i mattoncini. Sempre in questo periodo, la LEGO introdusse una speciale linea di mattoncini adatta al mercato prescolare e stipul\u00f2 un accordo che permise alla Samsonite di produrre e vendere i prodotti LEGO in Canada. L'accordo dur\u00f2 fino al 1988. I set di mattoncini del sistema LEGO erano all'epoca circa 50.\nNel 1963 il materiale utilizzato per i mattoncini, l'acetato di cellulosa, fu abbandonato a favore di un composto pi\u00f9 stabile, tuttora usato, la plastica ABS (acrilonitrile butadiene stirene). Il nuovo materiale \u00e8 atossico, meno soggetto a deformazioni e perdita di colore, e pi\u00f9 resistente al calore, agli acidi, e ad altri agenti chimici. I mattoncini prodotti a partire dal 1963 conservano ancora la loro forma e il loro colore cinquant'anni pi\u00f9 tardi e ancora possono essere collegati con mattoncini prodotti oggi dalla LEGO, il che ne garantisce una forte identit\u00e0 e riconoscibilit\u00e0 nel mercato.\nNel 1964 furono per la prima volta inclusi i manuali di istruzione nelle confezioni di LEGO. Una delle serie di maggior successo fu il sistema \"Treno\", prodotto a partire dal 1966: la confezione originale comprendeva un piccolo motore a 4,5 volt, mentre due anni dopo fu introdotto un motore a 12 volt.\nIl 7 giugno 1968 fu creato il Parco \"Legoland\" a Billund, con elaborati modellini di citt\u00e0 in miniatura interamente costruiti con i mattoncini LEGO. Il parco LEGO di 12.000 metri quadrati ebbe nel primo anno 625.000 visitatori e nei vent'anni successivi crebbe di dimensioni fino a diventare otto volte la grandezza originale, e raggiungere la media di circa un milione di visitatori l'anno. Nel 1968 furono vendute oltre 18 milioni di confezioni di LEGO.\nNel 1969 venne messo in vendita il sistema \"Duplo\", rivolto ad un pubblico di bambini pi\u00f9 piccoli, con mattoncini di dimensioni pi\u00f9 grandi, e dunque pi\u00f9 sicuri, e la LEGO cominci\u00f2 a posizionarsi in questo segmento di mercato. Il nuovo sistema era comunque compatibile con i mattoncini LEGO, inseribili sopra i mattoncini Duplo, rendendo possibile ai bambini un graduale passaggio tra i due modelli durante la crescita.\nGli anni sessanta assistettero ad una notevole espansione della LEGO, sia in termini di fatturato, sia in termini di dipendenti.\nAnni settanta.\nNel 1970 LEGO occupava oltre 900 dipendenti. Nel 1971 cominci\u00f2 ad occuparsi specificamente anche del mercato femminile, con l'introduzione di parti di mobilio e case per bambole. Nel 1972 l'universo LEGO si espanse anche nel settore trasporti, presentando modelli di navi e barche realizzate con scafi realmente galleggianti.\nNello stesso periodo Kjeld Kirk Kristiansen, il figlio di Godtfred Kirk Christiansen, entr\u00f2 a far parte della direzione aziendale, dopo essersi specializzato con corsi di business in Svizzera e Danimarca ed aver fatto la gavetta nell'azienda di famiglia sia comparendo, ancora ragazzino, nelle immagini pubblicitarie sia in patria che all'estero, sia progettando modelli nel corso degli anni sessanta (ad esempio, il #330 del 1968). Il cognome di Kjeld assunse la \"K\" iniziale, al posto della \"Ch\" originale, a causa di un errore sul certificato di nascita, in seguito mai corretto.\nUno dei primi successi ottenuti da Kjeld fu la creazione di nuovi stabilimenti di produzione e di dipartimenti di ricerca e sviluppo con l'incarico di mantenere l'azienda aggiornata su prodotti e metodi di produzione. Nel 1974 comparvero le prime figure umane con braccia posizionabili, all'interno della scatole della linea \"LEGO family\", che divent\u00f2 la pi\u00f9 venduta in assoluto. L'anno successivo fu introdotta una prima versione di \"persona in miniatura\", ma non aveva braccia orientabili n\u00e9 la riproduzione disegnata dei lineamenti del volto. Nel frattempo, fu inaugurato un nuovo impianto di produzione a Enfield negli Stati Uniti.\nLe scatole di una nuova serie per costruttori esperti (nota sia come \"Serie Expert\" che come \"Hobby Set\") furono introdotte nel 1975. Non va confusa questa linea con quella che poco dopo (1977) prese il nome di \"Technical Sets\" in Europa ed \"Expert Builder\" negli Stati Uniti l'anno successivo. La nuova serie comprende parti mobili come ingranaggi, differenziali, cremagliere, leve, assi e perni, per costruire modelli realistici come automobili con sospensioni, sterzo, cilindri e pistoni in movimento. Infine il mondo LEGO si complet\u00f2 nel 1978 con l'aggiunta degli \"omini\" la cui iconografia sarebbe divenuta celebre. Questi hanno gambe e braccia orientabili, un sorriso accogliente, e un caratteristico viso di colore giallo. Furono inclusi in varie scatole, permettendo ai costruttori di riprodurre e popolare citt\u00e0 ed edifici, strade, veicoli, treni e navi con la stessa scala.\nUn'altra espansione significativa delle linee LEGO avvenne nel 1979, quando videro la luce i primi set spaziali. Personaggi in tuta d'astronauta, razzi, Rover lunari ed astronavi contribuirono a rendere questa serie molto popolare.\n\"Fabuland\", una serie dedicata ai pi\u00f9 giovani in cui i personaggi erano animaletti (gattini, cagnolini, topolini, conigli, caprette, maialini, scimmiette ecc.), venne creata nello stesso anno, come anche la serie \"Scala\" (dedicata a ragazzine) che permette di assemblare elementi di gioielleria. Sempre nel 1979 Kjeld Kirk Kristiansen divenne il presidente della LEGO, concludendo un decennio di rafforzamento ed ampliamento della societ\u00e0.\nNel 1980 LEGO istitu\u00ec la \"Divisione Prodotti Educativi\", con l'obiettivo specifico di espandere le potenzialit\u00e0 educative di questi giocattoli. Apr\u00ec uno stabilimento di confezionamento in Svizzera, seguito da un secondo in Jutland (Danimarca) per la produzione di pneumatici LEGO.\nAnni ottanta.\nLa seconda generazione dei LEGO sui treni apparve nel 1981. Come la precedente, disponibile sia nella versione a 4,5 V, a batteria, che a 12 V con un trasformatore, ma con un numero maggiore di accessori, incluse luci, scambi e segnali controllati remotamente, persino sistemi a frizione.\nLa serie \"tecnica\" nel 1982 cominci\u00f2 ad essere chiamata nel mercato europeo con un unico nome, \"Technic\". In quello statunitense passer\u00e0 da \"Expert Builders\" all'attuale denominazione due anni dopo. Il 13 agosto dello stesso anno si celebr\u00f2 il cinquantesimo anniversario dell'azienda. Per commemorare l'evento fu pubblicato un libro, \"50 anni di gioco\". L'anno seguente, il sistema Duplo fu potenziato, aggiungendo pezzi per un'utenza ancora pi\u00f9 giovane. I nuovi set inclusero sonaglini e personaggi con arti snodati.\nCon l'introduzione della serie \"Castle\", la piccola popolazione LEGO ottenne un intero reame, con castelli, armigeri e cavalieri. Le scatole Luci&amp;Suoni vennero lanciate nel 1986, comprendenti un modulo a batteria, luci elettriche, cicalini ed altri accessori che aggiunsero un'ulteriore dose di realismo alle creazioni LEGO. Nel medesimo anno, la Divisione Prodotti Educativi produsse il \"Technic Computer Control\", un sistema con modelli motorizzati di robot, camion ed altre macchine, pilotabili attraverso un computer. Sempre nello stesso anno, apr\u00ec uno stabilimento produttivo a Manaus, in Brasile.\nNel 1984 la linea \"Technic\" fu ampliata con l'aggiunta di componenti pneumatici.\nUna nuova serie LEGO per costruttori esperti fu messa in vendita nel 1986: tre confezioni \"Model Team\", comprendenti macchine da corsa, camion, mezzi sia nautici che aerei e fuoristrada, dotati di un elevato realismo e livelli di dettaglio mai raggiunti da altre serie LEGO. Come la serie \"Technic\" fu curata dal punto di vista meccanico, allo stesso modo la serie LEGO Team lo fu dal punto di vista visivo e stilistico.\nNell'agosto del 1988 38 ragazzi da 17 diverse nazioni parteciparono al primo campionato mondiale di costruttori LEGO, a Billund. Lo stesso anno fu fondata la LEGO Canada.\nLa linea LEGO crebbe ancora nel 1989, con la commercializzazione della serie \"Pirati\", comprendente varie navi pirata, tesori e isole deserte; la serie fu anche la prima a scostarsi dalla consuetudine di realizzare personaggi con visi stilizzati sorridenti (apparvero per esempio baffi e barbe), una pratica tutt'oggi continuamente sviluppata con espressioni multiple.\nLa \"Divisione Prodotti Educativi LEGO\" fu rinominata \"LEGO Dacta\": il nome richiama la parola di origine greca \"didattico\", ossia \"studio del processo di apprendimento\". Seymour Papert, professore del MIT, fu soprannominato \"Professore per la ricerca dell'apprendimento LEGO\", in seguito al suo lavoro di collegamento, chiamato (\"Lego-Logo\"), fra i prodotti LEGO ed il linguaggio di programmazione LOGO attraverso l'uso di pezzi speciali.\nL'azienda LEGO divenne una delle dieci maggiori aziende di giocattoli dell'anno, l'unica europea in classifica. Il parco Legoland a Billund cont\u00f2 pi\u00f9 di un milione di visitatori, per la prima volta dalla sua apertura. Al primo \"Professore di Dinamiche di Business LEGO\", Xavier Gilbert, fu assegnata una cattedra all'International Institute for Management Development a Losanna, Svizzera.\nAnni novanta.\nNel 1990 fu fondata la LEGO Malaysia. Nel 1991 la LEGO standardizz\u00f2 i propri componenti elettrici: la serie \"Train\", insieme coi motori della serie \"Technic\", fu adattata ai 9 V, in modo da adeguarsi al resto dei prodotti LEGO.\nNel 1992, usando prodotti LEGO, furono stabiliti due record nel Guinness dei primati: un castello composto da 400.000 mattoncini, di 4,45\u00a0m per 5,22\u00a0m, costruito e pubblicizzato dalla televisione svedese, ed una ferrovia lunga 545\u00a0m, con tre locomotive.\nLa linea DUPLO fu arricchita dalla LEGO con la serie \"Toolo\" (probabilmente derivante dall'inglese \"tool\", \"utensile\"), consistente in giraviti, chiavi inglesi, dadi e viti, mentre la serie \"Paradisa\", destinata ad un giovane pubblico femminile, si distingueva nell'uso di nuove variet\u00e0 di colori pastello. Il 1993 port\u00f2 un treno DUPLO e una \"paletta\" a forma di pappagallo per raccogliere i mattoncini.\nI primi prototipi di figure umane LEGO avevano una variet\u00e0 di espressioni e di colori della pelle, ma entrarono in produzione stabile solo quelle gialle e con un sorriso standard. La linea LEGO Pirati fu la prima ad aggiungere nuove espressioni, mentre serie sotto licenza come LEGO Guerre stellari e LEGO Harry Potter videro la comparsa di figure ispirate direttamente a personaggi cinematografici. Fu solo nel 2003, con l'introduzione della serie LEGO Basket, che i colori della pelle disponibili si allargarono per comprendere tonalit\u00e0 pi\u00f9 realistiche.\nAnni duemila.\nNell'anno 2003 il bilancio di LEGO accus\u00f2 un deficit di 188 milioni di euro, costringendo il presidente Poul Plougmann alle dimissioni e Kjeld Kirk Kristiansen a ritornare al comando. Nell'anno successivo furono licenziati circa un migliaio di dipendenti LEGO, per ridurre i costi.\nNonostante questo provvedimento, nell'ottobre del 2004 la LEGO accus\u00f2 un deficit ancora maggiore, e Kristiansen si dimise nuovamente, versando alla societ\u00e0 quasi 130 milioni di euro dal suo patrimonio personale.\nNel 2004 LEGO decise di modificare le tonalit\u00e0 di alcuni colori: grigio, grigio scuro, marrone e viola, malgrado i primi tre fossero i fondamentali del sistema LEGO. \nProgettazione e produzione.\nEssendo giocattoli per bambini, il loro design \u00e8 finalizzato a fare in modo che siano utilizzabili intuitivamente da chiunque senza l'ausilio di istruzioni. Per ottenere questo risultato, per ogni specifico componente \u00e8 necessario impegnare un alto livello di specializzazione ingegneristica. Una delle caratteristiche chiave dei mattoncini LEGO \u00e8 il far parte di un \"sistema\". Ogni nuova serie o scatola \u00e8 compatibile con il resto del sistema; ciascun pezzo, indipendentemente dalle sue dimensioni, forma o funzione, si incastra con la maggioranza degli altri LEGO. Per esempio, gli ingranaggi e i meccanismi a motore della serie Technic, pensati per ragazzi e adolescenti, possono essere collegati a mattoncini DUPLO pensati per bimbi di tre anni. Questa caratteristica consente al sistema LEGO di evolvere e di adattarsi alle varie fasi della crescita del bambino, fino alla maggiore et\u00e0.\nLa fusione della materia prima avviene in due impianti in Danimarca e in Svizzera. Le decorazioni e il confezionamento si svolgono negli stabilimenti in Danimarca, Svizzera, USA, Corea del Sud e Repubblica Ceca. La media di produzione annuale \u00e8 di circa 20 miliardi di mattoncini all'anno.\nI singoli elementi sono prodotti con bassa tolleranza poich\u00e9, quando vengono incastrati, devono avere la giusta coesione e mantenerla. Per fare in modo che fra i pezzi vi sia il giusto incastro, la tolleranza di produzione \u00e8 di 2 millesimi di millimetro (0,002\u00a0mm), o di 8 milionesimi di pollice (0,00008\").\nLinee di giocattoli.\nDa quando inizi\u00f2 a produrre mattoncini in plastica, LEGO ha commercializzato varie migliaia di confezioni tematiche: sullo spazio, sui robot, sulla pirateria, sui castelli medievali, sui dinosauri, su citt\u00e0, paesi, luoghi di villeggiatura, western, paesaggi artici, navi, macchine da corsa, treni, \"Guerre stellari\", \"Harry Potter\", ed altro ancora.\nI pi\u00f9 grandi set di LEGO sono il Colosseo (9036 pezzi), il Millennium Falcon (7541 pezzi), il Taj Mahal (5922 pezzi), il Ninjago City Gardens (5685 pezzi), il Diagon Alley (5544 pezzi); in precedenza lo erano I'Imperial Star Destroyer (4784 pezzi), la Morte Nera (3803 pezzi) e la Tour Eiffel (3428 pezzi). Inoltre, nel 2019 \u00e8 stato realizzato il modello attualmente pi\u00f9 grande della serie Technic, il Liebherr R 9800 (42100) con 4108 pezzi; nel 2016 era la Porsche 911 GT3 RS (42056) con 2704 pezzi, nel 2013 era il Mobile Crane MK II (42009) con 2606 pezzi.\nEsistono motori, ingranaggi, luci, altoparlanti e telecamere che possono essere utilizzati insieme agli altri componenti. Alcuni possono essere programmati con un computer per eseguire procedure complesse, i LEGO Mindstorms.\nNella seconda met\u00e0 degli anni novanta, la LEGO propose varie serie destinate ad un'utenza specifica. La serie \"Bionicle\", nata nel 2001, univa pezzi Technic e pezzi speciali per creare personaggi per ragazzi, mentre la serie \"Belville\" era destinata ad un pubblico femminile. Una serie chiamata \"LEGO 4 Juniors\" (LEGO per bambini) aveva personaggi di dimensioni medie, con arti snodati e gambe pi\u00f9 lunghe degli ometti classici.\nNel 2003 la LEGO present\u00f2 \"Clickits\", un set composto da pezzi componibili di gioielleria ed accessori, destinato principalmente ad un pubblico femminile.\nNel 2012 la LEGO lanci\u00f2 la linea LEGO Friends con ometti fluidi e curvi ispirati a piccole bambole.\nNel 2014 la LEGO ha lanciato la nuova linea LEGO Elves, molto simile come composizione di pezzi a quella di LEGO Friends.\nNel 2015 \u00e8 stata presentata la nuova serie LEGO Jurassic World, l'unica serie LEGO basata sui dinosauri di \"Jurassic Park\", e la serie \"Speed Champions\", che riproduce modelli di auto sportive e da corsa realmente esistenti con la stessa scala dei veicoli della serie \"City\".\nIl marchio.\nIl nome LEGO \u00e8 diventato negli anni sinonimo del giocattolo che l'azienda produce. Il termine LEGO, infatti, \u00e8 utilizzato il pi\u00f9 delle volte per indicare i mattoncini stessi (\"i Lego\", ma anche \"il Lego\"), piuttosto che l'azienda. Per scongiurare questa confusione, i cataloghi degli anni settanta e ottanta riportavano una nota simile a questa:\nIl marchio \"LEGO\" \u00e8 registrato in lettere maiuscole.\nDa quando l'ultimo brevetto LEGO cess\u00f2 nel 1988, molte aziende produssero mattoncini ad incastro simili a quelli LEGO, per esempio la Tyco Toys (successivamente assorbita dalla Mattel), la canadese Mega Bloks e la Tianjin COKO Toy Co. Questi prodotti concorrenti in genere sono compatibili con i mattoncini LEGO, e venduti a prezzi inferiori.\nNel 2001 la filiale svizzera INTERLEGO AG intent\u00f2 una causa nei confronti della Tianjin COKO Toy Co. per violazione del diritto d'autore. Durante il processo venne riconosciuta la violazione in molti mattoncini, e la COKO fu costretta a cessare la loro produzione, pubblicare scuse formali sul quotidiano Beijing Daily e pagare una multa alla INTERLEGO. In appello, la Corte del Popolo di Pechino rovesci\u00f2 la sentenza. Nel 2003 la LEGO vinse una causa in Norvegia contro il gruppo di marketing Biltema per la sua vendita di prodotti COKO, sulla base della confusione che quest'ultima generava sul mercato. Sempre nel 2003, un grosso carico di prodotti simil-LEGO, etichettati \"Enlighten\", fu sequestrato dalla dogana finlandese. Le confezioni dei prodotti Enlighten erano simili a quelle ufficiali LEGO. Il loro produttore cinese non si present\u00f2 al processo, e cos\u00ec la LEGO ottenne un'istanza di distruzione di tutto il carico. La LEGO si accoll\u00f2 le spese di distruzione delle 54.000 scatole, dichiarando il suo intento di evitare la confusione dei marchi e di voler proteggere i consumatori da prodotti di qualit\u00e0 potenzialmente inferiore.\nLEGO cerc\u00f2 di registrare il marchio \"LEGO Indicia\", ossia l'aspetto \"borchiato\" dei mattoncini (gli incastri superiori), sperando di interrompere la produzione dei concorrenti. Il 24 marzo del 2002 la Corte Federale del Canada chiuse il caso, affermando che la forma dei mattoncini \u00e8 funzionale e quindi non tutelabile come marchio. L'appello della LEGO fu negato dalla Corte Federale il 14 luglio del 2003, ma la Corte Suprema del Canada il 29 aprile 2005 ha deciso di concedere udienza per un appello di grado superiore.\nParchi tematici.\nLEGO ha costruito parchi tematici in varie nazioni, dal nome di LEGOLAND, con modelli in grande scala di luoghi reali. Il primo fu fondato a Billund, Danimarca. Altri seguirono: \"LEGOLAND Windsor\" in Inghilterra, \"LEGOLAND California\" a Carlsbad negli Stati Uniti, \"LEGOLAND Deutschland\" nel distretto di G\u00fcnzburg in Germania. Il 15 ottobre 2011 ha aperto il quinto parco, \"LEGOLAND Florida\" a Winter Haven negli Stati Uniti. Il 31 Ottobre 2016 ha aperto i battenti primo parco del Medio Oriente, Legoland Dubai, negli Emirati Arabi Uniti. Il 1\u00ba aprile 2017 ha aperto l'ottavo parco, LEGOLAND JAPAN a Nagoya in Giappone.\nQuando nel 1992 apr\u00ec il Mall of America, una delle sue attrazioni principali fu il \"LEGO Imagination Center\". Altri due centri si trovano a Disneyland Paris e a Disney World; consistono in grandi negozi con esposizioni di statue di LEGO e aree di gioco con bidoni di mattoncini; \u00e8 inoltre prevista la vendita, con svariate serie di LEGO, comprese quelle etichettate nei cataloghi ufficiali come \"non disponibili nei negozi\".\nCatena di negozi.\nNell'ottobre 2002 apr\u00ec il primo \"LEGO Brand Store\" (negozio monomarca) a Colonia, in Germania. Il secondo, LEGO Brand Store a Milton Keynes, nel Regno Unito, segu\u00ec a breve, e altri LEGO Store aprirono in tutto il mondo nel giro di pochi anni, adeguando nel frattempo quelli gi\u00e0 esistenti alla nuova immagine, nel 2011 il LEGO Store sbarca anche a New York. Una delle caratteristiche di questi negozi LEGO fu la creazione del sistema \"Pick-A-Brick\" (\"Scegli un mattoncino\", dall'inglese), che permette ai clienti di acquistare grandi quantit\u00e0 di un preciso modello di mattoncino: i clienti riempiono contenitori o sacchetti di varie dimensioni, scegliendo i pezzi da una vasta scelta di forme e dimensioni. L'apertura della maggior parte di questi negozi \u00e8 stata celebrata con una serie limitata di pezzi speciali LEGO.\nNel 2016 il gruppo LEGO annuncia di aver siglato con Percassi l'accordo per l'apertura dei primi negozi LEGO Certified Store in Italia, che propongono esclusivamente prodotti LEGO. Nel medesimo anno Percassi inaugura il primo LEGO Certified Store presso il nuovo centro commerciale di Arese, in provincia di Milano.\nIl 25 novembre 2017 ha aperto a Torino il pi\u00f9 grande LEGO Certified Store d'Italia, con oltre 310 metri quadri dislocati su due piani, nei pressi della stazione di Porta Nuova.\nInfluenza culturale.\nAlcuni artisti hanno utilizzato i LEGO nelle proprie creazioni, producendo statue, mosaici e macchine complesse.\nTelevisione.\nNel 2017 \u00e8 stato prodotto il talent show \"Lego Masters\" in cui delle squadre si sfidano con costruzioni LEGO a tema. Il programma televisivo ha avviato la produzione di un format internazionale."}
{"id": "77019", "revid": "123781097", "url": "https://it.wikipedia.org/wiki?curid=77019", "title": "Suite di protocolli Internet", "text": "La suite di protocolli Internet, in informatica e in telecomunicazioni, indica una famiglia di protocolli di rete legati da dipendenze d'uso su cui si basa il funzionamento logico della rete Internet. Chiamata a volte, per sineddoche, suite di protocolli TCP/IP, in funzione dei due pi\u00f9 importanti protocolli in essa definiti: il Transmission Control Protocol (TCP) e l'Internet Protocol (IP), il rispettivo modello di architettura di rete a strati rappresenta lo standard \"de facto\" nell'ambito delle reti dati in contrapposizione allo standard \"de iure\" rappresentato invece dal modello ISO/OSI.\nStoria.\nNei primi anni settanta del XX secolo, la \"Defense Advanced Research Project Agency\" (DARPA) finanzi\u00f2 l'Universit\u00e0 di Stanford e la BBN (Bolt, Beranek and Newman) per lo sviluppo di un insieme di protocolli di comunicazione da utilizzarsi per lo sviluppo di reti a commutazione di pacchetto, per l'interconnessione di calcolatori eterogenei.\nFu cos\u00ec che nacque lInternet Protocol Suite\" i cui due protocolli pi\u00f9 noti sono il TCP (Transmission Control Protocol\") e l'IP (Internet P\"'rotocol\").\nIl protocollo IP provvede a fornire il sistema di indirizzamento dei nodi terminali della rete, assegnando a ciascuno un nome univoco, formato da quattro gruppi di cifre. Al livello immediatamente superiore, il protocollo TCP provvede a gestire il flusso dell'informazione tra i due nodi. Si fa riferimento a questa architettura di rete con la sigla TCP/IP o IP/TCP (quest'ultima non \u00e8 quasi mai usata). I creatori di tali protocolli di trasmissione, tuttora utilizzati nel web, sono nello specifico Robert Kahn e Vinton Cerf, a cui l'ex Presidente degli Stati Uniti George W. Bush ha consegnato la \"Presidential Medal of Freedom\", ovvero la pi\u00f9 alta tra le onorificenze civili a stelle e strisce, il 9 novembre 2005. I due studiosi non sono nuovi a questo genere di premiazioni: all'inizio del 2005 \u00e8 stato assegnato loro il prestigioso \"2004 A.M. Turing Award\", equivalente del Premio Nobel nel settore dell'Information Technology.\nCerf e Kahn hanno sviluppato lo standard per la trasmissione di pacchetti via rete nel 1973, mentre lavoravano a un progetto di sviluppo dei sistemi di comunicazione voluto dalla DARPA (\"Defense Advanced Research Projects Agency\"). Attualmente, Vint Cerf collabora con Google alla creazione di standard per le future applicazioni e nel frattempo si dedica allo sviluppo di nuovi protocolli di comunicazione interplanetaria per il \"Jet Propulsion Lab\" della NASA. Robert Kahn, invece, dopo 13 anni di servizio presso la DARPA \u00e8 diventato presidente della \"Corporation for National Research Initiatives\" (CNRI).\nQuesti protocolli, utilizzabili gratuitamente da tutti perch\u00e9 di pubblico dominio fin dall'inizio, ottennero un elevato successo (utilizzati da un gruppo di ricercatori per ARPAnet).\nQuesto genera alcune ambiguit\u00e0 dovute al fatto che il nome pi\u00f9 corretto sarebbe Internet Protocol Suite. Per esempio succede di sentir parlare di servizi basati su TCP/IP anche quando in realt\u00e0, invece di TCP, viene usato un protocollo alternativo, UDP, anch'esso appartenente all'Internet Protocol Suite.\nIn genere il TCP viene utilizzato per quelle applicazioni che richiedono un servizio orientato alla connessione, come ad esempio la posta elettronica e il file sharing, mentre l'UDP prende sempre pi\u00f9 piede per le applicazioni in tempo reale come l\"'on-line gaming\" o lo \"streaming\" audio e video; la differenza fra i due protocolli risiede nella maggiore affidabilit\u00e0 nel trasporto dei dati di TCP, che offre una serie di servizi appositamente pensati (gestione del flusso, della congestione, \u2026), mentre UDP punta molto sulla velocit\u00e0 di trasmissione a scapito della affidabilit\u00e0.\nSi tenga quindi sempre presente che la sigla TCP/IP \u00e8 di utilizzo talmente comune da essere utilizzata, talvolta, anche quando esistono termini alternativi pi\u00f9 corretti.\nL'architettura adottata dalla rete Internet \u00e8 il TCP/IP che si \u00e8 quindi imposto come standard de facto proprio grazie alla diffusione e ai massicci investimenti legati a Internet.\nDescrizione.\nTale suite pu\u00f2 essere descritta per analogia con il modello OSI, che descrive i livelli (\"layer\") della pila di protocolli.\nIn una pila di protocolli ogni livello risolve una serie di problemi che riguardano la trasmissione di dati e fornisce un ben definito servizio ai livelli pi\u00f9 alti.\nI livelli pi\u00f9 alti sono logicamente pi\u00f9 vicini all'utente e funzionano con dati pi\u00f9 astratti lasciando ai livelli pi\u00f9 bassi il compito di tradurre i dati in forme mediante le quali possono essere fisicamente manipolati e trasmessi infine sul canale di comunicazione.\nIl modello Internet \u00e8 stato prodotto come una soluzione a un problema ingegneristico pratico in quanto si \u00e8 trattato di aggiungere via via strati protocollari all'architettura di rete delle reti locali per ottenere un'interconnessione efficiente e affidabile.\nIl modello OSI, in un altro senso, invece \u00e8 stato l'approccio pi\u00f9 teorico-deduttivo ed \u00e8 stato anche prodotto nel pi\u00f9 vecchio modello di rete.\nPer comprendere la struttura della suite TCP/IP, si utilizza una schematizzazione a \"livelli\". Ogni livello esegue una specifica serie di operazioni; a ogni livello, ci si avvicina sempre pi\u00f9 dall'interfaccia utente (quella con cui interagiamo) all'interfaccia di rete. Il messaggio trasmesso \u00e8 modificato di conseguenza.\nA differenza del modello ISO/OSI sono presenti quattro livelli invece di sette, partendo dall'alto:\nEssendo importante la distinzione fra livello di collegamento e livello fisico, \u00e8 possibile utilizzare un modello ibrido che distingue i due strati e porta il numero di livelli a cinque.\nLivello di applicazione.\nIl primo livello \u00e8 quello dell'applicazione: esso rappresenta l'interfaccia con l'utente e abilita, ad esempio, la consultazione di pagine web, stabilendo e gestendo le sessioni di lavoro dei processi client tra il nostro browser e il server web.\nIl protocollo di trasporto TCP mette in coda i messaggi generati da client e server e li trasmette sotto forma di pacchetti su una connessione full-duplex; il buon fine della spedizione \u00e8 attestato da una ricevuta di ritorno o riscontro. Anche questo \u00e8 un collegamento virtuale tra le due applicazioni, i cui dettagli sono demandati al successivo livello, detto di trasporto.\nLivello di trasporto.\nQuindi, il livello di trasporto offre un servizio al livello delle applicazioni avvalendosi dei servizi del sottostante livello di rete (e in particolare dell'Internet Protocol). Per gestire molteplici processi attivi nel trasferimento dati sul medesimo nodo (o computer), cio\u00e8 pi\u00f9 sessioni di navigazione attive, il livello di trasporto (TCP o UDP) utilizza pi\u00f9 numeri di porta. TCP nell'invio dei pacchetti usa il meccanismo dello Sliding Window (o finestra scorrevole). Una serie di pacchetti viene inviata da TCP seguendo delle regole ben precise:\nQuesta \u00e8 una tecnica molto importante perch\u00e9 fornisce un canale di comunicazione affidabile. Inoltre TCP contiene meccanismi per gestire la congestione e il controllo di flusso.\nLivello di rete.\nInternet Protocol (IP) \u00e8 il protocollo di InterNetworking del modello DOD/DARPA (secondo il modello OSI \u00e8 classificato nel livello rete) che si occupa di gestire l'indirizzamento dei nodi e l'instradamento: a ciascun nodo viene infatti assegnato un indirizzo IP che lo identificher\u00e0 in modo non ambiguo in rete; le funzionalit\u00e0 di instradamento, invece, consentono di selezionare il percorso migliore per veicolare un messaggio verso un dato nodo destinatario, noto che sia il suo indirizzo IP.\nLivello di accesso alla rete.\nSotto il livello internet, il modello di riferimento TCP/IP specifica solo che ci deve essere un livello di accesso alla rete in grado di spedire i pacchetti IP. Nel modello ISO/OSI questo strato corrisponde ai primi due livelli: il livello di collegamento e il livello fisico.\nAl livello di collegamento si decide come fare il trasferimento del messaggio per ogni singolo tratto del percorso: dal computer del web browser al primo router, dal primo router al secondo, dal secondo al terzo e dal terzo al computer del server. Questo \u00e8 un collegamento virtuale tra due computer (o router) adiacenti. Anche in questo caso le interfacce di comunicazione dei nodi adiacenti saranno individuate per mezzo di un indirizzo univoco, usualmente denominato indirizzo MAC.\nIl livello fisico trasmette il messaggio sul canale di comunicazione usualmente sotto forma di segnali elettrici o elettromagnetici, sebbene sia anche possibile utilizzare onde acustiche (come ad esempio nelle reti di sensori sottomarine)."}
{"id": "77024", "revid": "124829713", "url": "https://it.wikipedia.org/wiki?curid=77024", "title": "Weather Report", "text": "I Weather Report sono stati uno dei gruppi fusion pi\u00f9 significativi degli anni settanta e ottanta.\nLa band nacque agli inizi degli anni settanta da uno \"spin-off\" di un gruppo di musicisti che ruotavano intorno a Miles Davis. Il nucleo stabile del gruppo \u00e8 stato costituito dal pianista Joe Zawinul e dal sassofonista Wayne Shorter, mentre gli altri musicisti variavano quasi ad ogni album.\nInizialmente la musica del gruppo era un jazz caratterizzato da ampie improvvisazioni, simili a quelle del disco di Miles Davis \"Bitches Brew\", in lavorazione nello stesso periodo. La formazione includeva un batterista tradizionale e un secondo percussionista (prima Airto Moreira e successivamente Dom Um Romao). Sia Zawinul sia il primo bassista del gruppo, Miroslav Vitous, avevano sperimentato effetti elettronici, Zawinul sul piano elettrico e l'organo, Vitous con il contrabbasso suonato con l'archetto.\nStoria.\nIl primo periodo.\nIl primo album, \"Weather Report\", venne pubblicato nel 1971, con la partecipazione del giovane Alphonse Mouzon alla batteria si aggiudic\u00f2 la nomina ad Album dell'Anno da parte della rivista \"Down Beat\". Si tratta di un album sperimentale che \u2013 sebbene registrato senza alcun uso di strumenti elettronici\u00a0\u2013 viene annoverato fra i classici della fusion. Interessante da segnalare \u00e8 l'uso particolare del pianoforte nel brano \"Milky Way\", in cui le corde dello stesso vengono fatte risuonare per simpatia dalle vibrazioni del sax soprano di Wayne Shorter.\nSempre nel 1971 venne pubblicato il secondo album del gruppo, \"I Sing the Body Electric\", in cui il sintetizzatore fece la sua prima comparsa (l'ARP 2600). Parte dell'album (le ultime tre tracce) venne registrata in Giappone e, successivamente, venne integrata nel disco doppio \"Live in Tokyo\". Il titolo dell'album riprende il titolo di un racconto di Ray Bradbury del 1969 che, a sua volta, utilizza il titolo di un'omonima composizione poetica di Walt Whitman del 1867.\nIl secondo periodo.\nLe successive registrazioni furono pi\u00f9 melodiche e meno sperimentali ed ebbero una migliore accoglienza da parte del mercato. Nel 1976, in concomitanza con l'album \"Black Market\", l'avvicendamento di musicisti port\u00f2 all'ingresso nel gruppo del bassista Jaco Pastorius. Fu con Jaco che il gruppo raggiunse la maggiore notoriet\u00e0, grazie al classico standard fusion \"Birdland\", dall'album \"Heavy Weather\" nel 1977. Dai concerti di quel periodo traspare la formidabile perizia tecnico-artistica del gruppo; una sezione ritmica portentosa faceva da fondamenta per le escursioni del sax di Shorter e per il caratteristico stile di Zawinul.\nIn seguito la pubblicazione del doppio album \"live\" \"\" del 1979 rese omaggio al periodo d'oro dei Weather. Il supporto di Jaco sarebbe durato ancora per poco, lasciando il gruppo di Zawinul alle sperimentazioni del leader e di Shorter con una interminabile serie di collaborazioni prestigiose (da Carlos Santana a Carl Anderson) fino a giungere all'epitaffio \"This Is This\" del 1986 (in realt\u00e0 \"costruito a tavolino\" con pezzi precedentemente registrati e non inclusi negli album antecedenti), col quale la band si congedava dando il via a vari progetti solistici, il tutto parallelamente alla triste parabola di Pastorius, scomparso prematuramente nel 1987.\nMembri.\nFissi.\nJoe ZawinulWayne Shorter\nAltri membri.\nMiroslav Vitou\u0161 (1970-74)\nAirto Moreira (1970-71)\nAlphonse Mouzon (1970-71)\nDom Um Rom\u00e3o (1971-74)\nEric Gravatt (1971-73)\nGreg Errico (1973)\nAlphonso Johnson (1974-75)\nIshmael Wilburn (1974)\nSkip Hadden (1974)\nAlyrio Lima (1975)\nLeon \"Ndugu\" Chancler (1975)\nChester Thompson (1976)\nJaco Pastorius (1976-82)\nMichael Walden (1976)\nAlex Acu\u00f1a (1976-77)\nDon Alias (1976)\nManolo Badrena (1976)\nPeter Erskine (1978-86)\nErich Zawinul (1979)\nRobert Thomas Junior (1980-82)\nOmar Hakim (1983-85)\nVictor Bailey (1983-86)\nJose Rossy (1983-84)\nMino Cinelu (1984-86)"}
{"id": "77027", "revid": "1652635", "url": "https://it.wikipedia.org/wiki?curid=77027", "title": "Omosessualit\u00e0 nell'antica Grecia", "text": "Durante tutto il periodo dell'antichit\u00e0 classica, scrittori come Erodoto, Senofonte, Platone, Ateneo di Naucrati e molti altri hanno esplorato gli aspetti riguardanti l'amore tra persone dello stesso sesso nell'antica Grecia. La forma pi\u00f9 diffusa e socialmente significativa di rapporti sessuali tra persone dello stesso sesso in terra ellenica consisteva tra uomini adulti e giovani entrati nella pubert\u00e0 o adolescenti, sistema questo conosciuto comunemente col termine di pederastia; inoltre anche il matrimonio tra uomini e donne nell'antichit\u00e0 era strutturato con la stessa differenza d'et\u00e0, con uomini sulla trentina che generalmente assumono mogli nei loro primi anni dell'adolescenza.\nAnche se i rapporti tra uomini adulti sussistevano, seppur in misura notevolmente minoritaria, con almeno uno dei membri di ciascuna coppia che assumeva un ruolo sessuale passivo, essi contravvenivano alle rigide convenzioni sociali che venivano in tal maniera gravemente disattese. Non \u00e8 chiaro infine come fossero considerati tali rapporti fra le donne e come venissero veduti nella societ\u00e0 in generale, ma esistono in tal senso esempi fin dal tempo della poetessa di Lesbo Saffo.\nGli antichi greci non concepivano l'orientamento sessuale come un identificatore sociale. La societ\u00e0 greca non ha distinto il desiderio o il comportamento sessuale dal sesso di appartenenza dei partecipanti, ma piuttosto per il ruolo che ciascun partecipante giocava all'interno del rapporto e nell'atto sessuale, ovvero se fosse stato dominante o dominato. Questa polarizzazione tra attivo e passivo entrava in corrispondenza con i ruoli sociali dominanti e sottomessi: il ruolo attivo, anche nella penetrazione, \u00e8 stato associato da sempre con la mascolinit\u00e0, pertanto appartenente allo status sociale pi\u00f9 elevato e all'et\u00e0 adulta, mentre il ruolo passivo \u00e8 stato assimilato con la femminilit\u00e0, con lo status sociale pi\u00f9 basso e con la primissima giovent\u00f9.\nPossibili origini iniziatiche della sessualit\u00e0 tra maschi.\nLa forma pi\u00f9 comune di relazioni omosessuali tra maschi in Grecia \u00e8 stata la \"paiderastia\", col significato di amore nei confronti dei ragazzi; era una relazione intrapresa tra un maschio pi\u00f9 anziano ed un giovane adolescente e quest'ultimo veniva considerato un \"ragazzo\" fino a che non gli cresceva la prima barba. L'uomo pi\u00f9 anziano si definiva erast\u00e8s ed era colui in grado di educare, proteggere, amare e fornire un modello di virt\u00f9 per i suoi eromenos, i cui maggiori valori erano la bellezza e la giovent\u00f9.\nLe radici della pederastia greca si possono intravedere nel passato tribale della Grecia, precedentemente all'ascesa delle citt\u00e0-stato polis, come unit\u00e0 di organizzazione politica; queste comunit\u00e0 tribali sono state da subito organizzate per fasce d'et\u00e0: quando giungeva il momento per un ragazzo di abbracciare la fascia d'et\u00e0 degli adulti e di diventare un uomo a tutti gli effetti, avrebbe dovuto lasciare la propria trib\u00f9 di appartenenza in compagnia di un uomo pi\u00f9 anziano per un periodo di tempo che veniva a costituire un rito di passaggio. L'uomo gi\u00e0 adulto sarebbe stato tenuto ad educare i giovani nelle vie predisposte dalla vita greca e soprattutto alle responsabilit\u00e0 della vita adulta. Tutto questo s'intravede gi\u00e0 ben compiuto nell'arcaica pederastia cretese.\nIl rito di passaggio subito dai giovani greci nella preistoria tribale della loro nazione si \u00e8, come detto, evoluto nella forma comunemente nota della pederastia greca in seguito all'ascesa delle citt\u00e0-stato. I ragazzi greci non lasciavano i confini della comunit\u00e0, ma piuttosto si appartavano con uomini pi\u00f9 anziani entro i confini stessi della polis; questi uomini, come i loro omologhi in precedenza, svolgevano un ruolo educativo ed istruttivo nella vita dei loro giovani compagni. Allo stesso modo, proprio come in passato, condividevano un rapporto sessuale con i loro ragazzi. Il sesso penetrativo comunque, \u00e8 bene sottolinearlo, era prevalentemente stato visto come umiliante per il partner passivo e fuori della norma socialmente accettata, e si attuava di preferenza quindi il sesso intercrurale (tra le cosce).\nUn codice sociale assai elaborato governava la meccanica della pederastia greca. Era dovere di un uomo adulto far conoscere in pubblico il ragazzo che aveva colpito la sua fantasia, d'altra parte era visto come socialmente appropriato per il pi\u00f9 giovane fare per un certo periodo di tempo il ritroso prima di capitolare ai desideri del suo mentore. Questo periodo di attesa permetteva al ragazzo di garantire che il suo corteggiatore non fosse semplicemente interessato a lui per meri scopi sessuali, ma di intenderne l'aspetto pi\u00f9 genuino ed emozionante per lui prima che gli venisse assunto il ruolo di mentore assegnatogli nel paradigma pederastico.\nIl limite di et\u00e0 per intraprendere la pederastia in Grecia sembra essere quello dei dodici anni. Intrattenere rapporti sessuali con un bambino di et\u00e0 inferiore era considerato del tutto inadeguato, ma nessuna prova esiste di eventuali sanzioni penali collegati ad un tal tipo di pratica. Tradizionalmente, un rapporto pederastico poteva continuare fino alla crescita diffusa di peli sul corpo del ragazzo, momento in cui cominciava ad essere considerato un uomo adulto anch'egli; pertanto, il limite di et\u00e0 per il membro pi\u00f9 giovane di un rapporto pederastico pare essere esteso dai 12 ai 17 anni di et\u00e0 all'incirca.\nGli antichi greci, nel contesto pederastico delle polis, sono stati i primi a descrivere, studiare, sistematizzare e stabilire la pederastia come istituzione sociale ed educativa, prova ne \u00e8 data dai vari tipi che si erano diffusi. V'era difatti la pederastia spartana, la pederastia tebana e la pederastia ateniese tra le sue forme pi\u00f9 importanti. Era un elemento importante nella vita civile, militare, filosofica ed artistica. C'\u00e8 infine un certo dibattito tra gli studiosi sul fatto che la pederastia fosse diffusa in tutte le classi sociali o invero limitata in gran parte all'aristocrazia.\nL'erotismo greco.\nSembra che i rapporti sessuali con i giovani maschi non potessero sollevare preoccupazioni in una societ\u00e0 come quella greca, tranne che nel caso in cui essi fossero visti come alternativi o antitetici rispetto all'eterosessualit\u00e0. Si poteva benissimo amare uomini e donne indistintamente, in quanto i Greci, nell'amore, cercavano il bello indipendentemente dal sesso di chi amavano.\nQuel che destava preoccupazione, semmai, era il lasciarsi andare ai sensi; ma, a priori, con una donna come con un ragazzo, questo era considerato un amore volgare, effettuato solo per soddisfare le pulsioni tramite l'atto sessuale. I Greci definivano infatti virtuoso chi sapeva resistere alle tentazioni, come Socrate con Alcibiade nel \"Simposio\".\nAmare i ragazzi era una pratica permessa dalle leggi, nonch\u00e9 celebrata nei riti e dalla letteratura; diventavano oggetto di scherno per\u00f2 i ragazzi che si concedevano troppo facilmente, come anche quelli troppo effeminati; il rapporto tra uomini nell'antica Grecia sollevava comunque problemi morali di grande complessit\u00e0, specialmente nell'amore perfetto, ovvero quello tra un adulto (attivo) e un giovane (passivo) che non avesse ancora completato la propria formazione; esso era parte dell'educazione (\"paideia\"), all'amore in questo specifico caso.\nMentre l'amore tra due giovanissimi era cosa ordinaria, a prescindere dai ruoli, il rapporto tra uomini adulti poteva a volte venire elogiato per la tenacia con cui era mantenuto, ma poteva anche essere fatto oggetto scherno da alcuni, come fa Aristofane nelle sue commedie, poich\u00e9 la passivit\u00e0 era estremamente malvista in un adulto; questi tipi di rapporto non provocavano comunque grandi dibattiti sulla morale, alimentati solo dai rapporti con grande differenza d'et\u00e0.\nQuesti, quando ben eseguiti, erano considerati rapporti d'amore perfetto; ma per ben praticare questo tipo di amore si doveva sottostare a precise e strettissime regole, quasi iniziatiche. L'amante doveva mostrare il proprio ardore per poi moderarlo, servire l'amato e concedergli regali. L'amato, invece, doveva evitare di concedersi facilmente, ricompensare l'amante per servigi e regali e, soprattutto, concedersi senza superficialit\u00e0, mettendo alla prova l'amante.\nIl rapporto tra adulto e ragazzo \u00e8 estremamente diverso dai rapporti con le donne. \u00c8 per prima cosa aperto, nel duplice senso di poter essere svolto ovunque (il rapporto matrimoniale prevedeva invece una separazione dell'uomo dalla donna in sfere d'influenza maschili o femminili) e che il risultato del proprio corteggiamento \u00e8 imprevedibile, perch\u00e9 il ragazzo ha il pieno diritto di rifiutare le proposte dell'amante; la donna era invece sottoposta alla direzione dell'uomo. Altra problematica era l'et\u00e0 del ragazzo. Alla sua prima barba, non sarebbe pi\u00f9 stato conveniente per lui lasciarsi andare a certi amori, cos\u00ec come l'adulto sarebbe stato oggetto di critiche. Gli stoici erano criticati per estendere questi rapporti fino ai 28 anni, ad esempio.\nNon erano esenti da critiche neanche gli amori con ragazzi troppo giovani, perch\u00e9 la tenera et\u00e0 non permetteva di conoscere il vero valore dell'amato.\nL'attenzione data all'et\u00e0 ha poi contribuito a rendere il corpo dell'adolescente sinonimo di perfezione, giovane e delicato di forme, specialmente se in lui la virilit\u00e0 non \u00e8 ancora presente ma se ne intravedevano i futuri tratti. Quando il ragazzo non era pi\u00f9 in et\u00e0 d'amori, era necessario convertire il rapporto d'amore in amicizia, e questa, a differenza dell'amore, era duratura perch\u00e9 non pi\u00f9 legata alla bellezza ed annullava le distanze tra uomo e ragazzo; quest'ultima si poteva instaurare gi\u00e0 durante il rapporto amoroso, costituendo un esempio virtuoso.\nAltre differenze col rapporto matrimoniale si trovano poi nella presenza dell'eros. Nella vita matrimoniale esso pu\u00f2 anche non sussistere; nel rapporto tra uomo e ragazzo, esso \u00e8 motore del tutto, complice la libert\u00e0 del ragazzo di rifiutare le attenzioni.\nL'onore di un ragazzo.\nDall\"'Eroticos\" di Demostene ricaviamo molte informazioni sulle pressioni cui era sottoposto il giovane nei rapporti tra uomo e ragazzo. Il giovane amato, essendo tale per la propria nobile natura, non doveva mai e poi mai comportarsi in maniera tale da essere ricoperto d'infamia.\nL'onorabilit\u00e0 andava preservata non tanto per salvaguardare la possibilit\u00e0 di sposarsi (come avveniva invece per le ragazze durante il medioevo) quanto perch\u00e9, se essa non fosse stata mantenuta, il futuro status del ragazzo nella citt\u00e0 poteva essere compromesso. Il giovane aveva pertanto l'obbligo di preservare la propria virt\u00f9 e di impegnarsi a preservare quella dei giovani una volta divenuto adulto; l'adolescenza era quindi per lui una prova in cui veniva verificata la propria virt\u00f9. Una volta diciottenne, veniva sottoposto alla docimasia, esame con cui si veniva abilitati a ricoprire cariche pubbliche, e la sua condotta morale durante l'adolescenza era presa in esame.\nIl giovane diveniva onorabile nel caso in cui assumesse una buona postura, parlasse bene e frequentasse gente virtuosa, tutti punti saldi dell'educazione greca; ma, soprattutto, se si comportava bene in amore. L'autore reputa degno non tanto chi non si concede mai, ma chi lo fa nel giusto.\nSe per\u00f2 il testo d\u00e0 diverse indicazioni sui comportamenti da tenere nel rapporto, non ne d\u00e0 alcuna al riguardo del rapporto fisico in s\u00e9, a parte ricordare che egli deve rifiutare favori sessuali che lo portino al disonore, ma senza dire quali essi siano; possiamo ragionevolmente supporre che fossero le pratiche sessuali con cui un giovane finisce per diventare semplice oggetto nelle mani dell'amante o la pratica della prostituzione maschile.\nL'oggetto del piacere.\nIl motivo per cui il giovane perdeva la propria onorabilit\u00e0 nel concedersi come oggetto all'amante \u00e8 da ricercarsi nel parallelismo tra rapporto sessuale e rapporto sociale. Se infatti il ruolo attivo veniva glorificato in quanto espressione di superiorit\u00e0 sul compagno, ne consegue che l'inevitabile passivit\u00e0 dell'altro doveva portarlo a disistima.\nSe con gli schiavi e con le donne non era un problema, in quanto i primi erano considerati oggetti, e non solo nella pratica sessuale, mentre le donne, concedendosi come sottomesse, non venivano biasimate (era considerato il loro ruolo naturale ed era anzi considerato degno di stima in quanto rispettavano lo status che la natura aveva loro imposto), con un ragazzo, cio\u00e8 un uomo libero che in futuro avrebbe partecipato al governo della polis, il problema si poneva. La sua eventuale accettazione della passivit\u00e0, e pertanto inferiorit\u00e0, avrebbe comportato, una volta divenuto adulto e sottoposto a \"dokimasia\", gravi problemi. Nella massima forma di accettazione dell'inferiorit\u00e0, cio\u00e8 la prostituzione, ovvero il concedersi sia per denaro, sia per favori, al giovane sarebbe stato precluso ogni incarico pubblico (si veda a tal proposito l'orazione di Eschine intitolata \"Contro Timarco\").\n\u00c8 questa la chiave per comprendere i diversi atteggiamenti dei Greci sul rapporto uomo-ragazzo; esso era glorificato in quanto il ragazzo era espressione della massima bellezza, ma era al tempo stesso considerato contro natura da alcuni in quanto femminilizzava, e rendeva quindi inferiore, un uomo libero.\nIl problema di considerare il ragazzo oggetto di piacere era evidenziato anche dalle espressioni che i Greci utilizzavano per chiedere questi favori: \u00abFaresti la cosa?\u00bb (\"Diaprettesthai to pragma?\"). Si esclude l'idea che il ragazzo possa provare piacere nell'atto sessuale con l'uomo; il motivo per cui egli vi si deve concedere \u00e8 da ricercarsi nella stima che esso nutre per l'adulto. Il ragazzo si concede perch\u00e9 un uomo virtuoso e degno di lode che lo ami merita di essere ricompensato col favore sessuale; se questo ovviamente significa che \u00e8 disprezzabile il ragazzo che prova piacere nell'atto sessuale con un uomo, non significa invece che egli debba concedersi con freddezza; anzi, deve essere felice di star dando piacere ad un uomo virtuoso.\nOmosessualit\u00e0 nelle forze armate.\nV'\u00e8 infine un'antica e consolidata tradizione di rapporti sentimentali e amorosi tra commilitoni nel mondo militare greco.\nDurante la marcia dei diecimila, secondo quanto ne dice Senofonte in Anabasi IV 1, 14 molti tra i soldati furono accompagnati durante il loro viaggio da bei ragazzi raccolti lungo la strada.\nSessualit\u00e0 tra donne.\nLe prime testimonianze di omosessualit\u00e0 tra donne sono note negli scritti della poetessa Saffo, proveniente dall'isola di Lesbo. La donna aveva aperto una scuola dove le fanciulle si riunivano per alcuni anni imparando a vivere, venendo iniziate anche dal punto di vista sessuale; ella scrisse altres\u00ec svariate poesie d'amore rivolte a fanciulle sue studentesse. L'amore in queste poesie a volte \u00e8 ricambiato, talvolta invece no. Come risultato della sua fama nell'antichit\u00e0, lei e la sua terra sono diventati emblematici dell'amore tra le donne.\nOltre ad essere una notevole autrice di poesia (ne sono sopravvissuti pi\u00f9 di 600 frammenti), Saffo era anche a capo di quello che era conosciuto come un tiaso, comunit\u00e0 in cui anche le donne potevano ricevere una forma limitata di istruzione; per\u00f2 alle ragazze, in tali comunit\u00e0 tutte al femminile, capitava anche di sperimentare l'amore omosessuale. Come la polis si \u00e8 evoluta, invece, il matrimonio \u00e8 divenuto sempre pi\u00f9 essere lo scopo finale e l'organizzazione della cultura femminile uno strumento integrato di esso. Dal momento poi in cui le donne sono sempre pi\u00f9 state confinate nelle loro case (vedi le donne nell'antica Grecia) i \"thiasoi\" diminuirono sempre pi\u00f9 la loro funzione originaria.\nAlle ragazze veniva insegnato sin dalla pi\u00f9 tenera infanzia che era loro peculiare dovere e destino nella vita quello di concedere il proprio amore solo a quegli uomini che sarebbero divenuti un giorno i loro mariti; da allora l'omosessualit\u00e0 femminile non ha pi\u00f9 avuto luogo, per quanto se ne sa, entro i limiti di questa nuova organizzazione sociale.\nRelazioni erotiche pedagogiche di tipo saffico sono inoltre documentate per quanto riguarda Sparta, insieme con la nudit\u00e0 atletica per le donne in egual misura a quella maschile. Platone nel \"Simposio\" (191e) cita donne che \"non si preoccupano per gli uomini, ma che hanno grandi affetti femminili\". In generale, comunque, le testimonianze e la rilevanza storica di amore e relazioni sessuali tra donne rimane molto scarsa.\nL'amore tra uomini adulti.\nData l'importanza estrema nella societ\u00e0 greca di coltivare l'onore e il coraggio, identificati da sempre come valori ideali mascolini per eccellenza, e l'effetto percepito come \"femminilizzante\" per il partner che assumeva un ruolo sessuale passivo, le relazioni amorose durature nel tempo tra uomini adulti di eguale status erano molto rare e solitamente associate ad uno stigma sociale.\nEra considerato in maniera molto pi\u00f9 problematica per\u00f2 solo il partner passivo della coppia, o comunque visto come tale (il pi\u00f9 effeminato ad esempio), in quanto continuare a mantenere un ruolo 'sottomesso' anche dopo aver raggiunto l'et\u00e0 adulta abbassava quell'uomo al livello \"inferiore\" caratteristico degli esseri femminili. Vi sono ampie prove di ci\u00f2 all'interno del teatro di Aristofane, che deride col suo sarcasmo pungente questi uomini adulti che \"avevano fatto di se stessi una donna\", attirandosi in tal modo addosso l'obbrobrio sociale ed accumulato sopra di s\u00e9 la vergogna-atimia.\nCoppie maschili mitologiche.\nLa prima apparizione registrata di un profondo legame emotivo tra uomini adulti nell'antica cultura greca risale addirittura all'Iliade di Omero (datata a circa l'800 a.C.) con le figure di Achille e Patroclo. Occorre sottolineare e precisare che Omero non descrive mai il rapporto intercorrente tra i due come esplicitamente sessuale.\nSi cominci\u00f2 quasi subito per\u00f2 a sottolineare la differenza di et\u00e0 presunta tra i due (facendo cos\u00ec rientrare il rapporto all'interno della socialmente accettata pederastia); Patroclo viene difatti spesso ritratto nei dipinti e sulle ceramiche come un giovane uomo con la barba, mentre Achille \u00e8 un ragazzo attraente sui 18-20-anni.\nEschilo, nella sua tragedia intitolata \"I Mirmidoni\" (V secolo a.C.), pervenutaci solo a frammenti e facente parte originariamente di una trilogia dedicata all'eroe greco, dice che Achille, appena venuto a sapere che Patroclo \u00e8 morto al posto suo (il giovane s'era difatti travestito da ragazza per evitare di partecipare alla guerra di Troia), decide a questo punto di non nascondersi pi\u00f9 e parte con l'intento di vendicare il suo amatissimo compagno, questo anche dopo che gli d\u00e8i lo avvertirono che tal scelta gli sarebbe costata la vita. In un altro dei frammenti superstiti, Achille parla chiaramente di \u00abuna unione devota delle cosce\u00bb, indicante il sesso intercrurale (quello specifico dei rapporti pederastici tra erastes ed eromenos [framm. 135]).\nIl personaggio di Fedro nel Simposio di Platone afferma che la bellezza di Achille, caratteristica questa sottolineata pi\u00f9 volte nel testo, qualificava l'eroe semi-divino come eromenos del guerriero umano Patroclo\nL'attaccamento affettivo-sentimentale di Achille a Patroclo divenne via via col tempo un legame archetipico maschile, riassunto successivamente nella cultura classica con l'amore-amicizia tra Eurialo e Niso, Cidone e Clizio, Ati e Licabas, coppie di commilitoni che volentieri affrontano il pericolo e la morte l'uno accanto all'altro. Da notare, nel caso di Ati e Licabas, il forte parallelismo con i due personaggi omerici; il primo, l'eromenos, \u00e8 infatti semidio come Achille, mentre l'altro, al pari di Patroclo, \u00e8 un comune mortale.\nCoppie maschili storiche adulte.\nTra le coppie storiche di sesso maschile, in cui entrambi i compagni avevano ormai raggiunto la soglia dell'et\u00e0 adulta, i nomi pi\u00f9 conosciuti sono quelli del poeta drammaturgo Agatone che conviveva con l'amante Pausania quando gi\u00e0 entrambi avevano superato la trentina.\nIl presto mitologizzato amore tra Alessandro Magno e il suo carissimo amico d'infanzia Efestione \u00e8 a volte considerato essere dello stesso ordine. Eliano, raccontando della visita fatta da Alessandro ed Efestione a Troia, narra che il primo fosse andato a deporre una corona di fiori sulla tomba di Achille, mentre il secondo avesse fatto la stessa cosa su quella di Patroclo (Eliano, Storie XII, 7). Entrambi si sarebbero infine giurati proprio l\u00ec fedelt\u00e0 ed amore eterno.\nPersonaggi storici coinvolti in relazioni omosessuali.\nGli autori antichi raccontano molte storie d'amore riguardanti personalit\u00e0 di fama del loro tempo.\nPoesia e commedia.\nTra gli antichi poeti greci, attivi dall'et\u00e0 arcaica (700 a.C.) in poi, hanno lasciato versi di stampo omoerotico a volte anche molto accesi, come ad esempio lo spartano Alcmane, Simonide di Ceo, Teognide di Megara, e poi Ibico, Anacreonte e lo stesso Solone: della loro opera ci sono pervenuti pochi preziosi frammenti raccolti sotto il titolo complessivo di lirica greca.\nIn molte delle commedie di Aristofane sono rappresentati personaggi omosessuali, per lo pi\u00f9 con intento satirico e di scherno, mostrando inoltre una decisa antipatia nei confronti dell'effeminatezza.\nFilosofia.\nParmenide per primo tenta di spiegare la comparsa del popolo degli esseri femminei nel suo poema filosofico intitolato \"Sulla Natura\" (Parmenide, fr. B18). Ippocrate attribuisce questa \"miscelazione scombinata\" al momento del concepimento (Ippocrate. Su una dieta I 28).\nSocrate \u00e8 stato da par suo spesso considerato un apologeta dell'amore nei confronti dei bei ragazzi. I Dialoghi di Platone sono una vivida immagine dei costumi ateniesi: l'amore verso gli adolescenti non dev'essere, per l'autore, fine a se stesso, bens\u00ec un mezzo per ascendere alle vette della suprema conoscenza teorica\nArte.\nAmante dello scultore Fidia era il giovinetto Pankart di Elea (Pausania. Descrizione della Grecia 11 V, 3): l'artista ne incise il nome sul dito della statua di Zeus Olimpio (Clemente di Alessandria. Esortazione ai Gentili 53, 4).\nLa scultura di Eros fatta da Prassitele era cos\u00ec bella che un giovane di Rodi se ne innamor\u00f2 talmente tanto da lasciare sul marmo la \"traccia bagnata\" del proprio amore (Plinio il Vecchio. Storia naturale XXXVI 22).\nEllenismo.\nIn epoca ellenistica Alessandro Magno, dopo essere stato da ragazzo allievo del pi\u00f9 grande tra i filosofi del suo tempo, Aristotele, si leg\u00f2 in una stretta ed appassionata amicizia con vari giovani, tra i quali il pi\u00f9 importante \u00e8 Efestione che rimase suo amante per tutta la vita.\nAristotele nell'Etica Nicomachea (1148b 24-30), afferma che \u00abfare all'amore tra maschi\u00bb \u00e8 uno dei \u00abcomportamenti bestiali\u00bb .\nCon la graduale soppressione della pederastia istituzionalizzata si apr\u00ec un vuoto nella societ\u00e0 Greca e ci\u00f2 favor\u00ec un progressivo aumento della tolleranza e accettazione di contatti sessuali tra uomini liberi e schiavi, dall'inizio del III secolo a.C. in avanti, con un conseguente allentamento e quindi annullamento del suo valore pedagogico per scadere sempre pi\u00f9 in mera prostituzione maschile."}
{"id": "77031", "revid": "2225", "url": "https://it.wikipedia.org/wiki?curid=77031", "title": "Lego", "text": ""}
